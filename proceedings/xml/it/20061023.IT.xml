<?xml version='1.0' encoding='utf-8'?>
<text id="20061023.IT" lang="it" date="2006-10-23" place="Strasburgo" edition="Edizione GU">
  <section id="creitem1" title="1. Ripresa della sessione">
    <intervention id="1-004" speaker_id="28267" is_mep="True" mode="spoken" role="Presidente" name="Josep BORRELL FONTELLES" nationality="Spain" birth_date="24-04-1947" birth_place="Pobla de Segur" p_group="Socialist Group in the European Parliament" m_state="ES">
      <p sl="unknown">Dichiaro ripresa la sessione del Parlamento europeo, interrotta giovedì 12 ottobre 2006.</p>
    </intervention>
  </section>
  <section id="creitem2" title="2. Approvazione del processo verbale della seduta precedente: vedasi processo verbale"/>
  <section id="creitem3" title="3. Benvenuto">
    <intervention id="1-007" speaker_id="28267" is_mep="True" mode="spoken" role="Presidente" name="Josep BORRELL FONTELLES" nationality="Spain" birth_date="24-04-1947" birth_place="Pobla de Segur" p_group="Socialist Group in the European Parliament" m_state="ES">
      <p sl="unknown">Onorevoli colleghi, desidero segnalarvi che è venuta a farci visita, questo pomeriggio, una delegazione del parlamento giapponese; segnalo la presenza nella tribuna del pubblico di tale delegazione, guidata da Tsushima Tuji, grande amico dell’Europa.</p>
      <a text="(Applausi)"/>
      <p sl="unknown">La delegazione dei nostri colleghi giapponesi partecipa alla ventisettesima riunione interparlamentare tra Parlamento europeo e Giappone.</p>
      <p sl="unknown">Il dialogo tra Parlamento europeo e parlamento giapponese vanta una lunga tradizione. Iniziato intorno a questioni strettamente commerciali, esso si è ampliato fino ad affrontare molti temi che stanno a cuore ai nostri popoli.</p>
      <p sl="unknown">Ci rallegriamo per l’approfondirsi del nostro dialogo con il Giappone, in un contesto in cui diviene sempre più necessario collaborare per la sicurezza e la stabilità internazionali.</p>
      <p sl="unknown">Do il benvenuto ai nostri ospiti.</p>
    </intervention>
  </section>
  <section id="creitem4" title="4. Composizione delle commissioni e delle delegazioni: vedasi processo verbale"/>
  <section id="creitem5" title="5. Firma di atti adottati in codecisione: vedasi processo verbale"/>
  <section id="creitem6" title="6. Comunicazione della Presidenza: vedasi processo verbale"/>
  <section id="creitem7" title="7. Relazioni tra l’Unione europea e la Russia dopo l’uccisione della giornalista Anna Politkovskaja (proposte di risoluzione presentate)"/>
  <section id="creitem8" title="8. Presentazione di documenti: vedasi processo verbale"/>
  <section id="creitem9" title="9. Petizioni: vedasi processo verbale"/>
  <section id="creitem10" title="10. Storni di stanziamenti: vedasi processo verbale"/>
  <section id="creitem11" title="11. Trasmissione di testi di accordo da parte del Consiglio: vedasi processo verbale"/>
  <section id="creitem12" title="12. Seguito dato alle risoluzioni del Parlamento: vedasi processo verbale"/>
  <section id="creitem13" title="13. Dichiarazioni scritte (articolo 116): vedasi processo verbale"/>
  <section id="creitem14" title="14. Ordine dei lavori">
    <intervention id="1-018" speaker_id="28267" is_mep="True" mode="spoken" role="Presidente" name="Josep BORRELL FONTELLES" nationality="Spain" birth_date="24-04-1947" birth_place="Pobla de Segur" p_group="Socialist Group in the European Parliament" m_state="ES">
      <p sl="unknown">La versione definitiva del progetto di ordine del giorno di questa tornata, elaborata dalla Conferenza dei presidenti, ai sensi degli articoli 130 e 131 del Regolamento, nella riunione di giovedì 19 ottobre 2006, è stata distribuita. Sono state proposte le seguenti modifiche:</p>
      <p sl="unknown">Per quanto riguarda mercoledì</p>
      <p sl="unknown">In considerazione del gran numero di discussioni programmate per mercoledì pomeriggio, e con l’accordo dei gruppi politici, propongo di protrarre le discussioni fino alle 18.00, anziché fino alle 17.30; il Tempo delle interrogazioni al Consiglio si terrà quindi dalle 18.00 alle 19.00.</p>
      <p sl="unknown">Ci sono commenti?</p>
    </intervention>
    <intervention id="1-019" speaker_id="4535" name="Philip BUSHILL-MATTHEWS" is_mep="True" mode="spoken" nationality="United Kingdom" birth_date="15-01-1943" birth_place="Droitwich" p_group="Group of the European People's Party (Christian Democrats) and European Democrats" m_state="GB">
      <p sl="en">Signor Presidente, osservo – non per la prima volta – che quando qualcuno vuole prendersi un tempo aggiuntivo da qualche punto dell’ordine del giorno, a farne le spese è regolarmente il Tempo delle interrogazioni; non è corretto. A mio parere, se il Tempo delle interrogazioni comincia con mezz’ora di ritardo, dovrebbe continuare per mezz’ora in più alla fine: ecco la mia proposta.</p>
      <a text="(Applausi)"/>
    </intervention>
    <intervention id="1-020" speaker_id="28267" is_mep="True" mode="spoken" role="Presidente" name="Josep BORRELL FONTELLES" nationality="Spain" birth_date="24-04-1947" birth_place="Pobla de Segur" p_group="Socialist Group in the European Parliament" m_state="ES">
      <p sl="unknown">Molto bene, da parte mia non ho obiezioni; proporremo al Consiglio di prolungare di mezz’ora la sua partecipazione al Tempo delle interrogazioni al Consiglio. Mi sembra una soluzione opportuna.</p>
      <a text="(Il Parlamento approva la proposta)"/>
    </intervention>
    <intervention id="1-021" speaker_id="4560" name="Antonius MANDERS" is_mep="True" mode="spoken" nationality="Netherlands" birth_date="14-03-1956" birth_place="Stiphout" m_state="NL">
      <p sl="nl">Signor Presidente, secondo l’ordine del giorno doveva essere presentata un’interrogazione orale concernente la politica in materia di gioco d’azzardo e le procedure d’infrazione; giovedì, per motivi misteriosi, la Conferenza dei presidenti ha tolto tale interrogazione dall’ordine del giorno, benché noi l’avessimo inserita nel testo di compromesso e fossimo stati quindi costretti a eliminare il riferimento alle procedure d’infrazione. Ora l’interrogazione non figura più nel dibattito. Propongo che in futuro le riunioni della Conferenza dei presidenti siano rese pubbliche; in tal modo potremmo avere qualche informazione sulle ragioni e gli argomenti che le varie parti in causa espongono in quella sede. In fondo abbiamo chiesto di rendere pubbliche anche le riunioni del Consiglio. Auspico quindi che in futuro le riunioni della Conferenza dei presidenti siano rese pubbliche, così da evitare le trattative sottobanco cui assistiamo ora.</p>
    </intervention>
    <intervention id="1-022" speaker_id="28267" is_mep="True" mode="spoken" role="Presidente" name="Josep BORRELL FONTELLES" nationality="Spain" birth_date="24-04-1947" birth_place="Pobla de Segur" p_group="Socialist Group in the European Parliament" m_state="ES">
      <p sl="unknown">Verifichiamo il merito del suo intervento; lei afferma che all’ordine del giorno figurava un’interrogazione al Consiglio che la Conferenza dei presidenti ha deciso di ritirare dall’ordine del giorno stesso?</p>
      <p sl="unknown">Chiederò al Segretariato di esaminare la sua affermazione, per capire cosa possiamo fare al riguardo.</p>
    </intervention>
    <intervention id="1-023" speaker_id="4538" name="Malcolm HARBOUR" is_mep="True" mode="spoken" nationality="United Kingdom" birth_date="19-02-1947" birth_place="Woking" p_group="European Conservatives and Reformists Group" m_state="GB">
      <p sl="en">Signor Presidente, l’intervento dell’onorevole Manders non mi è giunto molto chiaramente attraverso il servizio di interpretazione; stiamo parlando di un’interrogazione alla Commissione sul gioco d’azzardo e sulle relative procedure d’infrazione.</p>
      <p sl="en">Come l’onorevole Manders, sono coordinatore della commissione per il mercato interno e la protezione dei consumatori. Siamo entrambi autori di questa interrogazione, e ci risultava che essa dovesse comparire nell’ordine del giorno di stasera, quando sarà presente il Commissario McCreevy, con una procedura debitamente approvata. Apprendo ora con sbalordimento che, a quanto sembra, l’interrogazione è stata ritirata su richiesta della Conferenza dei presidenti; non riesco a capire perché. Nessuno ha avvertito né l’onorevole Manders né me, nella nostra qualità di autori dell’interrogazione, né alcun altro collega. Il Commissario McCreevy è pronto a rispondere all’interrogazione, ma per motivi misteriosi, la Conferenza dei presidenti l’ha completamente cancellata dall’ordine del giorno; può forse spiegarmene il motivo?</p>
      <a text="(Applausi)"/>
    </intervention>
    <intervention id="1-024" speaker_id="28267" is_mep="True" mode="spoken" role="Presidente" name="Josep BORRELL FONTELLES" nationality="Spain" birth_date="24-04-1947" birth_place="Pobla de Segur" p_group="Socialist Group in the European Parliament" m_state="ES">
      <p sl="unknown">In effetti la Conferenza dei presidenti ha deciso di ritirare questa interrogazione dall’ordine del giorno.</p>
    </intervention>
    <intervention id="1-025" speaker_id="4429" name="Robert GOEBBELS" is_mep="True" mode="spoken" nationality="Luxembourg" birth_date="03-04-1944" birth_place="Luxembourg" p_group="Group of the Progressive Alliance of Socialists and Democrats in the European Parliament" m_state="LU">
      <p sl="fr">Signor Presidente, forse posso fornire un chiarimento. Ho sostituito l’onorevole Schulz alla Conferenza dei presidenti, e ho chiesto di rinviare a una seduta successiva quest’interrogazione – iscritta all’ordine del giorno di questa sera – per consentire al Parlamento di tener conto dei recenti sviluppi del problema. La Conferenza dei presidenti ha accolto tale richiesta.</p>
    </intervention>
    <intervention id="1-026" speaker_id="28267" is_mep="True" mode="spoken" role="Presidente" name="Josep BORRELL FONTELLES" nationality="Spain" birth_date="24-04-1947" birth_place="Pobla de Segur" p_group="Socialist Group in the European Parliament" m_state="ES">
      <p sl="unknown">Molto bene; la Conferenza dei presidenti tornerà quindi a esaminare in un altro momento l’inserimento di quest’interrogazione in un’altra seduta plenaria.</p>
    </intervention>
    <intervention id="1-027" speaker_id="4538" name="Malcolm HARBOUR" is_mep="True" mode="spoken" nationality="United Kingdom" birth_date="19-02-1947" birth_place="Woking" p_group="European Conservatives and Reformists Group" m_state="GB">
      <p sl="en">Signor Presidente, vorrei chiedere, per una questione di correttezza, che la commissione responsabile della preparazione di quest’interrogazione – sulla quale in commissione si è votato – venga informata di questi problemi prima che essi giungano a lei; avremmo così l’opportunità di discuterne. Dopotutto, siamo stati noi ad avanzare la richiesta. Abbiamo impiegato molto tempo per redigere accuratamente l’interrogazione, e il Commissario è pronto a rispondervi; perché mai, dunque, essa è stata tolta dall’ordine del giorno senza alcuna consultazione? In commissione parlamentare siamo responsabili per le interrogazioni, e non desideriamo venire esautorati dalla Conferenza dei presidenti su una questione estremamente tecnica.</p>
      <a text="(Applausi)"/>
    </intervention>
    <intervention id="1-028" speaker_id="28267" is_mep="True" mode="spoken" role="Presidente" name="Josep BORRELL FONTELLES" nationality="Spain" birth_date="24-04-1947" birth_place="Pobla de Segur" p_group="Socialist Group in the European Parliament" m_state="ES">
      <p sl="unknown">Scusatemi, ma si presume che i gruppi politici rappresentati in seno alla Conferenza dei presidenti informino i propri membri delle decisioni prese dalla Conferenza stessa. Lei non sarà d’accordo, ma la decisione presa dalla Conferenza dei presidenti è questa e ora io non posso cambiarla; lei comprende che io non posso modificare tale decisione. Tocca ai gruppi politici informare i propri membri delle decisioni prese in seno alla Conferenza dei presidenti.</p>
      <p sl="unknown">Torniamo alla giornata di mercoledì: il gruppo Verts/ALE ha sollecitato una dichiarazione della Commissione europea sulla sicurezza nucleare, in merito ai continui problemi della centrale di Forsmark. A tale dichiarazione dovrebbe seguire un dibattito, da concludere con una proposta di risoluzione.</p>
      <p sl="unknown">Per illustrare questa richiesta ha la parola l’onorevole Turmes.</p>
    </intervention>
    <intervention id="1-029" speaker_id="4432" name="Claude TURMES" is_mep="True" mode="spoken" nationality="Luxembourg" birth_date="26-11-1960" birth_place="Diekirch" p_group="Group of the Greens/European Free Alliance" m_state="LU">
      <p sl="en">Signor Presidente, vorremmo aggiungere un punto all’ordine del giorno di mercoledì. Alla luce dell’incidente verificatosi in luglio alla centrale nucleare di Forsmark, vorremmo tenere un dibattito con la Commissione sul problema della sicurezza nucleare. In tema di energia nucleare la nostra Assemblea è divisa, ma quando si tratta di sicurezza un dibattito trasparente su quest’argomento è negli auspici di tutti.</p>
    </intervention>
    <intervention id="1-030" speaker_id="997" name="Francesco Enrico SPERONI" is_mep="True" mode="spoken" nationality="Italy" birth_date="04-10-1946" birth_place="Busto Arsizio" p_group="Europe of freedom and democracy Group - Co" m_state="IT">
      <p sl="it">Signor Presidente, senza pregiudicare – come ha chiesto il collega – le posizioni di chi è a favore o contro le centrali nucleari, ritengo che sia opportuno discutere di questi incidenti, della loro gravità o della loro non gravità.</p>
    </intervention>
    <intervention id="1-031" speaker_id="2295" name="Hannes SWOBODA" is_mep="True" mode="spoken" nationality="Austria" birth_date="10-11-1946" birth_place="Bad Deutsch Altenburg" p_group="Group of the Progressive Alliance of Socialists and Democrats in the European Parliament - Vice" m_state="AT">
      <p sl="de">Signor Presidente, onorevole Goebbels, in sede di Conferenza dei presidenti abbiamo chiaramente affermato la nostra completa disponibilità a discutere di questo problema, ma non durante questa tornata, perché a causa del poco tempo messo a disposizione dal Consiglio abbiamo già dovuto spostare il Tempo delle interrogazioni all’interno dell’ordine del giorno. Sosterremo sicuramente il gruppo Verts/ALE – o chiunque altro proponga un dibattito analogo – affinché questo punto venga iscritto all’ordine del giorno, in un momento opportuno. Si tratta di una questione di cui siamo pienamente consapevoli, ma che non va discussa in questa settimana: ecco il nostro punto di vista.</p>
    </intervention>
    <intervention id="1-033" speaker_id="4432" name="Claude TURMES" is_mep="True" mode="spoken" nationality="Luxembourg" birth_date="26-11-1960" birth_place="Diekirch" p_group="Group of the Greens/European Free Alliance" m_state="LU">
      <p sl="en">Signor Presidente, mi auguro che gli altri gruppi ci sosterranno se riproporremo quest’argomento per il prossimo ordine del giorno.</p>
    </intervention>
    <intervention id="1-034" speaker_id="28267" is_mep="True" mode="spoken" role="Presidente" name="Josep BORRELL FONTELLES" nationality="Spain" birth_date="24-04-1947" birth_place="Pobla de Segur" p_group="Socialist Group in the European Parliament" m_state="ES">
      <p sl="unknown">Non glielo posso assicurare; in ogni caso dovrà discuterne con i gruppi stessi.</p>
    </intervention>
    <intervention id="1-035" speaker_id="2097" name="Giles CHICHESTER" is_mep="True" mode="spoken" nationality="United Kingdom" birth_date="29-07-1946" birth_place="London" p_group="European Conservatives and Reformists Group" m_state="GB">
      <p sl="en">Signor Presidente, vorrei invitare l’onorevole Turmes a sollevare il problema anzitutto in sede di commissione parlamentare; mi sembra questa la procedura più opportuna, anziché tentare di trasformare la questione in un problema urgente, cosa che a mio avviso non è. Sarei lieto di poter discutere l’argomento in commissione, prima di scaricarne l’onere sull’Assemblea plenaria.</p>
    </intervention>
    <intervention id="1-036" speaker_id="28267" is_mep="True" mode="spoken" role="Presidente" name="Josep BORRELL FONTELLES" nationality="Spain" birth_date="24-04-1947" birth_place="Pobla de Segur" p_group="Socialist Group in the European Parliament" m_state="ES">
      <p sl="unknown">Non intendo concederle la parola per replicare, onorevole Turmes. Per favore, tenete i contatti necessari per decidere quando e come affrontare l’argomento fuori dell’Assemblea plenaria.</p>
      <a text="(L’ordine dei lavori è approvato)"/>
    </intervention>
  </section>
  <section id="creitem15" title="15. Interventi di un minuto su questioni di rilevanza politica">
    <intervention id="1-039" speaker_id="21918" is_mep="True" mode="spoken" role="Presidente" name="Manuel dos SANTOS" nationality="Portugal" birth_date="05-12-1943" birth_place="Mirandela" p_group="Group of the Progressive Alliance of Socialists and Democrats in the European Parliament" m_state="PT">
      <p sl="unknown">L’ordine del giorno reca gli interventi di un minuto su questioni di rilevanza politica.</p>
    </intervention>
    <intervention id="1-040" speaker_id="23746" name="Vytautas LANDSBERGIS" is_mep="True" mode="spoken" nationality="Lithuania" birth_date="18-10-1932" birth_place="Kaunas" p_group="Group of the European People's Party (Christian Democrats)" m_state="LT">
      <p sl="lt">Alla fine del diciannovesimo secolo, il futuro fascismo europeo vide la luce in Russia, grazie a uno slogan chiaro e conciso: “Picchiate gli ebrei! Salvate la Russia!”; a più di cent’anni di distanza, la cultura politica russa si può condensare in un altro slogan carico dello stesso odio: “Picchiate i georgiani! Salvate la Russia!”.</p>
      <p sl="lt">Per il Presidente della Russia, per la Duma e per i ministri degli Esteri e della Difesa di quel paese le parole sono diventate armi; ufficiali di grado inferiore e bande di teppisti fascisti fomentano la persecuzione. Non si tratta di un fenomeno nuovo, poiché nelle città russe le uccisioni di persone dalla pelle scura sono diventate ormai normale amministrazione.</p>
      <p sl="lt">L’Unione europea dovrebbe lanciare un proprio slogan : “Salvate la Russia! Fermate il nazismo russo!”. Occorre quindi invitare esponenti del governo russo e delle forze democratiche a discutere in che modo l’Unione europea possa aiutare la Russia odierna a debellare l’onnipresente flagello della xenofobia, in occasione della conferenza comune sull’ambiente giuridico.</p>
    </intervention>
    <intervention id="1-041" speaker_id="23807" name="Magda KÓSÁNÉ KOVÁCS" is_mep="True" mode="spoken" nationality="Hungary" birth_date="04-11-1940" birth_place="Budapest" p_group="Socialist Group in the European Parliament - Vice" m_state="HU">
      <p sl="hu">Il Premio Nobel per la pace 2006 è stato assegnato all’economista del Bangladesh Muhammad Yunus e alla sua Grameen Bank .</p>
      <p sl="hu">La decisione del comitato che assegna il Premio Nobel non è solo motivo di grande soddisfazione, ma indica pure la strada da seguire e infonde speranza a coloro che si battono per un mondo umano e pacifico. Molti di noi sono convinti che povertà ed esclusione sociale siano tra le cause fondamentali della guerra e degli impulsi di distruzione; esistono persone che, straniere anche nella propria terra, si vedono precludere ogni forma di contatto umano e persino la possibilità di sentirsi a casa nel mondo. Il sistema di microcredito di Muhammad Yunus non è semplice beneficenza – che del resto spesso è solo un mezzo per alleviare la cattiva coscienza dei ricchi – ma piuttosto un mezzo per rendere possibile i prestiti e la cooperazione, oltre che per ridare fiducia alla gente nelle opportunità del futuro.</p>
      <p sl="hu">Noi parlamentari europei dobbiamo considerare il Premio Nobel per la pace assegnato quest’anno come una sfida e un compito per l’avvenire. La povertà presente nel Bangladesh non è ignota neppure in Europa. Dobbiamo considerare con costante attenzione il potenziale di una politica dei piccoli passi, nel settore del credito, nell’imprenditorialità o nell’ampliamento delle conoscenze: i piccoli passi possono aiutarci a fare molta strada nel cammino verso la dignità umana.</p>
    </intervention>
    <intervention id="1-042" speaker_id="2155" name="Sir Graham WATSON" is_mep="True" mode="spoken" nationality="United Kingdom" birth_date="23-03-1956" birth_place="Rothesay " p_group="Group of the Alliance of Liberals and Democrats for Europe" m_state="GB">
      <p sl="en">Signor Presidente, si tratta in effetti di una domanda rivolta a lei. Mi risulta che il Presidente Borrell Fontelles abbia scritto al Presidente della Commissione Barroso e al Presidente del Consiglio Vanhanen, chiedendo loro di comunicare al Parlamento, entro il 23 ottobre, i nomi e gli incarichi dei due nuovi Commissari che rappresenteranno la Bulgaria e la Romania. Vorrei sapere se abbiamo avuto qualche notizia in merito, e se si prevede che i nomi e gli incarichi ci saranno comunicati questa settimana.</p>
    </intervention>
    <intervention id="1-043" speaker_id="21918" is_mep="True" mode="spoken" role="Presidente" name="Manuel dos SANTOS" nationality="Portugal" birth_date="05-12-1943" birth_place="Mirandela" p_group="Group of the Progressive Alliance of Socialists and Democrats in the European Parliament" m_state="PT">
      <p sl="unknown">Dal momento che personalmente non dispongo ancora delle informazioni richieste, cercherò di informarmi presso l’Ufficio di Presidenza.</p>
    </intervention>
    <intervention id="1-044" speaker_id="4432" name="Claude TURMES" is_mep="True" mode="spoken" nationality="Luxembourg" birth_date="26-11-1960" birth_place="Diekirch" p_group="Group of the Greens/European Free Alliance" m_state="LU">
      <p sl="fr">Signor Presidente, due settimane or sono, sulla linea tra il Lussemburgo e la Francia si è verificato un incidente ferroviario che ha provocato sei morti e una decina di feriti; porgo le mie condoglianze alle famiglie delle vittime, ma dopo una tale sciagura bisogna comunque guardare avanti.</p>
      <p sl="fr">Uno dei problemi delle ferrovie transfrontaliere è la forte differenza dei sistemi di sicurezza tra un paese e l’altro. Il Lussemburgo ha un sistema diverso da quello belga, che a sua volta differisce da quello francese, e quest’ultimo è ancora diverso da quello tedesco. Le ferrovie lussemburghesi devono quindi confrontarsi con tre sistemi diversi, oltre al proprio.</p>
      <p sl="fr">Dopo quest’incidente, la soluzione migliore è quella di incrementare gli investimenti nel sistema di sicurezza europeo ERTMS. Spero che la Commissione europea utilizzi il Lussemburgo e la più vasta zona che lo circonda come regione pilota per l’introduzione di sistemi e dispositivi nuovi.</p>
      <p sl="fr">Ritengo d’altra parte che il treno più importante, ossia il TGV che a partire dall’anno prossimo collegherà Parigi al Lussemburgo, il quale deve assolutamente …</p>
      <a text="(Il Presidente interrompe l’oratore)"/>
    </intervention>
    <intervention id="1-045" speaker_id="28514" name="Kyriacos TRIANTAPHYLLIDES" is_mep="True" mode="spoken" nationality="Cyprus" birth_date="03-09-1944" birth_place="Palaihori" p_group="Confederal Group of the European United Left - Nordic Green Left" m_state="CY">
      <p sl="el">Signor Presidente, la settimana scorsa è iniziato in Turchia il processo contro tre persone responsabili della traduzione in turco di un libro dello scrittore americano Noam Chomsky. Sulla base dell’articolo 301 del codice penale turco, l’editore, il traduttore e il curatore del volume sono accusati di aver provocato disordini popolari, di aver incitato all’odio contro i turchi e di aver diffamato la repubblica e il parlamento turco.</p>
      <p sl="el">Ricordo che nella seduta plenaria di settembre avevamo già discusso dell’articolo 301 e del fatto che la Turchia dovrà alla fine adeguarsi ad alcuni valori sostenuti dall’Unione europea, se vuole acquisire concretamente il profilo europeo cui aspira. A un mese di distanza, constatiamo che la situazione non è cambiata e l’intransigenza turca non è affatto diminuita.</p>
      <p sl="el">Le chiedo, signor Presidente, se continueremo ad assistere a questo teatro dell’assurdo, o se invece cercheremo di rafforzare la ragione democratica condannando questo nuovo processo, che viola per l’ennesima volta la libertà di espressione e i diritti dell’uomo.</p>
    </intervention>
    <intervention id="1-046" speaker_id="23784" name="Janusz WOJCIECHOWSKI" is_mep="True" mode="spoken" nationality="Poland" birth_date="06-12-1954" birth_place="Rawa Mazowiecka" p_group="European Conservatives and Reformists Group" m_state="PL">
      <p sl="pl">Signor Presidente, ieri in Italia si sono svolte dimostrazioni di protesta contro i campi di lavoro forzato esistenti in quel paese; sostengo senza riserve i dimostranti, ma vorrei ricordare che già all’inizio di settembre il gruppo UEN, di cui faccio parte, ha chiesto di tenere un dibattito sulla situazione dei lavoratori stranieri negli Stati membri dell’Unione europea. La questione non riguarda solamente l’Italia ma, in misura più o meno accentuata, anche altri paesi. Il nostro Parlamento non può tacere di fronte a questo problema: dobbiamo inviare un messaggio chiaro ed esplicito. Dobbiamo soprattutto chiedere agli Stati membri di impedire il verificarsi di gravi violazioni dei diritti umani: è quanto i cittadini si attendono, ed è un’altra ragione per cui il nostro Parlamento non deve rimanere in silenzio. Chiedo quindi, ancora una volta, che si svolga il dibattito richiesto dal gruppo UEN.</p>
    </intervention>
    <intervention id="1-047" speaker_id="28587" name="Georgios KARATZAFERIS" is_mep="True" mode="spoken" nationality="Greece" birth_date="11-08-1947" birth_place="Athina" p_group="Independence/Democracy Group" m_state="GR">
      <p sl="el">Signor Presidente, la settimana prossima il Presidente Borrell visiterà Atene nell’ambito di un programma ufficiale. Vorrei chiedergli di trovare un po’ di tempo – anche solo mezz’ora – per recarsi dal palazzo del parlamento al Partenone, dove potrà constatare che alcune delle più splendide creazioni di Fidia, il massimo artista di tutti i tempi, non sono più al loro posto. Le hanno portate via gli inglesi, e ora si trovano al British Museum . E’ inconcepibile che queste opere d’arte del Partenone, una delle sette meraviglie del mondo, non si trovino nel Partenone stesso.</p>
      <p sl="el">Chiedo quindi al Presidente Borrell di visitarlo, di osservare questo spettacolo atroce, e di insistere insieme a noi per il ritorno delle sculture che gli inglesi definiscono con scherno “i marmi”. Si tratta delle sculture del Partenone: lo ripeto, una delle sette meraviglie del mondo, che è stata massacrata per asportarne i pezzi che oggi adornano il British Museum .</p>
      <p sl="el">Mi appello a tutte le persone colte affinché le sculture ritornino nel luogo per cui furono create, su quell’Acropoli che tutte le persone colte dovrebbero visitare.</p>
    </intervention>
    <intervention id="1-048" speaker_id="28372" name="Ryszard CZARNECKI" is_mep="True" mode="spoken" nationality="Poland" birth_date="25-01-1963" birth_place="Londyn " m_state="PL">
      <p sl="pl">Signor Presidente, nel corso degli ultimi due anni sono emerse talvolta forti divergenze di opinione tra l’onorevole Borrell, Presidente del Parlamento europeo, e la maggioranza dei deputati europei polacchi, che contestavano l’opinione del Presidente Borrell sul nostro paese. Oggi però devo ringraziare il Presidente Borrell per la posizione da lui presa in occasione del recente Vertice di Lahti; so di parlare a nome di molti colleghi polacchi. Secondo il quotidiano francese Libération , egli è stato uno dei cinque leader europei che hanno osato criticare la Russia, insieme al Presidente della Polonia e ai Primi Ministri di Svezia, Danimarca e Lettonia: ringrazio il Presidente Borrell per aver affermato che l’Unione europea non baratterà i diritti umani con l’energia; lo ringrazio anche per essersi chiesto se la Russia sia ancora da considerarsi un paese democratico. L’Europa ricorderà queste dichiarazioni del nostro Presidente, e i paesi dell’Europa centrale e orientale ricorderanno il suo coraggio; voglio quindi ringraziare il Presidente nella sua lingua: gracias, señor Presidente .</p>
    </intervention>
    <intervention id="1-049" speaker_id="2341" name="Michael GAHLER" is_mep="True" mode="spoken" nationality="Germany" birth_date="22-04-1960" birth_place="Frankfurt/Main" m_state="DE">
      <p sl="de">Signor Presidente, vorrei comunicare all’Assemblea che giovedì scorso le autorità etiopiche hanno espulso due diplomatici della delegazione dell’Unione europea. Quest’episodio è legato all’arresto di un’impiegata etiopica della delegazione dell’Unione, Yalemzwed Bekele, la quale, accusata dalle autorità del suo paese di aver svolto attività di opposizione, aveva cercato di espatriare in Kenya.</p>
      <p sl="de">Due settimane fa la collega Glenys Kinnock e io avevamo incontrato ad Addis Abeba sia i due diplomatici, sia la signora Yalemzwed Bekele, che ora è detenuta nel carcere di Moyale; nutriamo i peggiori timori riguardo al trattamento cui è sottoposta. Anche il relatore speciale delle Nazioni Unite sulle torture si occupa di questa vicenda.</p>
      <p sl="de">Chiedo urgentemente alla Commissione di garantire l’assistenza cui è obbligata in quanto datore di lavoro, e di fornire perciò alla signora Bekele un avvocato. Inoltre, la troika dovrebbe recarsi da Addis Abeba a Moyale per accertare l’incolumità fisica della signora Bekele e chiedere spiegazioni alle autorità etiopiche, in merito alle accuse formulate contro di lei: infine, il nostro Presidente dovrebbe scrivere una lettera al suo omologo etiopico.</p>
    </intervention>
    <intervention id="1-050" speaker_id="23808" name="Csaba Sándor TABAJDI" is_mep="True" mode="spoken" nationality="Hungary" birth_date="26-06-1952" birth_place="Kiskunfélegyháza" p_group="Group of the Progressive Alliance of Socialists and Democrats in the European Parliament" m_state="HU">
      <p sl="hu">Celebriamo oggi il cinquantesimo anniversario della rivoluzione ungherese del 1956. Questa celebrazione non riguarda solamente l’Ungheria, ma è di portata internazionale: 56 capi di Stato o di governo sono venuti in Ungheria per celebrare questo giorno insieme a noi. Questo avvenimento, per il suo significato, si può paragonare alla primavera di Praga del 1968 e al movimento polacco di Solidarność : senza questi tre eventi storici non sarebbero stati possibili né la caduta del comunismo sovietico, né i cambiamenti di regime del 1989 e 1990 in Europa centrale. La rivoluzione ungherese del 1956 ha però una caratteristica unica: nessuno degli altri movimenti di opposizione è passato alla lotta armata contro l’esercito sovietico, e nessun altro paese si è ritirato dal patto di Varsavia, dichiarando la propria neutralità. Gli eroi del 1956 erano uniti dalla convinzione che una piccola nazione potesse sconfiggere una superpotenza totalitaria. Nel 1956 la nostra invocazione era “Torniamo in Europa!”; nel 2004, con l’adesione dell’Ungheria all’Unione europea, l’eredità del 1956 si è finalmente realizzata.</p>
    </intervention>
    <intervention id="1-051" speaker_id="4529" name="Baroness Sarah LUDFORD" is_mep="True" mode="spoken" nationality="United Kingdom" birth_date="14-03-1951" birth_place="Halesworth" p_group="Group of the Alliance of Liberals and Democrats for Europe" m_state="GB">
      <p sl="en">Signor Presidente, chiedo alla Presidenza del Parlamento e ai colleghi di tutti gli schieramenti politici di continuare a insistere affinché l’Unione europea e le autorità del Regno Unito cerchino di convincere il Presidente pakistano Musharraf a fare urgentemente uso dei propri poteri per graziare Mirza Tahir Hussain, o quanto meno per commutare la sentenza che gli è stata inflitta.</p>
      <p sl="en">Il signor Hussain, che possiede la doppia cittadinanza britannica e pakistana, è detenuto nel braccio della morte da 18 anni, condannato per un omicidio di cui si è sempre proclamato innocente; in realtà, egli è stato condannato solo dai tribunali islamici che applicano la sharia , dopo essere stato assolto dai tribunali laici ordinari. La settimana scorsa abbiamo appreso che la sua esecuzione è stata rinviata di altri due mesi, spostandola così al di là della data in cui, questa settimana, il principe di Galles, erede al trono britannico, effettuerà una visita ufficiale in Pakistan.</p>
      <p sl="en">Esorto comunque tutti a perseverare negli sforzi per persuadere il Presidente Musharraf a utilizzare i poteri indubbiamente concessigli dalla Costituzione, per risolvere questa vicenda secondo giustizia, senza limitarsi unicamente a rimandare l’esecuzione.</p>
    </intervention>
    <intervention id="1-052" speaker_id="28407" name="Willy MEYER" is_mep="True" mode="spoken" nationality="Spain" birth_date="19-08-1952" birth_place="Madrid" p_group="Confederal Group of the European United Left - Nordic Green Left" m_state="ES">
      <p sl="es">Signor Presidente, invito la Commissione e il Consiglio – in sostanza l’Unione europea – a manifestare alle autorità argentine la propria preoccupazione per la sorte di alcuni testimoni fondamentali dei processi avviati contro l’impunità e tesi ad accertare le responsabilità di tutte le azioni illegali compiute all’epoca della dittatura.</p>
      <p sl="es">Si tratta della sparizione del cittadino Jorge Julio López, testimone fondamentale nel processo contro Miguel Etchecolaz, un poliziotto di Buenos Aires che fu un torturatore ai tempi della dittatura, nel periodo più oscuro della storia argentina. Questo testimone è scomparso in settembre, suscitando gravissimo allarme fra i numerosi testimoni che devono a loro volta contribuire alla ricostruzione della verità, affinché nessun crimine rimanga impunito.</p>
      <p sl="es">Sollecito quindi l’Unione europea a interessarsi di questo caso specifico presso le autorità argentine.</p>
    </intervention>
    <intervention id="1-053" speaker_id="28497" name="Gerard BATTEN" is_mep="True" mode="spoken" nationality="United Kingdom" birth_date="27-03-1954" birth_place="London" p_group="Europe of Freedom and Direct Democracy Group" m_state="GB">
      <p sl="en">Signor Presidente, il 20 agosto 1989, sul Tamigi, 51 persone hanno trovato la morte nella collisione tra la chiatta per dragaggio Bowbelle e l’imbarcazione da crociera Marchioness ; in conseguenza di quella tragedia, il governo ha introdotto norme di sicurezza più severe per la navigazione sul Tamigi.</p>
      <p sl="en">Tali norme di sicurezza rischiano ora di venire indebolite, in quanto il governo intende applicare la direttiva 96/50/CE dell’Unione europea; la normativa attualmente vigente nel Regno Unito sarà sostituita da una normativa assai meno rigorosa, a causa dell’armonizzazione dei requisiti per il conseguimento dei certificati nazionali di conduzione di navi. Tale esito non è però inevitabile, in quanto la direttiva medesima, in base all’articolo 3, paragrafo 2, consente agli Stati membri di concedere esenzioni per le idrovie nazionali, rilasciando certificati di conduzione in base a proprie modalità particolari.</p>
      <p sl="en">Invito perciò tutti i deputati europei del Regno Unito a scrivere al Ministro Stephen Ladyman, chiedendogli di applicare la deroga prevista dalla direttiva, in modo da mantenere standard di sicurezza più elevati per la navigazione sul Tamigi.</p>
    </intervention>
    <intervention id="1-054" speaker_id="28117" name="Jim HIGGINS" is_mep="True" mode="spoken" nationality="Ireland" birth_date="04-05-1945" birth_place="Ballyhaunis" p_group="Group of the European People's Party (Christian Democrats)" m_state="IE">
      <p sl="en">Signor Presidente, se Stati Uniti ed Europa concluderanno l’accordo “Cieli aperti” sul trasporto aereo, numerose saranno le conseguenze positive: si moltiplicheranno le rotte, si intensificherà la concorrenza e scenderà il prezzo dei biglietti aerei; in altre parole, una prospettiva migliore per i viaggiatori e i consumatori, da tutti i punti di vista. Ora è stato anche superato un rilevante ostacolo, ossia le obiezioni da parte europea allo scambio dei dati personali dei passeggeri con gli Stati Uniti; vi è però un altro nodo da sciogliere, quello riguardante la proprietà delle compagnie aeree, che provoca forti perplessità negli Stati Uniti e ha sollevato le obiezioni del Congresso.</p>
      <p sl="en">Contemporaneamente il ministro irlandese dei Trasporti, Cullen, cerca di ottenere l’assenso della Commissione a un accordo bilaterale tra Irlanda e Stati Uniti. Mi oppongo per due motivi: in primo luogo, tale accordo intaccherebbe l’afflato globale di “Cieli aperti”; e in secondo luogo, danneggerebbe irrimediabilmente l’aeroporto irlandese di Shannon, che finora è stato il capolinea dei viaggi transatlantici. Fino a quando non entrerà in vigore un accordo globale, non è opportuno concludere alcun accordo bilaterale tra l’Irlanda e gli Stati Uniti; la Commissione deve respingerlo.</p>
    </intervention>
    <intervention id="1-055" speaker_id="28175" name="Yannick VAUGRENARD" is_mep="True" mode="spoken" nationality="France" birth_date="25-06-1950" birth_place="Trignac" p_group="Socialist Group in the European Parliament" m_state="FR">
      <p sl="fr">Signor Presidente, da qualche tempo l’afflusso di immigrati viene dipinto come un’intollerabile minaccia; di tale retorica si appropria l’estrema destra, che amplifica il nesso tra criminalità e immigrazione e prospera su questo terreno.</p>
      <p sl="fr">In realtà, gli immigrati sono innanzitutto vittime: vittime delle organizzazioni mafiose che si arricchiscono col traffico di uomini e donne in cerca di avvenire; e vittime di imprenditori e speculatori immobiliari europei che prosperano sfruttando una manodopera a buon mercato oppure affittando a prezzi esorbitanti alloggi malsani.</p>
      <p sl="fr">Data la situazione, dobbiamo utilizzare tutti gli strumenti comunitari esistenti per combattere questa catena di fenomeni. Occorre rivedere il regolamento che impone di esaminare una domanda di asilo al primo paese raggiunto dal richiedente, poiché tale metodo scarica un onere intollerabile sui paesi dell’Europa meridionale e orientale; d’altra parte, sono altrettanto inaccettabili le disumane condizioni di campi di transito sovraffollati.</p>
      <p sl="fr">Infine, dobbiamo avere l’obiettività e il coraggio di ammettere che l’Europa avrà bisogno di immigrazione legale per ovviare al proprio deficit demografico. Abbandoniamo dunque le vie troppo battute della politica e le scorciatoie dell’ideologia, per affermare chiaramente che l’immigrazione può costituire una risorsa per l’Europa.</p>
    </intervention>
    <intervention id="1-056" speaker_id="28572" name="Georgios PAPASTAMKOS" is_mep="True" mode="spoken" nationality="Greece" birth_date="05-03-1955" birth_place="Platanorrevma Kozanis" p_group="Group of the European People's Party (Christian Democrats)" m_state="GR">
      <p sl="el">Signor Presidente, se vogliamo fare un bilancio della politica dell’Unione verso i paesi dell’Europa sudorientale, concentrando la nostra attenzione sui Balcani occidentali, scorgiamo alcuni aspetti positivi e altri negativi.</p>
      <p sl="el">Dopo le critiche rivolte alla strategia di ulteriore allargamento dell’Unione – che riguarda anche i Balcani occidentali – c’è la sensazione che sia diminuita la capacità, da parte di tale regione, di farsi sentire dalle Istituzioni europee.</p>
      <p sl="el">A mio avviso, nel quadro della diplomazia parlamentare ricade su di noi la responsabilità di rendere la strategia dell’Unione più compatta, trasparente ed efficace, per aumentare la visibilità della dimensione meridionale della politica europea.</p>
    </intervention>
    <intervention id="1-057" speaker_id="1708" name="Marie-Noëlle LIENEMANN" is_mep="True" mode="spoken" nationality="France" birth_date="12-07-1951" birth_place="Belfort" p_group="Socialist Group in the European Parliament" m_state="FR">
      <p sl="fr">Signor Presidente, onorevoli colleghi, EADS e i vari progetti portati avanti da questo gruppo – tra cui Airbus – sono una delle più splendide gemme d’Europa: una gemma industriale, simbolo della nostra tecnologia e delle nostre capacità per l’avvenire. Quest’impresa versa oggi in gravi difficoltà; non mi soffermerò sui motivi – notoriamente connessi alla gestione – che possono giustificare o spiegare parzialmente i problemi odierni, i quali esigono rimedi efficaci.</p>
      <p sl="fr">Insisterò piuttosto sulle dichiarazioni della dirigenza di Airbus : per essere competitiva – ci viene spiegato – l’impresa dovrà probabilmente delocalizzare, o installare un certo numero delle sue attività nella cosiddetta zona monetaria del dollaro. E questo dipende unicamente dal fatto che il tasso di cambio euro/dollaro è sfavorevole a uno dei più importanti settori di punta dell’Unione europea. Interrogato in proposito, il Presidente della Banca centrale europea Trichet ha risposto soltanto: “Non devo dare spiegazioni sui tassi di cambio!”.</p>
      <p sl="fr">Signor Presidente, onorevoli colleghi, non vi sembra che sia urgente cambiare la politica monetaria europea?</p>
      <a text="(Il Presidente interrompe l’oratore)"/>
    </intervention>
    <intervention id="1-058" speaker_id="23816" name="András GYÜRK" is_mep="True" mode="spoken" nationality="Hungary" m_state="HU">
      <p sl="hu">Cinquant’anni fa in Ungheria scoppiò la rivoluzione; agli albori della lotta per la liberazione dal dominio sovietico, il primo scontro ebbe luogo nella sede della radio ungherese. Gli insorti sapevano bene che, a parte la forza, il sistema era costruito soprattutto sulla menzogna; simbolo di tali menzogne era la voce del partito comunista, ossia la radio di Stato. Quello scontro si concluse con la vittoria dei rivoluzionari e la stazione radio poté trasmettere le parole che sarebbero entrate nella storia: “Mentivamo di notte, mentivamo di giorno, mentivamo su ogni lunghezza d’onda”.</p>
      <p sl="hu">Forza e menzogna: così sopravviveva il comunismo in Ungheria, e queste erano le basi dell’oppressione anche nel resto del blocco sovietico. La rivoluzione ungherese fu stroncata dalla forza schiacciante delle colonne di carri armati che invasero il paese, ma oggi sappiamo che gli avvenimenti di Budapest, Praga e Danzica non furono inutili e che le vittime non sacrificarono la vita invano; grazie a loro l’Europa di oggi è libera e unita.</p>
      <p sl="hu">Tuttavia, per far sì che nel nostro continente nessun sistema possa più erigersi sulla forza e sulla menzogna, dobbiamo ricordare. Per questo motivo, insieme ai miei colleghi ho proposto che il 4 novembre, anniversario della sconfitta della rivoluzione ungherese, divenga il giorno della memoria per le vittime del comunismo in Europa.</p>
    </intervention>
    <intervention id="1-059" speaker_id="28580" name="Panagiotis BEGLITIS" is_mep="True" mode="spoken" nationality="Greece" birth_date="25-02-1957" birth_place="Velo Korinthias" p_group="Socialist Group in the European Parliament" m_state="GR">
      <p sl="el">Signor Presidente, il 29 agosto il Segretario generale delle Nazioni Unite Kofi Annan ha presentato all’Assemblea generale uno studio sulla violenza contro i bambini, compilato dall’esperto indipendente Paulo Sérgio Pinheiro.</p>
      <p sl="el">Questo studio descrive nei termini più crudi il fenomeno della violenza e dello sfruttamento dei bambini nel mondo, indicando le più gravi violazioni dei diritti dei bambini; esso è un segnale d’allarme per la coscienza collettiva dell’umanità e un appello a intervenire in difesa dei fondamentali principi e valori umani.</p>
      <p sl="el">Approfitto della presenza in Parlamento del Commissario Frattini per ribadire l’opportunità che questo studio divenga materia di dibattito in seno alle Istituzioni dell’Unione europea – e soprattutto nel nostro Parlamento – insieme alla recente comunicazione della Commissione su una strategia europea per i diritti del bambino.</p>
      <p sl="el">L’Unione europea deve porsi all’avanguardia di un sistema comune di norme per la protezione dei diritti dell’infanzia vincolanti per tutti gli Stati membri.</p>
    </intervention>
    <intervention id="1-060" speaker_id="28571" name="Marie PANAYOTOPOULOS-CASSIOTOU" is_mep="True" mode="spoken" nationality="Greece" birth_date="29-07-1952" birth_place="Chios" p_group="Group of the European People's Party (Christian Democrats) and European Democrats" m_state="GR">
      <p sl="el">Signor Presidente, i media ci informano che nel Regno Unito una dipendente di una compagnia aerea è sottoposta a procedimento disciplinare e rischia il licenziamento, solo perché portava al collo una catenina con una croce grande come una monetina da cinque centesimi.</p>
      <p sl="el">Noi parliamo di democrazia, libertà e giustizia come di principi che devono affermarsi anche nei paesi candidati. Vogliamo dare agli europei e a tutti coloro che vivono sul nostro pianeta la certezza che non saranno perseguiti per questioni legate alla libertà di espressione, indipendentemente dal fatto che tale libertà si esprima con le parole o con l’abbigliamento e, cosa ancor più importante, la certezza che non saranno perseguiti per la loro fede religiosa.</p>
      <p sl="el">Nel mio paese l’80 per cento degli abitanti è battezzato e indossa una croce per tutta la vita. Come possiamo chiedere ai paesi candidati di rispettare la libertà religiosa, se non tuteliamo la possibilità di un’espressione religiosa così semplice? Spero che la Commissione adotti misure …</p>
      <a text="(Il Presidente interrompe l’oratore)"/>
    </intervention>
    <intervention id="1-061" speaker_id="4282" name="Renate SOMMER" is_mep="True" mode="spoken" nationality="Germany" birth_date="10-09-1958" birth_place="Bochum" p_group="Group of the European People's Party (Christian Democrats)" m_state="DE">
      <p sl="de">Signor Presidente, vorrei segnalare un episodio verificatosi pochi giorni fa, in cui sono state coinvolte le autorità di confine polacche e la nave da crociera tedesca Adler Dania . Allorché questa nave ha fatto il suo ingresso nel porto polacco di Świnoujście, tre funzionari doganali polacchi, in abiti civili e privi di qualsiasi autorizzazione scritta, hanno preteso di confiscare l’intera riserva di liquori presente a bordo. Di conseguenza il capitano ha invertito la rotta per ritornare a tutta velocità in Germania, ma è stato inseguito da una motovedetta della polizia di confine polacca, che ha addirittura sparato alcuni razzi di segnalazione verso la nave.</p>
      <p sl="de">Quest’incidente è incredibile! Purtroppo, secondo quanto mi viene segnalato per lettera dalle persone coinvolte, non si tratta di un caso isolato. Ai confini interni europei con gran parte dei nuovi Stati membri, così come alle frontiere con altri Stati vicini, si verificano costantemente problemi. Per esempio, si impongono tasse arbitrarie e si cerca di costringere i viaggiatori che vogliono entrare nel paese a pagarle; in caso contrario l’ingresso viene impedito. Chiedo di agire contro questo fenomeno!</p>
    </intervention>
    <intervention id="1-062" speaker_id="28585" name="Diamanto MANOLAKOU" is_mep="True" mode="spoken" nationality="Greece" birth_date="01-03-1959" birth_place="Peiraias" p_group="Confederal Group of the European United Left - Nordic Green Left" m_state="GR">
      <p sl="el">Signor Presidente, nella relazione di una società statunitense di analisi e studi strategici si afferma che, tra il 1984 e il 1988, cittadini grecociprioti e soldati greci dispersi dopo l’invasione di Cipro settentrionale da parte dell’esercito turco sono stati usati come cavie in laboratori industriali appartenenti all’esercito turco.</p>
      <p sl="el">La Turchia, che continua a occupare la parte settentrionale di Cipro, non ha mai fornito dettagli o informazioni sulla sorte delle persone disperse, i cui familiari soffrono ormai da tre decenni. Di conseguenza chiedo al Parlamento di prendere l’iniziativa di chiedere alla Turchia di fornire qualsiasi informazione in suo possesso sui dispersi, per tragica che sia, allo scopo di porre fine a queste sofferenze.</p>
    </intervention>
    <intervention id="1-063" speaker_id="28570" name="Ioannis GKLAVAKIS" is_mep="True" mode="spoken" nationality="Greece" birth_date="10-10-1949" birth_place="Thessaloniki" p_group="Group of the European People's Party (Christian Democrats) and European Democrats" m_state="GR">
      <p sl="el">Signor Presidente, onorevoli colleghi, ho preso la parola per esprimere scontento e inquietudine in merito al futuro dell’Europa. Ho sempre ritenuto che uno degli obiettivi principali dell’Unione europea fosse quello di proteggere i bambini, tutelarne l’educazione e la salute, e garantirne una completa formazione umana.</p>
      <p sl="el">Esprimo forte disappunto per la costituzione, nei Paesi Bassi, di un partito dei pedofili, che tra i propri obiettivi principali annovera la legalizzazione dei rapporti sessuali tra adulti e bambini di più di dodici anni di età, nonché la legalizzazione del possesso di materiale di pornografia infantile per uso personale. In un’Europa che invecchia e in cui l’istituzione della famiglia diventa ogni giorno più debole, in un’Europa in cui morale, costumi e tradizioni si dissolvono, la nascita di questo partito ha l’effetto di una bomba che mina le fondamenta dell’edificio europeo.</p>
      <p sl="el">Esorto tutti a opporsi a questa tendenza. Propongo che il Parlamento europeo chieda alla Presidenza finlandese lo scioglimento del partito dei pedofili; se vogliamo dare futuro e prospettive all’Unione europea, dobbiamo anzitutto proteggere i nostri figli.</p>
    </intervention>
    <intervention id="1-064" speaker_id="4482" name="Rodi KRATSA-TSAGAROPOULOU" is_mep="True" mode="spoken" nationality="Greece" birth_date="14-11-1952" birth_place="Zakynthos" p_group="Group of the European People's Party (Christian Democrats)" m_state="GR">
      <p sl="el">Signor Presidente, onorevoli colleghi, sono appena tornata da una visita in Libano, e sono più ottimista per la situazione che si è instaurata nella regione, ma anche più consapevole delle sfide che dobbiamo affrontare. Nel sud del paese sta tornando la vita; gli edifici sono stati restaurati, la gente torna a vivere a casa propria o presso parenti, in attesa della ricostruzione che avviene con l’aiuto del governo e di donatori, tra i quali Hezbollah svolge un ruolo importante.</p>
      <p sl="el">La presenza dell’esercito libanese e delle forze dell’UNIFIL dà sicurezza e soddisfazione ai cittadini, rende visibile il ruolo dell’Unione europea e permette di apprezzarlo. Non sembra che l’applicazione della risoluzione 1701 sia a rischio, nonostante la fragilità di un equilibrio che dobbiamo salvaguardare per amore della pace in tutta la regione; analogamente, dobbiamo sostenere il governo libanese per consentirgli di introdurre adeguate riforme nell’economia, nella società e nel sistema politico.</p>
      <p sl="el">Oltre alla difesa dei diritti dei cittadini, vorrei sottolineare quanto sia necessario per noi proteggere il patrimonio culturale …</p>
      <a text="(Il Presidente interrompe l’oratore)"/>
    </intervention>
    <intervention id="1-065" speaker_id="28400" name="Francisco José MILLÁN MON" is_mep="True" mode="spoken" nationality="Spain" birth_date="08-03-1955" birth_place="Pontevedra" m_state="ES">
      <p sl="es">Signor Presidente, tramite la Presidenza di quest’Assemblea vorrei inviare un messaggio di partecipazione e solidarietà per la drammatica situazione in cui si trovano parecchi comuni della Galizia – soprattutto nella provincia di Pontevedra – a causa delle gravi inondazioni che dall’ultimo fine settimana si stanno abbattendo sulla zona.</p>
      <p sl="es">L’inclemenza del tempo ha causato gravi danni: case, aziende, vie di comunicazione, produzione agricola e allevamento sono stati duramente colpiti. Purtroppo vi sono stati anche feriti e si lamenta persino la perdita di vite umane.</p>
      <p sl="es">Come tutti sappiamo, nell’agosto scorso la Comunità autonoma di Galizia ha subito una gravissima catastrofe, causata da una serie di violenti incendi, di cui la nostra Assemblea ha discusso in settembre. In quell’occasione abbiamo invocato la mobilitazione del Fondo europeo di solidarietà.</p>
      <p sl="es">Il grave impatto delle forti piogge di questi giorni dipende anche dagli incendi di agosto, come segnala la stampa galiziana di oggi; l’impeto delle acque è stato moltiplicato dalla distruzione delle foreste e dalle tonnellate di ceneri trascinate dall’inondazione. Questi dati dimostrano, ancora una volta, l’enormità della catastrofe che l’estate scorsa ha devastato la Galizia.</p>
      <p sl="es">Purtroppo, numerosi comuni galiziani sono nuovamente in lutto.</p>
    </intervention>
    <intervention id="1-066" speaker_id="28115" name="Mairead McGUINNESS" is_mep="True" mode="spoken" nationality="Ireland" birth_date="13-06-1959" birth_place="Drogheda" m_state="IE">
      <p sl="en">Signor Presidente, la settimana scorsa abbiamo allacciato un dialogo utilissimo con un gruppo denominato EAGLES, composto da scienziati di tutto il mondo desiderosi di venire in aiuto ai paesi in via di sviluppo; si tratta, a mio avviso, di un dialogo che occorre estendere a tutto il nostro Parlamento. Assistiamo infatti a un gravissimo fenomeno di apartheid scientifica: i paesi sviluppati hanno troppi scienziati e ingegneri, mentre quelli in via di sviluppo non ne hanno affatto, e in tal modo il divario che divide i ricchi dai poveri diventa ancora più profondo.</p>
      <p sl="en">Vorrei inviare un messaggio semplicissimo e assai breve. L’Unione europea e la Commissione hanno il dovere di lavorare assieme alla comunità scientifica, e di persuaderla a dedicare parte dei propri sforzi a progetti che giovino ai paesi in via di sviluppo, nel campo della salute umana o animale, oppure della produzione agricola. Attualmente questo problema viene trascurato, e i poveri ne soffrono; ma è una questione di cui quest’Assemblea deve farsi carico, considerando l’importante ruolo della scienza nei paesi in via di sviluppo.</p>
    </intervention>
    <intervention id="1-067" speaker_id="23864" name="Toomas SAVI" is_mep="True" mode="spoken" nationality="Estonia" birth_date="30-12-1942" birth_place="Tartu" p_group="Group of the Alliance of Liberals and Democrats for Europe" m_state="EE">
      <p sl="et">Due settimane fa il mondo intero ha appreso con sgomento la notizia dell’assassinio di Anna Politkovskaja. Le violazioni dei diritti umani e della libertà d’espressione in Cecenia, che Anna Politkovskaja cercava di rendere pubbliche, sono state occultate coi metodi di una politica criminale.</p>
      <p sl="et">Una settimana fa abbiamo dovuto discutere della crisi georgiana, che la Russia ha innescato con una dimostrazione di forza politica: alla Georgia sono state inflitte sanzioni economiche ed è stato imposto il blocco postale e dei trasporti. La Russia inoltre ha vietato le importazioni di merci georgiane, ha chiuso le proprie frontiere con la Georgia e ha iniziato a espellere i georgiani dal suolo russo.</p>
      <p sl="et">Oggi dobbiamo prepararci a impedire il possibile ricorso a qualsiasi tipo di forza militare in relazione ai tentativi di secessione in Abhasia e nell’Ossezia meridionale.</p>
      <p sl="et">Il nostro Parlamento e l’Unione europea non possono limitarsi ad assistere passivamente agli sviluppi della situazione georgiana. Dobbiamo utilizzare ogni opzione disponibile – l’intero ventaglio di misure previste dalla politica europea di prossimità, l’organizzazione di missioni di vigilanza alle frontiere, l’agevolazione del libero scambio e la semplificazione del sistema dei visti – allo scopo di preservare la pace nel Caucaso meridionale.</p>
    </intervention>
    <intervention id="1-068" speaker_id="28215" name="Jacky HÉNIN" is_mep="True" mode="spoken" nationality="France" birth_date="12-11-1960" birth_place="Douai" p_group="Confederal Group of the European United Left - Nordic Green Left" m_state="FR">
      <p sl="fr">Signor Presidente, dalle scelte strategiche e industriali di Airbus non dipende solo la sorte di decine di migliaia di posti di lavoro, ma anche il futuro di una parte non trascurabile dell’industria aeronautica europea. E’ assolutamente necessario rispettare le competenze, il lavoro, l’investimento dei dipendenti di Airbus e dei subappaltatori, impedendo che vengano annientati; i dipendenti di Airbus non devono in nessun caso pagare per gli errori e le colpe dei dirigenti e degli azionisti. Il loro patrimonio di competenza e professionalità rappresenta l’autentica ricchezza di Airbus , la cui malattia è il liberismo; per guarirne, è opportuno ritornare alla proprietà e al finanziamento pubblici di EADS su scala europea.</p>
      <p sl="fr">D’altra parte, rilevo con soddisfazione che in Germania come in Spagna numerose voci chiedono la concessione di reali poteri d’intervento ai dipendenti nella gestione di Airbus .</p>
      <p sl="fr">E’ tempo che il Commissario Mandelson faccia la sua parte affinché gli americani non contestino più il sistema degli anticipi rimborsabili, e che la Banca centrale europea e la Commissione intervengano contro il dollaro debole.</p>
    </intervention>
    <intervention id="1-069" speaker_id="28251" name="Jörg LEICHTFRIED" is_mep="True" mode="spoken" nationality="Austria" birth_date="18-06-1967" birth_place="Bruck/Mur" p_group="Group of the Progressive Alliance of Socialists and Democrats in the European Parliament - Vice" m_state="AT">
      <p sl="de">Signor Presidente, onorevoli colleghi, ho chiesto la parola per sollevare il problema dei cani randagi di Corfù. L’Associazione austriaca per la protezione degli animali sostiene ormai da anni numerosi progetti a Corfù, ma le autorità locali le impediscono regolarmente di svolgere un lavoro efficace ed efficiente. I veterinari stranieri non possono esercitare, strutture per ospitare gli animali già costruite non possono entrare in funzione, e anche se l’agenzia di viaggi TUI avrebbe finanziato il progetto, non è stato possibile trasportare i cani randagi presso famiglie che li avrebbero ospitati in Germania e in Austria; questi animali, invece, sono stati crudelmente uccisi a Corfù.</p>
      <p sl="de">Mi appello al Consiglio, alla Commissione e ai colleghi perché si ponga rimedio alla situazione, e chiedo soprattutto che vengano riconosciuti e consentiti gli aiuti provenienti dall’estero, per risolvere al più presto il problema a favore degli animali.</p>
    </intervention>
    <intervention id="1-070" speaker_id="28421" name="Marianne MIKKO" is_mep="True" mode="spoken" nationality="Estonia" birth_date="26-09-1961" birth_place="Võru" p_group="Socialist Group in the European Parliament" m_state="EE">
      <p sl="et">Onorevoli colleghi, esattamente cinquant’anni fa gli studenti e gli intellettuali di Budapest presentarono 16 richieste al governo fantoccio ungherese; quelle richieste furono respinte, le autorità fecero aprire il fuoco sulla folla e l’insurrezione ebbe inizio.</p>
      <p sl="et">Gli ungheresi erano sostenuti dalla fiducia che nutrivano nell’aiuto dell’Occidente; l’unità europea, per loro, era una cosa naturale. L’assistenza attesa però non venne, neppure sotto forma di dichiarazioni ufficiali. La crisi di Suez, che si svolse nello stesso periodo, limitò in qualche misura la capacità di agire dell’Occidente, ma il reale motivo di tanta passività fu la divisione dell’Europa in sfere di influenza, decisa a Yalta.</p>
      <p sl="et">La repressione sovietica colpì 13 000 persone, 350 delle quali furono giustiziate; l’Ungheria divenne un sinistro monito per altre nazioni anelanti alla libertà.</p>
      <p sl="et">L’Unione Sovietica non esiste più, ma lo spirito di Yalta sopravvive nel timore che ancora ci impedisce di levarci a difesa della Moldavia, della Georgia e di altri paesi che la Russia considera parte della propria sfera di influenza. In memoria delle vittime della rivoluzione ungherese, propongo di abbandonare i nostri timori e prendere una posizione unitaria in difesa della democrazia e della libertà.</p>
    </intervention>
    <intervention id="1-071" speaker_id="28382" name="Andrzej Jan SZEJNA" is_mep="True" mode="spoken" nationality="Poland" birth_date="28-04-1973" birth_place="Końskie" p_group="Socialist Group in the European Parliament" m_state="PL">
      <p sl="pl">Signor Presidente, la creazione di un mercato comune per l’energia che sia il più efficiente, sicuro e competitivo possibile costituisce una priorità per l’Unione europea. E’ importante ricordare, però, che l’impatto della politica energetica dell’Unione va al di là del settore interessato, e che i tre obiettivi politici della politica energetica sono la sicurezza dell’approvvigionamento, la competitività e la protezione dell’ambiente, che si concretizza in particolare nella lotta contro il mutamento climatico. Come sappiamo, il mercato interno dell’energia si forma indirettamente con l’armonizzazione della legislazione degli Stati membri, e direttamente con la liberalizzazione dei mercati nazionali dell’energia. Nondimeno, l’Europa ha bisogno di un’unica strategia comune e di una vasta cooperazione sia per il mercato interno, sia nei confronti dei partner stranieri. Per questo motivo ho constatato con grande soddisfazione che al recente Vertice di Lahti, per la prima volta da parecchi anni a questa parte, i paesi dell’Unione europea sono riusciti a trattare il problema della cooperazione energetica con la Russia parlando con una voce sola, e gli Stati membri hanno evitato di farsi sedurre dalla prospettiva dei potenziali vantaggi di un legame particolare con la Russia.</p>
    </intervention>
    <intervention id="1-072" speaker_id="23787" name="Czesław Adam SIEKIERSKI" is_mep="True" mode="spoken" nationality="Poland" birth_date="08-10-1952" birth_place="Stopnica" p_group="Group of the European People's Party (Christian Democrats)" m_state="PL">
      <p sl="pl">Signor Presidente, nel corso di questo mese ho partecipato a due importanti manifestazioni: una è stata la conferenza sulla semplificazione della politica agricola comune organizzata dalla Commissione europea, e l’altra la Conferenza degli agricoltori europei, tenutasi sotto gli auspici della COPA/COGECA. Si è ripetutamente osservato che l’Europa ha bisogno di una strategia precisa per l’agricoltura e per l’avvenire dei propri agricoltori; ma cosa ci viene offerto di preciso? Successive ondate di riforme, sfornate a pochi anni di distanza l’una dall’altra, mentre gli agricoltori hanno bisogno di stabilità per riuscire a pianificare produzione e investimenti. Non dobbiamo dimenticare che, in mancanza di aiuti, l’agricoltura europea avrà gravi difficoltà a competere con i prodotti importati da altri paesi. L’Europa si trova già in svantaggio, perché i requisiti imposti ai nostri agricoltori sono assai più severi, e le loro condizioni di produzione spesso più difficili. Spetta quindi a noi spiegare ai cittadini – ma anche ad alcuni colleghi di quest’Assemblea – quali sono le motivazioni e i benefici della politica agricola comune, e perché i consumatori devono pagarne i costi.</p>
    </intervention>
    <intervention id="1-073" speaker_id="23881" name="Marios MATSAKIS" is_mep="True" mode="spoken" nationality="Cyprus" birth_date="02-08-1954" birth_place="Lemesos" p_group="Group of the Alliance of Liberals and Democrats for Europe" m_state="CY">
      <p sl="en">Signor Presidente, dopo 202 giorni di sciopero della fame l’avvocato turco Behiç Aşçi si trova ormai in punto di morte. Pur non essendo un detenuto, egli protesta contro il disumano comportamento delle autorità turche, che sottopongono soprattutto i prigionieri politici all’isolamento nelle cosiddette carceri di tipo F. In questo genere di penitenziari lo sciopero della fame ha già portato alla morte di 122 detenuti, ma il governo turco si rifiuta ancora ostinatamente persino di discutere la questione.</p>
      <p sl="en">L’isolamento, che talvolta dura anche anni, è una delle forme più crudeli di tortura psicologica; la società civile turca, e fra l’altro le associazioni dei medici e degli avvocati, ne ha richiesto l’abolizione.</p>
      <p sl="en">Signor Presidente, in nome del rispetto dei diritti umani e per salvare la vita di Behiç Aşçi la invito a mettersi urgentemente in contatto con il Primo Ministro turco, per fargli notare che il regime di isolamento vigente nelle carceri di tipo F è incompatibile con le aspirazioni europee della Turchia e deve cessare immediatamente.</p>
    </intervention>
    <intervention id="1-074" speaker_id="28197" name="Árpád DUKA-ZÓLYOMI" is_mep="True" mode="spoken" nationality="Slovakia" birth_date="08-05-1941" birth_place="Bratislava" p_group="Group of the European People's Party (Christian Democrats) and European Democrats" m_state="SK">
      <p sl="hu">Ricordiamo oggi avvenimenti di cinquant’anni fa: la rivoluzione ungherese del 1956, quella rivoluzione popolare destinata a scuotere il sistema sovietico che sembrava inattaccabile come la roccia. Per che cosa combattevano gli ungheresi? Per la libertà e l’indipendenza. Noi, ungheresi che vivevamo al di fuori dei confini del nostro paese, seguivamo con inquietudine e spasmodica attenzione l’eroica lotta contro la schiacciante potenza sovietica. La sconfitta della rivoluzione fu seguita da anni di cieca crudeltà e spietate rappresaglie; soprattutto in Transilvania, ma anche in Slovacchia, i simpatizzanti della rivoluzione furono duramente perseguitati. Oggi ricordiamo con profonda reverenza le vittime, gli eroici combattenti per la libertà la cui lotta non fu vana. Trentaquattro anni più tardi quel sistema disumano crollò, e noi oggi apparteniamo a una Comunità europea fondata sulla democrazia, lo Stato di diritto e i diritti umani e civili: per questi valori combatterono gli insorti e gli eroici caduti sacrificarono la vita nella rivoluzione del 1956.</p>
    </intervention>
    <intervention id="1-075" speaker_id="28276" name="Laima Liucija ANDRIKIENĖ" is_mep="True" mode="spoken" nationality="Lithuania" birth_date="01-01-1958" birth_place="Druskininkai" p_group="Group of the European People's Party (Christian Democrats)" m_state="LT">
      <p sl="en">Signor Presidente, il Vertice informale dell’Unione europea tenutosi la settimana scorsa a Lahti, sotto la Presidenza finlandese, ha segnato un’importantissima tappa nelle relazioni tra Russia e UE. Dopo molto tempo l’Unione è stata in grado di parlare con una voce sola, ed è soprattutto rilevante l’approccio unitario con cui ha illustrato la propria politica energetica.</p>
      <p sl="en">La necessità di potenziare l’approvvigionamento e garantire una maggior sicurezza energetica sono temi di interesse comune per l’Unione europea; a tale proposito vorrei far notare che alcuni progetti in corso nella regione del Mar Baltico ignorano gli interessi di diversi Stati membri dal punto di vista della sicurezza dell’approvvigionamento energetico. Alludo in particolare al progetto del gasdotto nordeuropeo, che nel 2000 ha ottenuto lo status di rete energetica transeuropea.</p>
      <p sl="en">A mio avviso dovremmo chiedere ai paesi già coinvolti nel progetto – Germania e Russia – di invitare i paesi vicini, Stati membri dell’Unione europea, ad aderire alla rete, offrendo loro l’opportunità di partecipare a un vero e proprio partenariato.</p>
    </intervention>
    <intervention id="1-076" speaker_id="21918" is_mep="True" mode="spoken" role="Presidente" name="Manuel dos SANTOS" nationality="Portugal" birth_date="05-12-1943" birth_place="Mirandela" p_group="Group of the Progressive Alliance of Socialists and Democrats in the European Parliament" m_state="PT">
      <p sl="unknown">La discussione è chiusa.</p>
    </intervention>
  </section>
  <section id="creitem16" title="16. Istituzione, esercizio e uso del SIS II (regolamento) – Istituzione, esercizio e uso del SIS II (decisione) – Accesso al SIS II da parte dei servizi incaricati dell’immatricolazione dei veicoli (discussione)">
    <intervention id="1-079" speaker_id="1264" is_mep="True" mode="spoken" role="Presidente" name="Ingo FRIEDRICH" nationality="Germany" birth_date="24-01-1942" birth_place="Kutno" p_group="Group of the European People's Party (Christian Democrats) and European Democrats" m_state="DE">
      <p sl="unknown">L’ordine del giorno reca, in discussione congiunta:</p>
      <p sl="unknown">la relazione (A6-0355/2006), presentata dall’onorevole Coelho a nome della commissione per le libertà civili, la giustizia e gli affari interni, sulla proposta di regolamento del Parlamento europeo e del Consiglio sull’istituzione, l’esercizio e l’uso del sistema d’informazione Schengen di seconda generazione (SIS II) [COM(2005)0236 – C6-0174/2005 – 2005/0106(COD) ],</p>
      <p sl="unknown">la relazione (A6-0353/2006), presentata dall’onorevole Coelho a nome della commissione per le libertà civili, la giustizia e gli affari interni, sulla proposta di decisione del Consiglio sull’istituzione, l’esercizio e l’uso del sistema d’informazione Schengen di seconda generazione (SIS II) [COM(2005)0230 – C6-0301/2005 – 2005/0103(CNS) ] e</p>
      <p sl="unknown">la relazione (A6-0354/2006), presentata dall’onorevole Coelho a nome della commissione per le libertà civili, la giustizia e gli affari interni, sulla proposta di regolamento del Parlamento europeo e del Consiglio sull’accesso al sistema d’informazione Schengen di seconda generazione (SIS II) da parte dei servizi competenti negli Stati membri per il rilascio delle carte di circolazione [COM(2005)0237 – C6-0175/2005 – 2005/0104(COD) ].</p>
    </intervention>
    <intervention id="1-080" speaker_id="photo_generic" name="Franco Frattini" is_mep="True" mode="spoken">
      <p sl="en">Vicepresidente della Commissione . – Signor Presidente, desidero anzitutto congratularmi con il relatore, onorevole Coelho, per l’ottimo lavoro compiuto sul pacchetto giuridico relativo al sistema d’informazione Schengen di seconda generazione. Colgo anche l’occasione per ricordare l’importante lavoro svolto dalla Presidenza finlandese per portare a buon fine le discussioni su questo importante pacchetto legislativo.</p>
      <p sl="en">Con costante spirito di attiva disponibilità, Parlamento, Commissione e Consiglio hanno cercato di raggiungere gli opportuni compromessi su questo dossier tanto complesso e delicato. Questo stesso mese il Consiglio “Giustizia e affari interni” ha ribadito che questo strumento SIS mantiene un’assoluta priorità; la Commissione, da parte sua, continua ad attribuire a questo sistema la massima importanza.</p>
      <p sl="en">SIS II sarà uno strumento importante per consentire un efficiente scambio di informazioni tra le autorità competenti. SIS II contribuirà a elevare il livello di sicurezza, poiché rispetto al SIS attuale disporrà di più ampie funzioni, più adeguate quindi alle esigenze operative della polizia e di altre autorità.</p>
      <p sl="en">Procedendo nell’applicazione di SIS II compiremo un progresso decisivo a sostegno della libertà di circolazione, dell’efficacia dei controlli di frontiera e della lotta in corso contro la grave criminalità e il terrorismo. Contemporaneamente, sono state introdotte salvaguardie più valide: per esempio, chiare norme in materia di protezione dei dati, tali da aumentare anche la trasparenza e definire con precisione le responsabilità.</p>
      <p sl="en">Mi auguro vivamente che il Consiglio e il Parlamento aderiscano a un compromesso in prima lettura, poiché il quadro legislativo costituisce un elemento essenziale – un prerequisito – che consentirà alla Commissione di completare lo sviluppo di SIS II, avviandone la fase operativa. Qualsiasi ulteriore ritardo della base giuridica avrà un inesorabile impatto negativo sul calendario riveduto di SIS II, e di conseguenza sull’eliminazione delle frontiere interne dell’Unione europea.</p>
      <p sl="en">Aderisco quindi alla proposta del relatore, e continuo ad auspicare un compromesso in prima lettura che affretti il processo di applicazione.</p>
    </intervention>
    <intervention id="1-081" speaker_id="1892" name="Carlos COELHO" is_mep="True" mode="spoken" role="relatore" nationality="Portugal" birth_date="20-05-1960" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Signor Presidente, signor Vicepresidente della Commissione, onorevoli colleghi, dobbiamo esaminare tre documenti: due regolamenti e una decisione. Vorrei proporre alla vostra riflessione cinque punti, il primo dei quali è di carattere istituzionale: l’assurdità del processo legislativo.</p>
      <p sl="pt">Abbiamo tre diversi documenti giuridici con due procedimenti diversi, codecisione per i regolamenti e consultazione per la decisione. I tre documenti si riferiscono alla medesima realtà, perché non ci sono tre sistemi d’informazione Schengen; ce n’è uno solo, in merito al quale stiamo legiferando con sistemi giuridici differenti. E’ un’assurdità a cui dobbiamo rimediare: se avessimo approvato la Costituzione europea, non ci troveremmo in questa situazione assurda.</p>
      <p sl="pt">Si è trattato di un procedimento legislativo complesso, che ha obbligato tutti a dimostrare grande capacità di cooperazione. Desidero ringraziare pubblicamente i relatori ombra e tutti i colleghi della commissione per le libertà civili, la giustizia e gli affari interni, ma in particolare l’onorevole Lax e le onorevoli Mastenbroek e Kaufmann, per la costruttiva cooperazione e per il lavoro svolto sotto l’enorme pressione di dover raggiungere un accordo in prima lettura.</p>
      <p sl="pt">Il secondo punto si collega alla mia valutazione di questo risultato, che giudico positivo per l’Europa. E’ un buon risultato perché ora abbiamo più sicurezza e una migliore protezione dei dati; abbiamo anche maggior rigore. Grazie ai dati biometrici è possibile una identificazione migliore degli individui, poiché si può stabilire una connessione più sicura tra la persona e il documento di identità, rafforzando in altre parole gli standard di sicurezza. Vi è tra l’altro un trattamento intelligente delle segnalazioni – che noi definiamo interlinking o interconnessione delle segnalazioni – che permette a un agente di polizia di distinguere tra un piccolo furto o un’azione criminosa di modesta entità da un lato, e dall’altro un atto che può essere legato a una rete di criminalità organizzata o a una serie di reati che impongono risposte di sicurezza più sofisticate. Quindi, non solo riusciremo a gestire le informazioni in maniera più intelligente, ma potremo anche offrire una maggiore sicurezza alle forze dell’ordine; infatti i tre documenti su cui ci apprestiamo a votare contribuiscono a rendere più efficace il controllo alle frontiere esterne e più sicura la circolazione entro lo spazio comunitario.</p>
      <p sl="pt">In terzo luogo mi sembra che si tratti di un buon risultato per i nuovi Stati membri, i quali hanno la legittima aspirazione di poter offrire ai propri cittadini la sensazione di essere cittadini a pieno titolo, dotati dei medesimi diritti, in fatto di libertà di circolazione, di tutti gli altri cittadini comunitari. Per tale motivo non possiamo ritardare il processo legislativo; è essenziale raggiungere un accordo in prima lettura, grazie al quale saremo in grado di approvare la base giuridica entro la fine del 2006, conformemente all’impegno preso.</p>
      <p sl="pt">In quarto luogo, signor Presidente, credo che questo sia un buon risultato per il Parlamento, poiché abbiamo raggiunto buona parte dei nostri obiettivi. Permettetemi di sottolinearne alcuni: gestione comunitaria del sistema centrale, sottoposta al controllo democratico del Parlamento europeo e al controllo giurisdizionale della Corte di giustizia (si prevede la creazione, nell’arco di cinque anni, di un’agenzia comunitaria istituita tramite codecisione con il nostro Parlamento); la maggiore armonizzazione delle segnalazioni di persone nell’ambito del sistema di informazione Schengen (SIS) ai fini del rifiuto di ingresso o di soggiorno nello spazio di Schengen (la Commissione viene invitata a presentare entro tre anni iniziative che permettano di raggiungere un livello più elevato di armonizzazione); l’archiviazione nel sistema centrale del SIS dei mandati di arresto europei; l’utilizzo dei dati biometrici come campo di indagine, subito dopo l’elaborazione di una relazione che sarà presentata al Parlamento europeo, e sulla quale il Parlamento si pronuncerà; il chiaro ed esplicito rafforzamento delle norme di protezione dei dati e dei diritti degli individui in relazione al sistema; il rafforzamento, nell’ambito del sistema, della supervisione a livello sia nazionale che europeo, e l’obbligo di redigere relazioni per aumentare la trasparenza del funzionamento del sistema.</p>
      <p sl="pt">Signor Presidente, il quinto e ultimo punto riguarda un’osservazione diretta al Consiglio e un ringraziamento rivolto alla Commissione. Desidero ringraziare la Commissione e in particolare il Vicepresidente Frattini, che durante l’intero processo è sempre rimasto a fianco del Parlamento contribuendo – voglio sottolinearlo – a trovare una notevole convergenza fra i punti di vista della Commissione e del Parlamento. Ringrazio le due Presidenze, austriaca e finlandese, per il grande lavoro che hanno svolto in questo processo; ricordo in particolare l’impegno e il coinvolgimento personale del ministro degli Interni finlandese e attuale Presidente del Consiglio “Giustizia e affari interni”, Kari Rajamäki, con tutti i suoi collaboratori e specialmente il presidente del gruppo di lavoro Schengen. I lavori sono stati molto impegnativi e, a mio parere, hanno prodotto buoni risultati, sia nelle soluzioni legislative che abbiamo elaborato, sia nei compromessi istituzionali che abbiamo concluso – in base ai quali, per esempio, la Presidenza farà ogni sforzo per approvare entro la fine dell’anno la decisione quadro sulla protezione dei dati nell’ambito del terzo pilastro.</p>
      <p sl="pt">Signor Presidente, vorrei però aggiungere che il Consiglio non ha sempre agito correttamente, e non ha tenuto fede alle promesse fatte nel trilogo informale di alto livello tenutosi a Strasburgo nel mese di maggio, costringendo la Presidenza austriaca a subire una grave sconfitta. Spero che il Consiglio non si comporti allo stesso modo per quanto riguarda il compromesso raggiunto a Bruxelles nel trilogo del 26 settembre. Faccio questa osservazione perché, nonostante l’eccellente accordo scaturito dal trilogo del 26 settembre, quarantott’ore, ossia due giorni prima che la commissione per le libertà civili votasse sul testo di compromesso, il Consiglio, per iniziativa di uno Stato membro, ha preteso di aprire il sistema di informazione Schengen ai servizi segreti degli Stati membri. Occorre dire che si tratta di una proposta sostanzialmente insensata. Non possiamo da un lato incrementare le esigenze di protezione dei dati personali – come abbiamo fatto nel testo di compromesso –, e dall’altro concedere l’accesso a strutture degli Stati membri che per definizione non possono essere sottoposte, né del tutto né in parte, alle autorità responsabili della protezione dei dati: è un paradosso privo di senso. Allo stesso modo, per ragioni procedurali non aveva senso chiedere – due giorni prima che il Parlamento voti su un testo di compromesso scaturito dal trilogo con la Presidenza e il Vicepresidente Frattini – di modificare quello stesso testo. In quarantott’ore non si può cambiare un negoziato e modificare un compromesso.</p>
      <p sl="pt">Nei rapporti fra Istituzioni europee occorrono lealtà e buona fede. Il Presidente del Parlamento europeo ha tenuto fede alla parola data; siamo pronti a votare il testo che siamo riuscito a ottenere dopo lunghi mesi di assidui negoziati. Spero che il Consiglio onori a sua volta il compromesso cui si è giunti e che il nuovo SIS di seconda generazione entri in funzione, secondo requisiti di rigore, qualità e sicurezza, il più presto possibile.</p>
      <a text="(Applausi)"/>
    </intervention>
    <intervention id="1-082" speaker_id="23713" name="Mihael BREJC" is_mep="True" mode="spoken" nationality="Slovenia" birth_date="15-11-1947" birth_place="Beograd" p_group="Group of the European People's Party (Christian Democrats) and European Democrats" m_state="SI">
      <p sl="sl">a nome del gruppo PPE-DE . – I negoziati su questi tre documenti sono stati lunghi e difficili, ma alla fine abbiamo raggiunto un compromesso, sia in seno al Parlamento europeo sia, qualche tempo dopo, nei negoziati che abbiamo condotto con la Commissione e il Consiglio. Non ignoriamo la responsabilità che dobbiamo assumerci nei confronti di un progetto impegnativo come l’allargamento dell’area di Schengen, e proprio per questo in sede di commissione per le libertà civili abbiamo adottato le basi giuridiche praticamente all’unanimità, cioè a larga maggioranza. Sono convinto che l’esito non sarà diverso quando voteremo in seduta plenaria; qualsiasi ulteriore ritardo nell’adozione delle basi giuridiche si ripercuoterebbe sull’avvio del SIS II. Per tale motivo il Parlamento deve adottare le basi urgentemente, dal momento che esse sono ovviamente un requisito indispensabile per la messa a punto tecnica del SIS II; come poi il Consiglio intenda agire, e come si procederà alla prossima fase dell’armonizzazione, è un altro problema.</p>
      <p sl="sl">E’ ormai chiaro che l’allargamento dell’area di Schengen verrà rinviato per ragioni tecniche; le difficoltà probabilmente sono notevoli. I nuovi Stati membri, tra cui la Slovenia, che non hanno risparmiato gli sforzi per rispettare i criteri di Schengen, hanno comunicato di aver ormai soddisfatto tali criteri; di conseguenza il ritardo non dipende assolutamente da nostre carenze di preparazione. A tutto questo si ricollega l’importantissimo problema dei costi che dovremo sostenere a causa del ritardato ingresso nell’area di Schengen.</p>
      <p sl="sl">Sono quindi favorevole alle soluzioni alternative che consentiranno di ammettere nel SIS I solo gli Stati membri che hanno completato i preparativi, ossia quelli che hanno soddisfatto tutti i criteri per l’ammissione nel sistema d’informazione Schengen nei limiti di tempo originariamente previsti. Mi auguro che il Parlamento adotti le basi giuridiche ricordate in precedenza, e ringrazio infine l’onorevole Coelho e il Commissario Frattini per l’eccellente cooperazione.</p>
    </intervention>
    <intervention id="1-083" speaker_id="4313" name="Martine ROURE" is_mep="True" mode="spoken" nationality="France" birth_date="28-09-1948" birth_place="Lyon" p_group="Socialist Group in the European Parliament" m_state="FR">
      <p sl="fr">a nome del gruppo PSE . – Signor Presidente, in primo luogo desidero naturalmente ringraziare l’onorevole Coelho e i relatori ombra dei gruppi per l’intenso lavoro che hanno svolto.</p>
      <p sl="fr">L’applicazione del sistema d’informazione Schengen di seconda generazione (SIS II) è intesa a contribuire all’eliminazione delle frontiere interne con i dieci nuovi Stati membri. Per il nostro Parlamento l’allargamento dello spazio di Schengen costituisce una priorità; comprendiamo le difficoltà dei colleghi dei paesi dell’Europa orientale che devono spiegare ai propri concittadini i motivi per cui non possono circolare liberamente in Europa. Proprio per questo motivo abbiamo cercato di raggiungere un accordo in prima lettura, per non procrastinare la libera circolazione di tutti i cittadini europei.</p>
      <p sl="fr">Il sistema d’informazione Schengen deve garantire un alto livello di sicurezza per l’eliminazione delle frontiere, ma ogni banca dati centralizzata deve rispettare i principi di proporzionalità e finalità per assicurare la protezione della vita privata di ciascuno. Per tale motivo siamo lieti di constatare che questo testo contiene un riferimento diretto e specifico alla futura decisione quadro sulla protezione dei dati, nell’ambito del terzo pilastro, per cui ringrazio particolarmente l’onorevole Coelho. Spero che il Consiglio sia in grado di farci pervenire rapidamente la prima lettura di questo testo, come si era impegnato a fare in occasione della nostra ultima seduta plenaria.</p>
      <p sl="fr">Il SIS è uno strumento di controllo operante alle frontiere esterne, che sostituisce gli antichi posti di controllo fissi, eliminati nel contesto degli sforzi per promuovere la libera circolazione delle persone. Abbiamo cercato di precisare in maniera rigorosa le autorità che possono accedere direttamente ai dati. L’elenco delle autorità in grado di accedervi sarà pubblicato sulla Gazzetta ufficiale, così da evitare qualsiasi utilizzo abusivo dei dati: sarà infatti possibile identificare chi ricorre ai dati, in quale momento e per quale motivo. D’altra parte, ci siamo posti la priorità di autorizzare l’accesso dei cittadini alle informazioni che li riguardano, offrendo loro la possibilità di ricorso e di correzione.</p>
      <p sl="fr">Abbiamo lavorato insieme, in uno spirito di compromesso, per pervenire il più rapidamente possibile a un testo comune. Comprendo che l’annuncio, da parte della Commissione, di un ritardo nell’entrata in vigore del sistema abbia suscitato inquietudini nei nuovi Stati membri; si tratta però di inconvenienti tecnici del sistema, non imputabili al Parlamento europeo. Esorto infine gli Stati membri a non avanzare all’ultimo minuto richieste che mettano a repentaglio il compromesso accettato da tutte le Istituzioni e a non ritardare nuovamente l’adozione di questo testo necessario per garantire la libera circolazione.</p>
    </intervention>
    <intervention id="1-084" speaker_id="28262" name="Henrik LAX" is_mep="True" mode="spoken" nationality="Finland" birth_date="06-05-1946" birth_place="Helsingfors" p_group="Group of the Alliance of Liberals and Democrats for Europe" m_state="FI">
      <p sl="sv">a nome del gruppo ALDE . – In un breve lasso di tempo, noi relatori ombra abbiamo approvato, insieme al relatore, tutte le proposte legislative necessarie per estendere l’area di Schengen e includervi i nuovi Stati membri. Desidero inviare un particolare ringraziamento al relatore, onorevole Coelho, e a tutti i colleghi relatori ombra per il consenso cui siamo giunti con grande soddisfazione e per il costruttivo esito del nostro lavoro.</p>
      <p sl="sv">L’unico neo è rappresentato dal calendario. Anche se abbiamo fatto ogni sforzo per eliminare al più presto i confini interni, l’allargamento dell’area di Schengen subirà comunque un ritardo, l’entità del quale non è ancora chiara. Noi deputati del gruppo ALDE giudichiamo insufficienti le risposte fornite dalla Commissione e dal Consiglio in merito alle ragioni di un ritardo, che oltretutto rischia di protrarsi per qualche tempo. Qualsiasi cittadino che attenda il giorno in cui non sarà più obbligato a superare i controlli ai confini interni ha il diritto di sapere quale sia il problema. Proponiamo quindi che la Commissione avvii immediatamente un’inchiesta indipendente sulle cause di questo ritardo.</p>
      <p sl="sv">Tra i progetti dell’Unione europea, l’area di Schengen è uno di quelli che hanno riscosso maggior successo. L’abolizione dei confini interni è un metodo estremamente pratico per creare una comune identità europea; si può anzi affermare che questo sia uno dei compiti fondamentali dell’Unione.</p>
      <p sl="sv">Durante i preparativi del SIS II, l’introduzione dei dati biometrici – cioè l’inserimento delle impronte digitali nelle banche dati – ha costituito forse il nodo più controverso. La soluzione che prevede di articolare in due fasi l’inserimento dei dati biometrici è valida: nella prima fase sarebbe consentito di utilizzare le impronte digitali solo per confermare l’identità di una persona, mentre nella seconda fase sarebbe possibile anche effettuare ricerche avvalendosi di criteri biometrici.</p>
      <p sl="sv">Sono convinto che l’utilizzo dei dati biometrici sia possibile solo con grande cautela e discrezione; nel sistema SIS II il loro impiego non dà comunque adito a gravi controversie, poiché la banca dati interessata contiene in gran parte informazioni su persone ricercate dalle autorità.</p>
      <p sl="sv">Ben più controverso è l’utilizzo delle impronte digitali nei futuri visti comuni Schengen, che verranno emessi anche dai nuovi Stati membri; in questo caso si tratta quasi sempre di turisti, parenti e uomini d’affari che non hanno mai avuto conti in sospeso con le autorità.</p>
      <p sl="sv">Sia dal punto di vista tecnico che da quello amministrativo, l’utilizzo di dati biometrici pone un problema ben più vasto per il sistema dei visti che non per il SIS II. Per i visti occorre prendere ogni anno le impronte digitali di venti milioni di persone; probabilmente, dunque, i governi faranno bene a considerare senza indugio la possibilità di eliminare le impronte digitali dal sistema, almeno all’inizio. Altrimenti si corre il forte rischio che l’allargamento dell’area di Schengen subisca un ritardo anche in questo importante settore: si tratta di un’eventualità che vogliamo assolutamente evitare.</p>
    </intervention>
    <intervention id="1-085" speaker_id="28139" name="Carl SCHLYTER" is_mep="True" mode="spoken" nationality="Sweden" birth_date="07-01-1968" birth_place="Danderyd" p_group="Group of the Greens/European Free Alliance" m_state="SE">
      <p sl="sv">a nome del gruppo Verts/ALE . – Signor Presidente, ringrazio l’onorevole Coelho per aver lavorato al miglioramento di questa proposta; per noi è importante la protezione dei dati, come il Parlamento sta cercando di fare, ed è importante che ai cittadini sia consentito conoscere le informazioni che vengono conservate su di loro, per motivi validi.</p>
      <p sl="sv">Mi sembra che Schengen, compreso il sistema d’informazioni Schengen, sia stato travagliato fin dall’inizio da alcuni problemi. In pratica, abbiamo sostituito i semplici controlli di frontiera con la possibilità, da parte delle autorità, di controllare costantemente le persone quando queste si trovano effettivamente nel proprio paese. Quello che si propone in questa sede è di aumentare il numero delle autorità che hanno accesso ai dati; la proposta quindi implica un più vasto uso di tali dati, e di conseguenza dobbiamo essere ancor più cauti per quanto riguarda le informazioni che forniamo. Per tali ragioni reputo inopportuno fornire dati biometrici.</p>
      <p sl="sv">Quando negli Stati Uniti si discusse la possibilità di seguire questo metodo, alla Corte suprema fu consentito di esaminare le opzioni. La lezione che possiamo trarre dalla sua decisione è che correremmo il forte rischio di vietare l’ingresso nell’Unione a molte persone che avrebbero tutti i diritti di entrarvi, oppure – in caso di riduzione dei margini di sicurezza – di accogliere gli indesiderabili. Vi sono molte persone che non sarebbe possibile identificare con certezza tramite le impronte digitali, per esempio lavoratori manuali dalle impronte rovinate. Corriamo il pericolo di sbarrare la strada agli innocenti, mentre i colpevoli sguscerebbero tra le maglie della rete dei controlli.</p>
      <p sl="sv">Inoltre, i dati biometrici sono estremamente costosi. Un utilizzo più intenso di tali dati non è accettabile, dal momento che tra breve sarà possibile effettuare una ricerca di tali dati; ed è parimenti inaccettabile che si decida su tale materia tramite una procedura in sede di commissione parlamentare. I dati biometrici comportano un’invasione della privacy , tanto più che potrebbero essere colpite persone innocenti. Non è questa la strada che dovremmo seguire.</p>
      <p sl="sv">All’ultimo minuto alcuni governi hanno proposto di introdurre una norma che consentirebbe ai servizi di sicurezza di accedere ai dati in questione. In tal modo verrebbero completamente cancellati il principio della protezione dei dati, il principio del diritto di conoscere le informazioni conservate sulla propria persona e lo stesso principio della certezza giuridica e dello Stato di diritto. Sarebbe opportuno, mi sembra, che il Consiglio togliesse questo dibattito dal proprio ordine del giorno. I servizi di sicurezza non devono avere accesso a tali informazioni.</p>
    </intervention>
    <intervention id="1-086" speaker_id="1849" name="Sylvia-Yvonne KAUFMANN" is_mep="True" mode="spoken" nationality="Germany" birth_date="23-01-1955" birth_place="Berlin" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">a nome del gruppo GUE/NGL . – Signor Presidente, signor Vicepresidente della Commissione, benché il SIS II sia necessario in primo luogo perché consente ai cittadini dei nuovi Stati membri di valersi del diritto di illimitata libertà di circolazione nell’ambito dell’Unione europea, il mio gruppo voterà comunque contro la proposta legislativa; abbiamo deciso in questo senso per due motivi.</p>
      <p sl="de">Il primo si collega alla protezione dei dati. Sta di fatto che il SIS II non riguarda solo la libera circolazione delle persone, ma anche – e soprattutto – la cooperazione tra le autorità giudiziarie e di polizia, oltre a prevedere un sistema di indagini. E’ universalmente noto che le attuali disposizioni per la protezione dei dati, nell’ambito del terzo pilastro, sono insoddisfacenti. Se vogliamo mantenere l’equilibrio fra diritti dei cittadini ed esigenze di sicurezza, c’è bisogno anzitutto della decisione quadro sulla protezione dei dati personali.</p>
      <p sl="de">Di recente il Parlamento ha votato all’unanimità a favore di un tale provvedimento, ma che fa il Consiglio? La decisione quadro si è arenata. Come abbiamo udito, in seno al Consiglio vi è ancora chi nutre riserve in proposito; in parole povere, ciò significa che oggi non sappiamo né quando tale decisione quadro entrerà in vigore, né quali essenziali modifiche il Consiglio vi ha apportato. Tuttavia, considerazioni in materia di diritti umani impongono di garantire un’adeguata protezione dei dati, ancor prima della formazione di una banca dati generale di questo tipo.</p>
      <p sl="de">In secondo luogo l’inserimento dei dati biometrici si rivela problematico per varie ragioni. Anzitutto non è stato valutato l’impatto dell’uso dei dati biometrici in un sistema così ampio, né sono state adeguatamente definite le condizioni per l’inclusione di tali dati. Inoltre, a parere del mio gruppo non è accettabile che si decida quando consentire l’utilizzo dei dati biometrici come criterio primario di ricerca, senza consultare il Parlamento.</p>
      <p sl="de">In conclusione ringrazio il relatore, onorevole Coelho, per la valida cooperazione, ma a tale proposito vorrei ribadire che considero negativo il modo in cui il Consiglio – soprattutto in risposta alle pressioni esercitate dal mio paese – si è comportato nei riguardi della nostra Assemblea negli ultimi tempi. Non è accettabile presentare nuove proposte dopo la conclusione del trilogo: ciò significa puntare una pistola alla tempia del Parlamento.</p>
      <p sl="de">Tutto questo diventa ancor più inaccettabile, se si conoscono con precisione i motivi che hanno spinto Berlino a ricattare il Consiglio. Che la polizia abbia pure accesso al SIS II, ma voglio dichiarare all’Assemblea che a mio avviso ai servizi segreti non deve essere consentito servirsene; infatti, come troppo spesso abbiamo dovuto constatare, questi organismi rispondono solo a se stessi, e dunque non dobbiamo rendere il SIS II più accessibile di quanto sia ora.</p>
    </intervention>
    <intervention id="1-087" speaker_id="28615" name="Roberts ZĪLE" is_mep="True" mode="spoken" nationality="Latvia" birth_date="20-06-1958" birth_place="Rīga" m_state="LV">
      <p sl="lv">a nome del gruppo UEN . – Signor Presidente, vorrei potermi rallegrare del fatto che il Parlamento europeo stia per esaminare questo pacchetto di tre documenti nella tornata di ottobre, e che probabilmente riusciremo a prendere una decisione in tempi ragionevolmente rapidi, con la conseguenza che si tratterà di una codecisione. Apprezzo moltissimo la tesi principale del relatore, che si fonda sulla posizione tradizionale del nostro Parlamento, e ritengo che siano stati discussi problemi di grande importanza – magari insieme ad altri che stimo del tutto secondari, come la sede dell’agenzia comunitaria; tuttavia, abbiamo completamente dimenticato la necessità di comunicare con l’opinione pubblica, e abbiamo perduto qualsiasi cognizione del tempo trascorso. I cittadini dei nuovi Stati membri stentano a comprendere perché mai le risorse tecniche, finanziarie e umane per le loro frontiere interne saranno fornite due anni dopo il previsto, mentre i diritti derivanti dall’accordo di Schengen verranno estesi ai cittadini dei nuovi Stati membri appena nel 2009, e forse anche più tardi. In realtà, agli occhi dei cittadini di questi Stati l’area di Schengen è un simbolo dell’unità dell’Unione europea assai più significativo della stessa Costituzione dell’Unione.</p>
    </intervention>
    <intervention id="1-088" speaker_id="1969" name="Johannes BLOKLAND" is_mep="True" mode="spoken" nationality="Netherlands" birth_date="05-03-1943" birth_place="Oegstgeest" p_group="Independence/Democracy Group" m_state="NL">
      <p sl="nl">a nome del gruppo IND/DEM . – Signor Presidente, oggi l’Unione europea lavora intensamente per rafforzare i controlli alle proprie frontiere esterne; questo aspetto è certo importante, ma non bisogna dimenticare le frontiere interne. I casi di persone sospette che passano le frontiere sollevano dubbi sui controlli alle frontiere interne; quella di Schengen mi sembra un’idea romantica. Nell’Unione europea la libertà di circolazione non va solamente a vantaggio dei cittadini innocenti; se n’è servito anche Hussein Osman, il ventisettenne sospettato di essere implicato negli attentati di Londra, che ha potuto raggiungere Roma senza difficoltà. Non può essere questo l’obiettivo di Schengen.</p>
      <p sl="nl">Occorre quindi effettuare controlli più frequenti e più mirati, non solo ai confini nazionali ma anche sui traghetti, negli aeroporti e agli snodi ferroviari; è in questo quadro che un efficace sistema d’informazione come il SIS II può rivelarsi utile. Un ritorno all’era pre-Schengen non è concepibile; in ultima analisi la libera circolazione delle persone e l’efficace funzionamento dell’Unione europea sono strettamente connessi, e il secondo aspetto dipende dal primo.</p>
    </intervention>
    <intervention id="1-089" speaker_id="28371" name="Marek Aleksander CZARNECKI" is_mep="True" mode="spoken" nationality="Poland" birth_date="22-03-1959" birth_place="Chorzów" p_group="Non" m_state="PL">
      <p sl="pl">Signor Presidente, il sistema d’informazione Schengen è un sistema di trasferimento di informazioni altamente complesso, collegato a una banca dati computerizzata; nella sua forma attuale, esso può servire al massimo 18 paesi partecipanti. Dopo l’allargamento, non era stata presa alcuna misura per estenderlo ai nuovi Stati membri dell’Unione; anche per questo motivo è stato necessario iniziare l’allestimento di un nuovo sistema d’informazione di seconda generazione, ossia SIS II. I nuovi Stati membri vorrebbero entrare in questo sistema al più presto; all’inizio era stata fissata la data dell’ottobre 2007, ma tre settimane fa la Commissione europea ha deciso uno spostamento di un anno. Il Commissario Frattini ha dichiarato che, nella migliore delle ipotesi, il nuovo sistema d’informazione SIS II sarebbe entrato in funzione nel giugno 2008; questa non è però tutta la verità, poiché tale data riguarda solo i vecchi Stati membri. I nuovi arrivati, come la Polonia, verranno collegati più tardi, e i nostri esperti prevedono che questo potrebbe avvenire solo a metà del 2009. Non possiamo accettare un ritardo così vistoso; comprendiamo che il sistema abbia bisogno di un’ulteriore messa a punto, ma la metà del 2009 è una data inaccettabile. Vogliamo che i nostri connazionali, quando si mettono in viaggio, si sentano cittadini europei a pieno titolo.</p>
    </intervention>
    <intervention id="1-090" speaker_id="28284" name="Barbara KUDRYCKA" is_mep="True" mode="spoken" nationality="Poland" birth_date="22-01-1956" birth_place="Kolno" p_group="Group of the European People's Party (Christian Democrats)" m_state="PL">
      <p sl="pl">Signor Presidente, desidero anzitutto ringraziare l’onorevole Coelho e tutti i gruppi politici per il serio e meditato lavoro che hanno svolto sul pacchetto SIS II. Concordo tuttavia col relatore nel ritenere inaccettabile che il Consiglio introduca emendamenti al compromesso già concluso con i colloqui del trilogo. Per tale motivo, nelle attuali circostanze dovremmo considerare prioritaria l’approvazione del pacchetto legislativo in prima lettura. Il pacchetto SIS II aumenta la sicurezza, migliora la protezione dei dati personali e rende più rigorosi i controlli di frontiera; inoltre, esso incrementa la libertà e la sicurezza di tutti i cittadini che vivono nell’Unione europea e viaggiano al suo interno, non solamente dei cittadini dei nuovi Stati membri. Naturalmente, mettere in pratica la nuova legislazione non è meno importante che approvarla, e di conseguenza attendiamo con ansia il dibattito sull’applicazione del SIS II, quando sarà presente il Commissario Frattini. Vorrei far presente che finora il Parlamento europeo non ha ricevuto alcuna informazione sull’entità del ritardo nella costituzione dell’unità centrale del SIS II, o sui motivi che l’hanno provocato. Di conseguenza, attendiamo con impazienza le conclusioni della relazione dei revisori sull’operato della Commissione europea in merito alla costituzione del SIS II, promessa dal Commissario Kallas. Questa relazione di revisione, insieme al prossimo Vertice del Consiglio europeo, in cui si deciderà il calendario per l’abolizione dei controlli alle frontiere dei nuovi Stati membri, rappresenterà una buona occasione per discutere un problema tanto importante per la gente comune. Il SIS II viene istituito per adempiere gli impegni assunti al più alto livello politico con il Trattato di Amsterdam, il trattato di adesione e il programma dell’Aia. Rispettare questi impegni è vitale per la credibilità dell’Unione europea; il giudizio che i cittadini daranno sull’Unione dipenderà dalla sua capacità di rispettare gli obblighi assunti e realizzare i vantaggi e i benefici specifici che ha promesso.</p>
    </intervention>
    <intervention id="1-091" speaker_id="28169" name="Edith MASTENBROEK" is_mep="True" mode="spoken" nationality="Netherlands" birth_date="23-03-1975" birth_place="Den Haag" p_group="Socialist Group in the European Parliament" m_state="NL">
      <p sl="en">Signor Presidente, vorrei cogliere questa occasione per ringraziare l’onorevole Coelho, che su questo dossier ha svolto un lavoro eccezionale. In fondo è merito suo – e delle sue capacità negoziali – se questo importante e complesso pacchetto legislativo è stato completato in tempo. Nel corso di questo processo l’onorevole Coelho si è trovato di fronte ad alcune scelte davvero ardue; legiferare a tempo di record può essere una dimostrazione di efficienza, ma – non possiamo negarlo – di un’efficienza che va a scapito della trasparenza.</p>
      <p sl="en">Il mio gruppo constata con inquietudine le carenze che, in fatto di protezione dei dati, caratterizzano il sistema d’informazione Schengen di seconda generazione. Alla fine il Consiglio ha accettato di fare riferimento alla decisione quadro sulla protezione dei dati nel terzo pilastro; un riferimento di questo tipo è il requisito minimo per tutelare i diritti dei nostri cittadini, eppure non l’abbiamo ancora ottenuto – tutt’altro. All’inizio il Consiglio aveva rifiutato questo riferimento, poiché la decisione non era stata ancora presa; è vero, ma qual è la ragione? Non è forse il Consiglio stesso che sta tirando il freno in questo settore? E non è il Consiglio che cerca di annacquare la decisione, fino al punto in cui non vi sarà praticamente più nulla da proteggere?</p>
      <p sl="en">A questo punto non posso fare a meno di ricordare che il governo tedesco ha offerto di rendere prioritaria la protezione dei dati nel quadro del terzo pilastro, durante la propria Presidenza, purché accettiamo di apportare alcune modifiche in situ all’ultimo momento. Questa offerta ha il sapore di una beffa, dopo che il governo britannico aveva promesso di varare il provvedimento se il Parlamento avesse accettato le misure in materia di conservazione dei dati, mancando poi a tale promessa, e dopo che le Presidenze austriaca e finlandese hanno dimostrato scarsissimo zelo nel portare avanti la questione, cercando nel contempo di annacquare la proposta. Sì, signori del governo tedesco, voi dovrete fare di questo tema una delle vostre priorità, ma non in cambio di un favore; dovrete farlo perché i cittadini ne hanno diritto, e ne hanno diritto ora. La mancata protezione dei dati rende ancor più inquietante la richiesta, fatta al Parlamento, di rinunciare ai propri diritti decisionali in materia di dati biometrici. Ancora una volta si agisce in nome dell’efficienza, ma a spese della trasparenza e quindi della democrazia.</p>
      <p sl="en">Perché dunque propongo di votare a favore, nonostante tutte queste critiche? Per parecchie ragioni; mi limiterò a ricordarne alcune. I cittadini europei non si interessano molto, sembra, di codecisione o decisioni quadro; sono invece molto preoccupati per il numero sempre maggiore di automobili rubate che finiscono negli Stati membri dell’Europa orientale, e ci invitano a prendere le misure necessarie per stroncare questa attività criminale sempre più fiorente. In un’area priva di confini interni, dobbiamo inoltre dotarci di un approccio comune nei confronti dell’immigrazione illegale; anche se per molti di noi può trattarsi di un problema irto di difficoltà, nondimeno abbiamo bisogno di uno strumento comune per far fronte alla presenza di immigrati clandestini. E ancora, il sistema d’informazione Schengen conferirà un significato più profondo e concreto al mandato d’arresto europeo, rafforzando anche il ruolo di Europol ed Eurojust grazie a una più stretta cooperazione delle nostre forze di polizia e sicurezza.</p>
    </intervention>
    <intervention id="1-092" speaker_id="4740" name="Marco CAPPATO" is_mep="True" mode="spoken" nationality="Italy" birth_date="25-05-1971" birth_place="Milano" p_group="Group of the Alliance of Liberals and Democrats for Europe" m_state="IT">
      <p sl="it">Signor Presidente, onorevoli colleghi, desidero esprimere le mie congratulazioni al relatore.</p>
      <p sl="it">Credo che il grande mistero sia questo enorme ritardo tecnico nella preparazione del SIS. Verrebbe da ipotizzare una motivazione politica per il fatto che il SIS, da strumento per garantire la libera circolazione, rischia di diventare sempre di più uno strumento piegato alle esigenze della sicurezza, che sono naturalmente esigenze legittime. Credo tuttavia che si passi il segno se – come pare voglia fare il governo tedesco – si vuole rendere queste banche dati accessibili anche ai servizi segreti.</p>
      <p sl="it">Questo e un uso sempre più intensificato della biometria rischiano di essere il risultato, diciamo tecnicamente necessario, di politiche di chiusura in materia di libera circolazione e di immigrazione. Credo pertanto che la ragione di questi ritardi tecnici non possa che essere una ragione eminentemente politica.</p>
    </intervention>
    <intervention id="1-093" speaker_id="28979" name="Giusto CATANIA" is_mep="True" mode="spoken" nationality="Italy" birth_date="10-06-1971" birth_place="Palermo" p_group="Confederal Group of the European United Left - Nordic Green Left" m_state="IT">
      <p sl="it">Signor Presidente, onorevoli colleghi, io credo che dietro un obiettivo lodevole, quello della libera circolazione dei cittadini dei paesi dell’Unione e dell’eliminazione delle frontiere interne, si nasconda uno strumento inaccettabile. Il sistema di informazione Schengen di seconda generazione introduce nuove forme di controllo sociale e l’utilizzo smisurato dei dati biometrici va in realtà a intaccare la tutela dei dati personali.</p>
      <p sl="it">Siamo preoccupati perché negli ultimi tempi si è abusato di questi dati, attuando una vera e propria forma di controllo. Come abbiamo più volte ribadito, riteniamo inaccettabile che questi dati vadano a finire nelle mani dei servizi segreti. Siamo preoccupati perché si sta trasformando una funzione amministrativa in uno strumento di controllo poliziesco.</p>
      <p sl="it">Pur apprezzando il lavoro lodevole del collega Coelho, il nostro gruppo voterà quindi contro, in quanto riteniamo che, invece di discutere della libera circolazione dei cittadini dell’Unione, stiamo discutendo del loro totale controllo.</p>
    </intervention>
    <intervention id="1-094" speaker_id="28389" name="Zbigniew KUŹMIUK" is_mep="True" mode="spoken" nationality="Poland" birth_date="19-09-1956" birth_place="Komorowo" m_state="PL">
      <p sl="pl">Signor Presidente, per i nuovi Stati membri il ritardo nell’allargamento dell’area di Schengen avrà conseguenze politiche e finanziarie. Tra le conseguenze politiche vi sarà un aggravarsi della frattura che, all’interno dell’Unione, divide gli uguali da quelli che sono più uguali degli altri, proprio nel momento in cui si doveva risanare tale frattura. Le conseguenze finanziarie saranno notevoli, poiché i costi del ritardo andranno quasi completamente a carico dei nuovi Stati membri. Mi auguro vivamente, perciò, che la parte maggiore di tali costi venga finanziata dal bilancio dell’Unione europea, come hanno proposto gli otto paesi del Forum di Salisburgo; e spero anche che d’ora in poi la Commissione si comporti correttamente con i nuovi Stati membri. La Commissione conosceva da molto tempo l’entità dei ritardi, ma ha deciso di non divulgarla; peggio ancora, si prevede che i vecchi Stati membri entrino a far parte del SIS II nel giugno 2008, mentre i nuovi Stati membri potranno parteciparvi solo in un lontano futuro, forse non prima della fine del 2009. Una simile discriminazione contro i nuovi Stati membri è semplicemente inaccettabile.</p>
    </intervention>
    <intervention id="1-095" speaker_id="28587" name="Georgios KARATZAFERIS" is_mep="True" mode="spoken" nationality="Greece" birth_date="11-08-1947" birth_place="Athina" p_group="Independence/Democracy Group" m_state="GR">
      <p sl="el">Signor Presidente, il problema è la reale efficacia dimostrata finora dall’accordo di Schengen: è forse riuscito a fermare i fondamentalisti islamici a Madrid? Ha bloccato i fanatici dell’islam a Londra e nel resto d’Europa? Quindi, perché dovremmo applicarlo se non riusciamo a difendere l’Europa?</p>
      <p sl="el">Ditemi, c’è forse una guardia costiera nel Mar Egeo? Qui i confini d’Europa non sono mai stati tracciati con precisione. Ogni giorno duemila persone tentano di entrare in Grecia, e altre duemila in Spagna; di conseguenza noi le aiutiamo. Dopo aver fatto ingresso in Grecia, costoro possono passare in Italia, in Austria, in Germania o in Francia; e noi li agevoliamo eliminando le frontiere interne. Cosa ci guadagniamo? Ora poi vogliamo una seconda generazione; ma cosa offriamo ai nostri cittadini? Agenti che controllano i loro telefoni, telecamere che seguono i loro movimenti, il sistema di Schengen che registra i loro dati personali. Stiamo creando un deficit democratico cui non corrisponde alcun beneficio.</p>
      <p sl="el">Naturalmente, voterò contro questa volgare semplificazione della democrazia.</p>
    </intervention>
    <intervention id="1-096" speaker_id="24029" name="Koenraad DILLEN" is_mep="True" mode="spoken" nationality="Belgium" birth_date="06-11-1964" birth_place="Mortsel" p_group="Non" m_state="BE">
      <p sl="nl">Signor Presidente, questo dibattito riguarda la possibilità di utilizzare il futuro sistema d’informazione Schengen modificato nel quadro di una comune strategia europea, tenendo conto delle due principali sfide che l’Europa deve affrontare oggi: l’ondata di immigrazione illegale di cui constatiamo quotidianamente le conseguenze, e la minaccia del terrorismo islamico. E’ questo il nocciolo dell’intero dibattito.</p>
      <p sl="nl">Un sistema d’informazione cui partecipino tutti i paesi, dotato di una gamma di funzioni più ampia rispetto al suo predecessore, potrebbe rivelarsi utile per individuare ed espellere gli immigrati illegali, oltre che nella lotta contro il terrorismo. Un tale sistema d’informazione, tuttavia, ha ricevuto un grave colpo l’anno scorso, quando la Corte di giustizia delle comunità europee ha sentenziato che un paese non può negare l’ingresso a una persona solo perché questa viene definita nel sistema una minaccia per la legge e l’ordine; la Corte ha precisato che il paese interessato dev’essere in grado di decidere autonomamente se la persona in questione rappresenti davvero una minaccia.</p>
      <p sl="nl">Su un piano più profondo e più importante, dobbiamo chiederci se i singoli Stati membri abbiano assimilato la logica di Schengen e lo spirito del sistema di Schengen: in questa prospettiva la legalizzazione dei clandestini, cioè di coloro che sono entrati illegalmente nel sistema di Schengen, è una palese violazione dell’accordo di Schengen. In sintesi, il sistema d’informazione dev’essere inquadrato in un contesto più vasto. Esso sarà utile solo se gli Stati membri controlleranno efficacemente le frontiere esterne, adotteranno una politica attiva e coerente di identificazione ed espulsioni e saranno estremamente severi con i trafficanti di esseri umani che si arricchiscono alle frontiere esterne, controllate in maniera così approssimativa.</p>
    </intervention>
    <intervention id="1-097" speaker_id="28150" name="Kinga GÁL" is_mep="True" mode="spoken" nationality="Hungary" m_state="HU">
      <p sl="hu">Con il voto del Parlamento europeo sui regolamenti che istituiscono la base legislativa per il sistema d’informazione Schengen di seconda generazione, l’integrazione dell’Unione europea ha raggiunto un importante traguardo. Il Parlamento ha affermato che farà ogni sforzo per garantire l’adempimento delle promesse formulate nel corso dell’allargamento, e per far sì che i nuovi Stati membri possano entrare nel sistema di Schengen il più presto possibile. Dobbiamo ringraziare il relatore, che ha fatto il possibile per realizzare tale obiettivo.</p>
      <p sl="hu">Proprio per evitare ulteriori ritardi, è importante che il Parlamento e il Consiglio raggiungano un accordo in prima lettura. Appare quindi singolare che, mentre il Parlamento si adopera per definire con la massima rapidità il contesto giuridico ed è disposto ad accettare compromessi, i rappresentanti dei governi in seno al Consiglio votino provvedimenti fatalmente destinati a ritardare la soluzione. Il problema fondamentale del percorso che, sotto l’egida di Schengen, deve condurre all’eliminazione delle frontiere interne, è il seguente: si tratta di sapere se i nuovi Stati membri saranno in grado di entrare nel sistema d’informazione Schengen; secondo la Commissione questo scoglio provoca notevoli ritardi. Si afferma che il completamento del SIS II ha richiesto più tempo del previsto, ma non si può fare a meno di sospettare che questo ritardo abbia ragioni politiche, anche se la Commissione invoca motivazioni tecniche. Chiedo però se tutto questo giustifichi il permanere di una situazione palesemente discriminatoria; non è forse irresponsabile imporre ai nuovi Stati membri l’onere di un così grave deficit di sicurezza?</p>
      <p sl="hu">Come per altri nuovi Stati membri, anche per l’Ungheria una delle sfide più importanti dopo l’adesione è stata quella di ottenere una piena partecipazione a Schengen. Secondo l’opinione popolare questo è uno dei parametri della credibilità dell’allargamento; di conseguenza dobbiamo essere disponibili nei confronti di qualsiasi soluzione che permetta di entrare nel sistema entro le scadenze temporali previste. In questo senso sulla Commissione, sul Consiglio e sul Parlamento ricade una grave responsabilità.</p>
    </intervention>
    <intervention id="1-098" speaker_id="23807" name="Magda KÓSÁNÉ KOVÁCS" is_mep="True" mode="spoken" nationality="Hungary" birth_date="04-11-1940" birth_place="Budapest" p_group="Socialist Group in the European Parliament - Vice" m_state="HU">
      <p sl="hu">Abbiamo raggiunto una fase estremamente importante di un lungo processo; ringraziamo tutti coloro che vi hanno preso parte, e soprattutto il relatore.</p>
      <p sl="hu">Tuttavia, la situazione attuale non è per noi del tutto soddisfacente, poiché sembra che all’interno dell’Unione stia emergendo l’idea di una partecipazione a livelli diversi, che noi consideriamo inaccettabile. E’ dubbio che i nuovi Stati membri possano entrare nel sistema di Schengen nell’ottobre 2007, benché l’eliminazione delle frontiere interne sia uno dei risultati più importanti dell’Unione europea, specialmente per i cittadini di quegli Stati membri che all’epoca delle dittature non potevano recarsi nei “vecchi” Stati membri, oppure potevano farlo solo con limitazioni di irragionevole rigidità. L’apertura delle frontiere sulla base di Schengen da un lato irrobustisce il senso di appartenenza a un’unica comunità da parte dei nuovi cittadini dell’Unione europea, e dall’altra può aumentare la fiducia dei vecchi Stati membri nei confronti dei nuovi. Di conseguenza la questione dei tempi e dei modi della partecipazione è tutt’altro che insignificante.</p>
      <p sl="hu">Il ritardo ufficialmente annunciato dalla Commissione è stato per noi un fulmine a ciel sereno; sappiamo che per la sicurezza del nuovo sistema sono necessarie garanzie adeguate, ma per i nuovi Stati membri l’apertura delle frontiere è anche una questione morale. Come si desume dalla proposta portoghese, vi sono altri che condividono la nostra opinione. Come deputata europea proveniente da un nuovo Stato membro, provo sentimenti contrastanti: mi rallegro per la solidarietà esistente tra gli Stati membri, ma mi rammarico che per ora il nostro ingresso nel SIS non sia ancora certo; è certo invece che qualsiasi sviluppo futuro comporterà ulteriori aggravi per il bilancio.</p>
    </intervention>
    <intervention id="1-099" speaker_id="28514" name="Kyriacos TRIANTAPHYLLIDES" is_mep="True" mode="spoken" nationality="Cyprus" birth_date="03-09-1944" birth_place="Palaihori" p_group="Confederal Group of the European United Left - Nordic Green Left" m_state="CY">
      <p sl="el">Signor Presidente, il sistema d’informazione Schengen di seconda generazione è una versione perfezionata della banca dati utilizzata per registrare i dati dei cittadini dell’Unione europea e dei paesi terzi, con il pretesto di tutelare l’ordine pubblico nell’Unione europea.</p>
      <p sl="el">Quando parliamo di sistema d’informazione Schengen di seconda generazione, dobbiamo essere chiari. Non ci riferiamo semplicemente a uno strumento tecnico che contribuirà a un miglior funzionamento dell’Unione; parliamo di un’istituzione di importanza strategica, grazie alla quale le forze della repressione acquisiranno un ruolo politicamente più importante nella lotta contro il terrorismo e nella gestione dell’immigrazione, trascurando del tutto la protezione dei dati e senza alcuna garanzia che i dati stessi non vengano trasmessi a paesi terzi.</p>
      <p sl="el">Accade in effetti esattamente l’opposto, dal momento che l’Unione europea ha accettato di agevolare il trasferimento dei dati personali ai servizi segreti di paesi terzi, come gli Stati Uniti, tramite Europol ed Eurojust. Siamo quindi tutti potenziali terroristi, oppure il nuovo ordine ci impone anche un nuovo ordine giuridico, nel quale le nostre libertà sarebbero dapprima esaminate dai servizi segreti, che poi ce le concederebbero nuovamente? E tutto questo non dovrebbe preoccuparci?</p>
    </intervention>
    <intervention id="1-100" speaker_id="28276" name="Laima Liucija ANDRIKIENĖ" is_mep="True" mode="spoken" nationality="Lithuania" birth_date="01-01-1958" birth_place="Druskininkai" p_group="Group of the European People's Party (Christian Democrats)" m_state="LT">
      <p sl="lt">Desidero in primo luogo ringraziare l’onorevole Coelho, che nella seduta odierna ha sottolineato la grande utilità del sistema SIS II per i nuovi Stati membri che prevedevano di entrare nell’area di Schengen nell’autunno 2007.</p>
      <p sl="lt">Osservo che il mio paese, la Lituania, ha preparato con grande serietà la propria adesione a Schengen, come ha confermato una recente ispezione di esperti della Commissione europea, tesa a verificare la preparazione all’ingresso nell’area di Schengen. In fondo la libera circolazione delle persone, che sarebbe garantita con l’allargamento dell’area di Schengen, è una delle libertà fondamentali su cui si basa l’Unione europea.</p>
      <p sl="lt">Recentemente, purtroppo, ci è stato comunicato che l’allargamento di Schengen sarà ritardato per motivi tecnici, in quanto i lavori preparatori per il sistema d’informazione Schengen di seconda generazione (SIS II) non saranno portati a termine in tempo.</p>
      <p sl="lt">Concordo pienamente con le idee esposte dal relatore, e aggiungo che dovremmo invitare la Commissione a presentare al Parlamento informazioni esaurienti e trasparenti, nonché i risultati delle inchieste, precisando le modalità di applicazione del sistema centrale SIS II e le ragioni del ritardo.</p>
      <p sl="lt">Dobbiamo anche invitare la Commissione e il Consiglio a prendere misure che permettano di rispettare la data originariamente prevista per l’adesione a Schengen dei nuovi Stati membri dell’Unione.</p>
      <p sl="lt">Se ciò non fosse possibile, dovremmo incoraggiare la Commissione a presentare una valutazione complessiva dell’impatto del ritardo, specificando le risorse necessarie per coprire i costi finanziari e organizzativi dello sviluppo e dell’applicazione del SIS II, comprese le responsabilità per tali costi.</p>
    </intervention>
    <intervention id="1-101" speaker_id="28576" name="Stavros LAMBRINIDIS" is_mep="True" mode="spoken" nationality="Greece" birth_date="06-02-1962" birth_place="Athina" p_group="Group of the Progressive Alliance of Socialists and Democrats in the European Parliament" m_state="GR">
      <p sl="el">Signor Presidente, nel bene e nel male con Schengen II non stiamo reinventando la ruota. In Europa esiste già l’area di Schengen per la libera circolazione e la sicurezza. Dovevamo dimostrare solidarietà ai nuovi Stati membri; ed è questo il modo in cui abbiamo concesso la solidarietà che dovevamo dimostrare, dal momento che la Commissione ha annunciato che il sistema non sarà pronto per parecchi anni ancora.</p>
      <p sl="el">Tuttavia, con Schengen II dobbiamo anche garantire ai diritti fondamentali una tutela migliore di quella prevista da Schengen I. Grazie agli emendamenti presentati dal Parlamento europeo, Schengen II contiene norme più dettagliate in materia di protezione dei dati, e impone disposizioni sul controllo e la responsabilità comunitari nei confronti del funzionamento del sistema, nonché sui controlli spettanti al Parlamento europeo e la giurisdizione della Corte di giustizia; inoltre vieta l’accesso ai paesi terzi e prevede misure concernenti il controllo attivo da parte del garante europeo della protezione dei dati, nonché una maggiore trasparenza.</p>
      <p sl="el">Contemporaneamente, purtroppo, i ministri continuano a rifiutarsi di armonizzare il sistema di segnalazioni. Cosa significa “evidenti indicazioni che una persona abbia commesso gravi reati penali”? Qui si parla di possibili azioni arbitrarie da parte di funzionari di polizia troppo zelanti. Fortunatamente la Commissione cercherà di effettuare un’armonizzazione in tre anni, ma su questo punto, Commissario Frattini, lei avrà ancora da lavorare.</p>
      <p sl="el">Infine, non c’è protezione dei dati nell’ambito del terzo pilastro; il Consiglio aveva promesso al Parlamento che avrebbe agito in tal senso, ma se n’è guardato bene. Ci stiamo illudendo? Stiamo approvando una misura che, per la polizia e altre autorità, riguarda lo scambio di dati privati, eppure il Consiglio rifiuta di inserire questa misura sulla protezione dei dati ed esercita pressioni su di noi, anziché approvare la proposta.</p>
      <p sl="el">La ringrazio, signor Presidente, ma può essere sicuro che, se non otterremo immediatamente questa decisione quadro, la voce del Parlamento risuonerà ancora forte e decisa.</p>
    </intervention>
    <intervention id="1-102" speaker_id="28173" name="Zita PLEŠTINSKÁ" is_mep="True" mode="spoken" nationality="Slovakia" birth_date="13-06-1961" birth_place="Nitra" p_group="Group of the European People's Party (Christian Democrats) and European Democrats" m_state="SK">
      <p sl="sk">Negli ultimi giorni, i dubbi sulla possibilità di rispettare la scadenza dell’ottobre 2007, originariamente prevista per l’ingresso nell’area di Schengen, hanno attirato l’attenzione dei media nei nuovi Stati membri.</p>
      <p sl="sk">Il rispetto di tale scadenza è un requisito per l’entrata in vigore del nuovo sistema d’informazione Schengen di nuova generazione (SIS II). In tale prospettiva giudico molto importanti le tre relazioni dell’onorevole Coelho; desidero elogiare il suo lavoro, compresi gli emendamenti miranti a dare maggiore trasparenza alla proposta della Commissione e a garantire il consenso del Consiglio in prima lettura.</p>
      <p sl="sk">Benché queste tre relazioni si concentrino in larga misura su questioni tecniche, anziché sulla tanto discussa data dell’allargamento dell’area di Schengen, se esse venissero approvate rapidamente e senza difficoltà maturerebbero le condizioni per poter ancora rispettare la scadenza del 2007.</p>
      <p sl="sk">Un ritardo nell’entrata in vigore del sistema di Schengen aggraverebbe senz’altro il costo finale del suo completamento. Per la sola Slovacchia, esso ammonta finora a circa sei milioni di euro: di conseguenza giudichiamo inaccettabile qualsiasi ritardo.</p>
      <p sl="sk">Nel programma dell’Aia del 5 novembre 2004 il Consiglio europeo ha invitato il Consiglio, la Commissione europea e gli Stati membri a prendere tutte le misure possibili per eliminare al più presto i controlli di frontiera alle frontiere interne dell’Unione europea. Da allora sono trascorsi quasi due anni, e i cittadini degli Stati membri non riescono a comprendere perché la Commissione affronti solo ora i problemi tecnici e giuridici connessi all’applicazione del SIS II.</p>
      <p sl="sk">Concludo invitando a raggiungere un accordo e ad adottare questi provvedimenti legislativi in Parlamento in prima lettura, per evitare che l’Unione europea debba perdere credibilità agli occhi dei cittadini a causa di una burocrazia inefficiente.</p>
    </intervention>
    <intervention id="1-103" speaker_id="28129" name="Inger SEGELSTRÖM" is_mep="True" mode="spoken" nationality="Sweden" birth_date="25-02-1952" birth_place="Stockholm" p_group="Socialist Group in the European Parliament" m_state="SE">
      <p sl="sv">Signor Presidente, signor Commissario, onorevoli colleghi, desidero ringraziare l’onorevole Coelho e gli altri per il loro costruttivo lavoro.</p>
      <p sl="sv">Chi tra noi proviene dai paesi che hanno potuto partecipare al SIS, ha verificato i risultati immediatamente prodotti dal registro dei “ricercati” nella lotta contro la criminalità transfrontaliera, che si sposta da un paese dell’Unione all’altro. Ora aspiriamo a un sistema SIS II, più sviluppato, cui possano partecipare tutti i 25 paesi, che presto diverranno 27.</p>
      <p sl="sv">Nelle relazioni messe a disposizione dei cittadini, tale cooperazione ci ha offerto un mezzo per impedire il ritorno di persone colpite da precedenti condanne, nonché uno strumento di lotta contro la droga. Abbiamo anche avuto a disposizione un’arma per combattere i trafficanti di esseri umani, che fanno entrare clandestinamente bambini nei nostri paesi per avviarli alla prostituzione oppure per sfruttarli come forza lavoro. Quando il SIS II sarà allargato e reso operativo, potremo offrire agli europei una prova concreta della nostra collaborazione; ciò significa, però, che dovremo intensificare il lavoro sia sul fronte della lotta contro il crimine, sia su quello della protezione della privacy personale.</p>
      <p sl="sv">Il dialogo è necessario, se vogliamo soddisfare le aspettative che i cittadini ripongono in noi nel dibattito generale sulla pace, la sicurezza e la giustizia come base di tutto il nostro lavoro. Tuttavia, non è possibile accelerare questo dialogo?</p>
    </intervention>
    <intervention id="1-104" speaker_id="23717" name="Genowefa GRABOWSKA" is_mep="True" mode="spoken" nationality="Poland" birth_date="01-01-1944" birth_place="Przystań" p_group="Socialist Group in the European Parliament" m_state="PL">
      <p sl="pl">Signor Presidente, i cittadini della vecchia Unione europea godono di libertà di circolazione nell’ambito del sistema di Schengen sin dal 1985; dopo l’allargamento, tuttavia, il sistema non è riuscito a far fronte all’impegno rappresentato dai cittadini dei nuovi Stati membri. Questi ultimi, se desiderano attraversare un confine, sono ancora sottoposti a controlli, e devono pazientare per ore in lunghe file ai controlli di frontiera. E’giunto senz’altro il momento di porre fine a questa frattura tra la vecchia e la nuova Unione europea, che concede ai cittadini della vecchia e “migliore” Unione la libertà di circolazione prevista dai Trattati, mentre per i cittadini dei paesi dell’Unione vecchia e “peggiore” il tempo si è fermato al 1985. Paradossalmente, benché FRONTEX, l’agenzia incaricata di proteggere le frontiere esterne dell’Unione europea, abbia sede a Varsavia, in un nuovo Stato membro, i polacchi, così come i cittadini di altre nazioni, non godono ancora di piena libertà di circolazione nell’ambito dell’Unione europea. Invito quindi l’Assemblea ad adottare in prima lettura le tre relazioni oggetto del dibattito odierno. Dobbiamo eliminare questo confine tangibile, percepito come una grande muraglia che ancora divide la vecchia Unione europea dalla nuova: è nostro dovere demolirlo. Voglio ringraziare tutti i colleghi che oggi hanno espresso solidarietà ai nuovi Stati membri.</p>
    </intervention>
    <intervention id="1-105" speaker_id="37200" name="Katrin SAKS" is_mep="True" mode="spoken" nationality="Estonia" birth_date="29-11-1956" birth_place="Tallinn" p_group="Group of the Progressive Alliance of Socialists and Democrats in the European Parliament" m_state="EE">
      <p sl="et">Come rappresentante di un nuovo Stato membro, sono felice che il sistema d’informazione Schengen di seconda generazione si avvicini al completamento; il problema, però, è che tale completamento è stato ritardato. Mentre a giugno il Consiglio aveva confermato che tutto era sotto controllo e che la scadenza non sarebbe cambiata, due mesi dopo la situazione si presentava differente.</p>
      <p sl="et">Oggi, a quanto sembra, è chiaro per tutti che l’allargamento del sistema di Schengen subirà un ritardo, ma l’esatta entità di questo ritardo è ancora sconosciuta. Sarebbe meglio per tutti, mi sembra, se tutti gli interessati ricevessero una risposta onesta sui tempi dell’adesione.</p>
      <p sl="et">I nuovi Stati membri hanno compiuto uno sforzo possente che deve continuare. Anche in Estonia abbiamo dei problemi; tuttavia il nostro lavoro sarebbe assai più efficace se vi fosse certezza per il futuro. La libera circolazione non è l’unico problema in gioco; c’è anche il fatto che la situazione incerta genera sfiducia reciproca. In tali circostanze, come intende agire la Commissione, e quali saranno le scadenze? Oggi tale questione è molto importante.</p>
    </intervention>
    <intervention id="1-106" speaker_id="28169" name="Edith MASTENBROEK" is_mep="True" mode="spoken" nationality="Netherlands" birth_date="23-03-1975" birth_place="Den Haag" p_group="Socialist Group in the European Parliament" m_state="NL">
      <p sl="en">Signor Presidente, dopo mesi di ardui negoziati due minuti e mezzo non bastano proprio per illustrare al Parlamento il mio punto di vista; se lei non ha nulla in contrario, vorrei quindi portare a termine il mio intervento.</p>
      <p sl="en">Ora tocca alla Commissione europea e agli organismi competenti in seno agli Stati membri far sì che questo nuovo sistema funzioni al meglio, nell’interesse dei nostri cittadini. Desidero però invitare il Parlamento europeo a chiedersi per quale motivo insistiamo tanto spesso per ottenere la codecisione, se poi vi rinunciamo non appena possiamo farne veramente uso, e a compiere un serio esame di coscienza sul nostro ondeggiante atteggiamento in materia di protezione dei dati. Non riusciremo a dimostrare ai cittadini il valore aggiunto del Parlamento europeo se ci limiteremo a lottare per i nostri diritti: lo dimostreremo usando questi diritti a vantaggio della società.</p>
    </intervention>
    <intervention id="1-107" speaker_id="28358" name="Konrad SZYMAŃSKI" is_mep="True" mode="spoken" nationality="Poland" birth_date="06-12-1969" birth_place="Kalisz" p_group="European Conservatives and Reformists Group" m_state="PL">
      <p sl="pl">Signor Presidente, Schengen è uno di quei progetti comunitari che permettono ai cittadini degli Stati membri di apprezzare i vantaggi dell’appartenenza all’Unione europea: rende più facile viaggiare, agevola i controlli di frontiera e inoltre consente di combattere la criminalità in maniera più efficace. Il Parlamento si mantiene fedele alla propria parola e alle scadenze fissate, ma da questo punto di vista il comportamento della Commissione lascia purtroppo a desiderare. Non è ancora chiaro quando i nuovi Stati membri potranno aderire al sistema allargato. La proposta SIS I Plus rappresenta in realtà un passo indietro, poiché comporta l’applicazione di un calendario differente ai paesi della vecchia Unione europea e di quella nuova.</p>
      <p sl="pl">Insieme ad altri paesi dell’Europa centrale, la Polonia ha applicato già nel 2003, nei confronti dei propri vicini orientali, provvedimenti costosi e politicamente ardui. Mi interesserebbe sapere come il Commissario Frattini intende spiegare all’opinione pubblica polacca, ceca e ungherese che l’ingresso dei nostri paesi nell’area di Schengen è stato ritardato, forse addirittura fino al 2009.</p>
      <p sl="pl">Mi interesserebbe anche sapere se le ragioni precise di questo ritardo ci saranno mai rese note. Può essere vero che troppe Istituzioni centrali dell’Unione europea hanno la loro sede a Strasburgo, e che perciò non riescono a far fronte al problema; ma può anche darsi che tale situazione dipenda non da problemi tecnici connessi all’introduzione del SIS II, bensì dalla riluttanza politica di alcuni Stati membri ad applicare il Trattato nel quadro della propria politica interna. Non potrò liberarmi da tali molesti sospetti finché non avrò risposta a queste domande.</p>
    </intervention>
    <intervention id="1-109" speaker_id="photo_generic" name="Franco Frattini" is_mep="True" mode="spoken">
      <p sl="fr">Vicepresidente della Commissione. – Signor Presidente, credo che la maggioranza degli oratori abbia ricordato i notevoli problemi che il sistema d’informazione Schengen di seconda generazione (SIS II) deve affrontare, e che soltanto una minoranza tra loro abbia menzionato la base giuridica. Parlerò dunque della base giuridica e dei principali problemi sollevati dalla funzionalità del sistema; ma prima vorrei ringraziare ancora una volta il relatore, onorevole Coelho, che ha strettamente collaborato con la Commissione europea – e non solo con il Consiglio – per raggiungere un buon compromesso sulla base giuridica di cui parlerò brevemente tra poco.</p>
      <p sl="fr">Molti di voi hanno fatto riferimento al ritardo registrato nell’applicazione del sistema di seconda generazione. Come sempre, sarò franco con voi: credo che sia inutile ricercare il colpevole, e che dovremmo piuttosto concentrarci sulla soluzione del problema. Per quale motivo? Perché gli Stati membri, soprattutto quelli da cui provengono gli oratori che hanno preso la parola in questa sede, conoscono bene le cause di tale ritardo. Gli Stati membri hanno già esaminato ripetutamente la revisione delle scadenze di applicazione che sarà sottoposta all’approvazione del Consiglio di dicembre. Uno di voi ha parlato del 2009. Non posso garantirvi l’approvazione finale da parte del Consiglio in dicembre, ma la proposta della Commissione non mira al 2009 bensì al giugno 2008 per disporre di un sistema di seconda generazione operativo. Quanto ai ritardi – lo ripeto – essi sono dovuti a problemi puramente tecnici connessi al funzionamento dei siti. Per esempio il sito centrale, installato a Strasburgo, dove noi ci troviamo, ha subito alcuni ritardi; ma anche questi sono legati a procedure contrattuali di diversi Stati membri, soprattutto dei nuovi Stati membri.</p>
      <p sl="fr">D’altronde, gli Stati membri hanno chiesto – raggiungendo quasi l’unanimità, o comunque una maggioranza importante – termini supplementari per sperimentare le connessioni tecniche dei sistemi nazionali al sito centrale. Sono gli Stati membri ad aver richiesto tre mesi di proroga supplementare, non il Consiglio, né la Commissione europea. Il Consiglio e la Commissione hanno cercato di limitare il ritardo, se non addirittura di recuperarlo. E’ stato istituito un gruppo di lavoro che, in collaborazione con la Commissione e gli Stati membri, controllerà l’applicazione del piano riveduto che ho proposto, che gli Stati membri hanno esaminato e che essi approveranno nel mese di dicembre.</p>
      <p sl="fr">Adesso stiamo valutando alcune soluzioni temporanee. Quindi la proposta portoghese, che è stata definita SIS Plus, è soltanto una soluzione temporanea per cercare di anticipare le scadenze e non può assolutamente costituire un’alternativa al sistema SIS II. Potrei anche tener conto, e lo affermo in questa sede, dell’impatto finanziario di questo ritardo sui nuovi Stati membri. Lo dico e lo confermo, ma a una condizione: gli Stati membri richiedenti non dovranno essere essi stessi in ritardo per quanto concerne, per esempio, le procedure contrattuali. E posso dire in tutta sincerità che, fino a oggi, soltanto la Slovenia avrebbe la capacità tecnica di rispettare la scadenza iniziale dell’ottobre 2007.</p>
      <p sl="fr">Adesso vorrei spendere qualche parola sulla base giuridica. Per quanto riguarda la proposta presentata al Parlamento, posso dire, come l’onorevole Coelho, che si tratta di un buon risultato per l’Unione europea. L’efficacia dei controlli esercitato dalle autorità di polizia sarebbe rafforzata, aumentando quindi la sicurezza alle frontiere esterne, senza trascurare un livello appropriato di protezione dei dati personali. Francamente spero, come molti di voi, che il Consiglio dia finalmente seguito all’impegno politico della Presidenza austriaca e di quella finlandese, e intendo parlare dell’accordo sulla proposta di direttiva quadro mirante a integrare la protezione dei dati nel terzo pilastro per avere un sistema completo che comprenda sicurezza e protezione dei diritti fondamentali.</p>
      <p sl="fr">Il Parlamento, il Consiglio e la Commissione hanno dimostrato di essere capaci di lavorare insieme per raggiungere un compromesso equilibrato. I nuovi Stati membri chiedono, a giusto titolo, controlli alle loro frontiere esterne. Il fatto di garantire molto rapidamente uno spazio reale di libera circolazione per tutti i cittadini dell’Unione rappresenta uno dei risultati più visibili dell’allargamento dell’Unione europea. Infine, qualsiasi ritardo dovuto alla base giuridica influirà su questo importante risultato politico per l’Europa, che costituiva un obiettivo prioritario nel trattato di adesione.</p>
    </intervention>
    <intervention id="1-110" speaker_id="1405" is_mep="True" mode="spoken" role="Presidente" name="Edward MCMILLAN-SCOTT" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="unknown">La discussione congiunta è chiusa.</p>
      <p sl="unknown">La votazione si svolgerà mercoledì, alle 12.30.</p>
    </intervention>
  </section>
  <section id="creitem17" title="17. Ruolo e posizione delle donne immigrate nell’Unione europea (discussione)">
    <intervention id="1-112" speaker_id="1405" is_mep="True" mode="spoken" role="Presidente" name="Edward MCMILLAN-SCOTT" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="unknown">L’ordine del giorno reca la relazione (A6-0307/2006), presentata dall’onorevole Rodi Kratsa-Tsagaropoulou a nome della commissione per i diritti della donna e l’uguaglianza di genere, sull’immigrazione femminile: ruolo e condizione delle donne immigrate nell’Unione europea [2006/2010(INI) ].</p>
    </intervention>
    <intervention id="1-113" speaker_id="4482" name="Rodi KRATSA-TSAGAROPOULOU" is_mep="True" mode="spoken" role="relatore" nationality="Greece" birth_date="14-11-1952" birth_place="Zakynthos" p_group="Group of the European People's Party (Christian Democrats)" m_state="GR">
      <p sl="el">Signor Presidente, signor Commissario, onorevoli colleghi, la relazione che ho avuto l’onore di redigere a nome della commissione per i diritti della donna e l’uguaglianza di genere intende contribuire ad ampliare il dibattito e la nostra azione politica sulla questione dell’immigrazione, introducendo il parametro dell’immigrazione femminile.</p>
      <p sl="el">Tale parametro diviene sempre più importante perché, nell’Unione europea allargata, aumenta costantemente il numero delle donne che immigrano da varie parti del mondo, sia singolarmente – come immigrate economiche indipendenti – sia nel quadro dell’immigrazione familiare o per altre ragioni; esse rappresentano all’incirca il 54 per cento del totale degli immigrati, benché questa cifra non sia precisa.</p>
      <p sl="el">Oggi tutti comprendiamo che i nostri obiettivi di sviluppo e coesione sociale sono direttamente legati alla gestione dei flussi migratori; occorre valorizzare gli immigrati e integrarli nelle nostre comunità. In tal senso, la “femminilizzazione” – consentitemi il termine – dell’immigrazione costituisce una nuova sfida che occorre studiare e prendere in considerazione nell’ambito di tutte le nostre politiche. Le donne immigrate, da sole o come membri delle loro famiglie, possono costituire un valore aggiunto sia per le nostre comunità che per le comunità di origine.</p>
      <p sl="el">La nostra relazione si sofferma sui problemi che le donne immigrate devono affrontare. Tali problemi si collegano alle discriminazioni che esse subiscono sul mercato del lavoro, nel campo dell’istruzione e – più specificamente – in merito al riconoscimento delle loro qualifiche e competenze professionali: si tratta di problemi che generano disoccupazione e povertà. Nella relazione si fa anche riferimento a casi di violazioni di diritti umani, come violenza e sfruttamento sessuale: questioni di cui il nostro Parlamento ha già spesso dibattuto e su cui ha espresso la propria condanna.</p>
      <p sl="el">Desideriamo anche fare luce sui problemi che le donne devono affrontare nell’ambito di alcune comunità di immigrati, in cui esse rimangono vittime di stereotipi culturali e religiosi che provocano la loro emarginazione. Anche più gravi sono i casi di matrimonio forzato e di delitti d’onore.</p>
      <p sl="el">I due cardini su cui s’imperniano la nostra relazione e la risoluzione che proponiamo sono da un lato la protezione dei diritti degli immigrati, e dall’altro una loro migliore integrazione nel mercato del lavoro e nella vita sociale. Ciò significa in primo luogo applicazione dell’acquis comunitario per eliminare la discriminazione, impedire il traffico di esseri umani, favorire i ricongiungimenti familiari e promuovere i diritti delle donne come familiari che accompagnano l’immigrato.</p>
      <p sl="el">La relazione riconosce il diritto degli Stati membri a decidere il numero di immigrati che intendono accettare nel proprio paese, nonché le norme per regolare tale afflusso. In questo quadro legislativo nazionale sosteniamo il rispetto dei diritti delle donne: i loro diritti familiari e, cosa ancora più importante, i diritti dei bambini, conformemente ai protocolli e alle convenzioni internazionali.</p>
      <p sl="el">Signor Presidente, signor Commissario, onorevoli colleghi, non ignoriamo che l’integrazione è un processo complicato, che si realizza solo nel segno della reciprocità. Quindi, parallelamente a tale contesto di accoglienza e rispetto per i diritti degli immigrati, che dobbiamo attuare in maniera adeguatamente coordinata e utilizzando tutte le nostre politiche, dobbiamo cooperare seriamente con i paesi d’origine e con le comunità di immigrati nei nostri paesi per favorire un’adeguata integrazione degli immigrati e, in particolare, delle immigrate: esse infatti sono quelle che meno conoscono i propri diritti, nonché i vantaggi e gli obblighi che da tali diritti derivano. Tutto questo si collega alle questioni della lingua, delle autorità, dei nostri valori, del potenziale in fatto di carriere professionali e di partecipazione al sistema educativo dei figli. In tal modo sarà più facile realizzare i nostri obiettivi di sviluppo e prosperità, e continuare la nostra lotta per la solidarietà e la giustizia in tutto il mondo, nonché per la tutela dei diritti umani.</p>
      <p sl="el">Ringrazio calorosamente tutti i gruppi politici la cui partecipazione ha arricchito il mio lavoro e ci ha aiutati a redigere un testo coordinato, nel rispetto della sussidiarietà e dell’acquis giuridico comunitario e internazionale, che adotta un approccio coraggioso e approfondito a sfide concrete e a problemi reali.</p>
    </intervention>
    <intervention id="1-114" speaker_id="photo_generic" name="Franco Frattini" is_mep="True" mode="spoken">
      <p sl="it">Vicepresidente della Commissione . – Signor Presidente, devo davvero esprimere i miei complimenti alla relatrice per questa relazione.</p>
      <p sl="it">Io condivido le linee generali delle sue considerazioni, in primo luogo per quanto riguarda l’accesso all’impiego. Credo che il ruolo della donna possa essere uno dei contributi alla realizzazione in Europa di una politica di sviluppo e di lavoro davvero equilibrata e completa. Come saprete, questo è uno degli obiettivi della Strategia di Lisbona ed è soprattutto un modo per garantire alla donna un pieno inserimento nella società e una vita davvero indipendente, per cui condivido pienamente la centralità del tema del lavoro.</p>
      <p sl="it">Condivido anche la centralità del tema dell’integrazione per le donne immigrate, in primo luogo per quanto riguarda l’apprendimento della lingua. L’apprendimento della lingua del paese dove si vive deve essere un elemento fondamentale per l’integrazione di tutti: uomini, donne, giovani e bambini. In particolare, per quanto riguarda le donne, noi constatiamo un ritardo nel garantire un reale accesso alla lingua che si parla nel paese dove si è ospitati, e questo è un fattore che rallenta e rende difficoltosa l’integrazione.</p>
      <p sl="it">Come ricorda giustamente la relatrice, il tema dell’integrazione è connesso all’indispensabile dialogo interculturale e interreligioso. Io credo che l’Unione europea si basi su valori assoluti di rispetto della dignità di ogni donna e di ogni uomo, e che quindi non sia possibile accettare, in nessun caso, le mortificazioni della dignità dell’essere umano, in questo caso della dignità della donna, che sono esattamente il contrario di simboli di integrazione.</p>
      <p sl="it">Io guardo con preoccupazione alle ipotesi in cui, ad esempio, le donne sono costrette a portare forzatamente dei simboli di sottomissione del loro status femminile, come il velo che copre integralmente la faccia e non permette di essere viste. Questi sono simboli che purtroppo mal si conciliano con l’integrazione e fanno pensare a una sottomissione della donna.</p>
      <p sl="it">Ritengo altresì assurdo che in alcuni paesi europei esista il cosiddetto delitto d’onore, che chiamerei piuttosto “delitto del disonore”, e certamente io mi farò ancora di più promotore di iniziative per abolire questo delitto che, a mio avviso, deve essere aggravato e non attenuato, per il fatto di avere colpito, con motivazioni di questo genere, valori assoluti come la vita, l’integrità fisica e la dignità delle persone.</p>
      <p sl="it">In sede di applicazione della direttiva europea sulla riunificazione familiare noi intendiamo prestare una particolare attenzione al contrasto ai matrimoni forzati. Questo è un altro tema su cui io lavorerò. Voi sapete che si tratta di una direttiva vincolante per gli Stati membri. Nella sua applicazione a livello nazionale io accorderò una speciale attenzione alle forme di violenza nell’ambito della famiglia rappresentate dai matrimoni forzati e dai matrimoni poligamici, che non sono consentiti dalle leggi dell’Unione europea e degli Stati membri, e alle garanzie alle donne in caso di separazione o di divorzio, affinché esse non possano essere individuare come cittadine di serie B quando il matrimonio si rompe.</p>
      <p sl="it">Nell’ambito delle direttive sui richiedenti asilo e sui rifugiati io credo che si debba sottolineare un aspetto. Per la prima volta le discriminazioni fondate sulla condizione femminile debbono essere fatte valere come una ragione sufficiente per ottenere lo status di rifugiato. Io credo che il fatto di essere soggetta a violenze nell’ambito della famiglia e a mutilazioni genitali femminili, o di rischiare di essere soggetta a un matrimonio forzato, giustifichi da solo il riconoscimento dello status di “rifugiato” per la donna che dimostri di essere esposta a questi rischi.</p>
      <p sl="it">Infine desidero indicare, ancora una volta con sincerità, alla relatrice un aspetto su cui nutro dei dubbi, vale a dire la piena parificazione della condizione delle donne immigrate illegali a quella delle donne immigrate legali. Io credo che ci sia un ambito in cui i diritti assoluti devono essere garantiti a tutti, senza differenza di status. E’ ovvio che i diritti all’assistenza sanitaria, a trattamenti medici d’urgenza e a una minima condizione per la sussistenza non possono essere negati solamente perché per un certo periodo, magari attendendo di essere rimpatriati, si risiede in condizione di illegalità.</p>
      <p sl="it">C’è sicuramente una base di diritti comuni, ma mi sembra che non dovremmo andare oltre nel confondere i due piani. C’è una condizione di immigrazione illegale che ha delle regole e dei trattamenti. La condizione di immigrazione legale è diversa. Equiparare entrambe totalmente dà un messaggio pericoloso ed è ovviamente su questo che noi stiamo lavorando, per una politica europea armonica sia sull’immigrazione illegale sia sull’immigrazione legale.</p>
    </intervention>
    <intervention id="1-115" speaker_id="4423" name="Amalia SARTORI" is_mep="True" mode="spoken" nationality="Italy" birth_date="02-08-1947" birth_place="Valdastico " p_group="Group of the European People's Party (Christian Democrats)" m_state="IT">
      <p sl="it">a nome del gruppo PPE-DE . – Signor Presidente, onorevoli colleghi, intervengo volentieri a sostegno della relazione della collega Kratsa-Tsagaropoulou anche se con un po’ di amarezza, visto che questo ultimo fine settimana ci ha riservato nuovamente una notizia drammatica relativa al mondo delle donne, vale a dire la lapidazione di una donna a Bagdad avvenuto sabato 21 ottobre.</p>
      <p sl="it">Io credo che tutti siano consapevoli del fatto che, solo attraverso una pari dignità della donna in tutto il mondo, può avvenire un cambiamento anche all’interno dei grandi problemi che il mondo oggi si trova ad affrontare. E’ stato in questa logica e con questa convinzione, cioè con la convinzione del valore e del ruolo che la donna potrà avere oggi e domani nel consentire a questo mondo di orientarsi verso una soluzione di convivenza pacifica, che io ho apprezzato il lavoro svolto dalla collega Kratsa-Tsagaropoulou, in cui si prende in considerazione soprattutto il fatto che le donne sono delle migranti un po’ particolari.</p>
      <p sl="it">Preferiremmo che non fosse così, ma è così. In un mondo nel quale la divisione è ancora così netta – e per gran parte del mondo si tratta ancora di una divisione di diritti e di doveri – io credo che trattare allo stesso modo donne e uomini migranti sarebbe probabilmente sbagliato, come è sempre sbagliato trattare nell’identico modo situazioni diverse.</p>
      <p sl="it">E’ quindi necessario che l’Unione presti una particolare attenzione all’immigrazione femminile, che tenga conto anche di risvolti che non caratterizzano invece l’immigrazione maschile, un’attenzione che credo possiamo ritrovare nella relazione della collega Kratsa-Tsagaropoulou che intendo pertanto sostenere.</p>
    </intervention>
    <intervention id="1-116" speaker_id="28168" name="Marie-Line REYNAUD" is_mep="True" mode="spoken" nationality="France" birth_date="17-07-1954" birth_place="Barbezieux" p_group="Socialist Group in the European Parliament" m_state="FR">
      <p sl="fr">a nome del gruppo PSE . – Signor Presidente, voglio inviare un caloroso ringraziamento all’onorevole Kratsa per l’impegno e il senso di cooperazione di cui ha dato prova. Questa relazione d’iniziativa è, a mio avviso, una delle più importanti su cui siamo stati chiamati a pronunciarci, dall’inizio della legislatura, in materia di diritti delle donne.</p>
      <p sl="fr">In effetti, per troppo tempo i nostri governi hanno trascurato il problema delle donne immigrate, benché il loro numero aumenti ed esse costituiscano ormai la maggioranza delle persone che giungono nell’Unione. Sono le donne ad allacciare i primi legami sociali e d’integrazione tra la loro famiglia e i cittadini del paese ospite; e questa relazione offre numerosi orientamenti tesi a cancellare finalmente la duplice discriminazione, etnica e sessuale, di cui spesso le donne sono vittime.</p>
      <p sl="fr">Mi rallegro soprattutto per l’inserimento nella relazione di alcune disposizioni riguardanti le donne in situazione irregolare, che costituiscono una sottocategoria priva di diritti e quindi ancor più vulnerabile. Di conseguenza è fondamentale che queste donne – in qualsiasi Stato membro risiedano – possano godere di diritti elementari come l’accesso a cure mediche urgenti, all’assistenza giuridica e all’istruzione dei propri figli, come avviene nel mio paese.</p>
      <p sl="fr">Sono lieta, infine, che nel testo figuri un altro punto che mi sta particolarmente a cuore, ossia lo status delle donne che giungono sul territorio dell’Unione nel quadro di un ricongiungimento familiare; queste donne spesso hanno esistenza giuridica solo tramite il proprio coniuge, e si trovano perciò in una condizione di totale dipendenza. Questa relazione chiede che venga loro accordato al più presto uno status di indipendenza e autonomia, e soprattutto che tale status venga conservato automaticamente in caso di rottura del legame coniugale.</p>
      <p sl="fr">Mi auguro perciò che questa relazione ottenga una vasta maggioranza in seno al nostro Parlamento, e che le ambiziose proposte in essa contenute non rimangano lettera morta.</p>
    </intervention>
    <intervention id="1-117" speaker_id="1059" name="Hiltrud BREYER" is_mep="True" mode="spoken" nationality="Germany" birth_date="22-08-1957" birth_place="Saarbrücken" p_group="Group of the Greens/European Free Alliance" m_state="DE">
      <p sl="de">a nome del gruppo Verts/ALE . – Signor Presidente, onorevoli colleghi, questa relazione dell’onorevole Kratsa-Tsagaropoulou – per la quale la ringrazio – reca un forte impulso ai diritti delle donne, e in particolare ai diritti delle immigrate: si tratta di un’iniziativa che si è fatta attendere a lungo.</p>
      <p sl="de">Per troppo tempo abbiamo mantenuto un atteggiamento di relativismo culturale nei confronti delle immigrate. Vedo con soddisfazione che la relazione raccoglie parecchie nostre proposte: per esempio l’obbligo di denunciare i casi di mutilazioni genitali, oppure le sanzioni anche penali da lungo tempo attese per il matrimonio forzato. Mi auguro che riusciremo a introdurre anche corsi di lingua obbligatori per le donne immigrate, poiché solo grazie a iniziative di questo genere esse potranno far valere i propri diritti; la lingua, infatti, è un importante elemento dell’integrazione.</p>
      <p sl="de">Non dobbiamo più permettere che in Europa alle ragazze delle famiglie di immigrati venga impedito di partecipare alle lezioni di educazione sessuale o alle attività sportive che sono obbligatorie per gli altri studenti, oppure che esse vengano tolte dalla scuola o sia ostacolata la loro frequenza scolastica: in questi casi dobbiamo far sentire la nostra voce con forza e decisione.</p>
      <p sl="de">Riteniamo anche assai importante che le donne godano di uno status giuridico autonomo rispetto a quello del marito. Commissario Frattini, su questo punto mi rivolgo personalmente a lei: le ho chiesto recentemente, con un’interrogazione scritta, di comunicarmi se condivide la mia preoccupazione per il fatto che in diversi Stati membri numerose sentenze dei tribunali hanno accordato sussidi secondo modalità che in pratica equivalgono ad accettare la poligamia.</p>
      <p sl="de">Mi ha sconcertato sentir dichiarare da un Commissario responsabile per la giustizia che la poligamia servirebbe a proteggere le donne. In Europa la bigamia è reato, e vorrei avere una risposta da lei, poiché non posso immaginare che un Commissario sia a conoscenza di dichiarazioni per cui la poligamia sarebbe una tutela per la donna, mentre sono vietate talune forme di unione tra persone dello stesso sesso.</p>
    </intervention>
    <intervention id="1-118" speaker_id="4302" name="Feleknas UCA" is_mep="True" mode="spoken" nationality="Germany" birth_date="17-09-1976" birth_place="Celle" p_group="Confederal Group of the European United Left - Nordic Green Left" m_state="DE">
      <p sl="de">a nome del gruppo GUE/NGL . – Signor Presidente, onorevoli colleghi, ringrazio vivamente l’onorevole Rodi Kratsa-Tsagaropoulou per la sua ampia relazione. Noi del gruppo GUE/NGL sosteniamo questa relazione senza riserve; essa rappresenta un arricchimento del livello di informazione in materia di diritti delle donne immigrate nell’Unione europea.</p>
      <p sl="de">Considerando che l’immigrazione femminile costituisce in media il 54 per cento del totale degli immigrati, è sconvolgente e del tutto incomprensibile la disinformata approssimazione con cui i governi europei hanno affrontato la situazione, al pari della disattenzione con cui hanno prestato ascolto alle esigenze specifiche delle immigrate.</p>
      <p sl="de">In questa sede desidero in particolare soffermarmi esplicitamente sulle palesi carenze delle politiche di integrazione messe in atto dagli Stati membri. Ci si attende che le immigrate si integrino nel sistema silenziosamente e senza difficoltà, senza avanzare pretese e recando il maggior vantaggio possibile al mercato del lavoro nazionale. Che per decenni i nostri paesi chiudano gli occhi di fronte alle sfide poste dall’immigrazione e poi scarichino sugli immigrati stessi la colpa della mancata integrazione mi sembra un’ulteriore prova di ignoranza e cecità politica.</p>
      <p sl="de">Chiedo una gestione dell’immigrazione che tenga conto delle specificità di genere, e rispetti e promuova in maniera coerente il diritto delle donne immigrate all’istruzione, alla salute, alla sicurezza e all’indipendenza; in caso contrario rischiamo un ulteriore incremento del traffico di donne, dello sfruttamento delle collaboratrici domestiche, dell’isolamento sociale delle donne e della violenza domestica.</p>
    </intervention>
    <intervention id="1-119" speaker_id="1941" name="Roberta ANGELILLI" is_mep="True" mode="spoken" nationality="Italy" birth_date="01-02-1965" birth_place="Roma" p_group="Group of the European People's Party (Christian Democrats)" m_state="IT">
      <p sl="it">a nome del gruppo UEN . – Signor Presidente, onorevoli colleghi, innanzitutto mi voglio congratulare con la relatrice per l’ottimo lavoro svolto, e in particolare per avere evidenziato importanti priorità per poter garantire un’immigrazione intesa soprattutto come integrazione biunivoca, e quindi sociale, linguistica e culturale, vale a dire un’integrazione fondata sul rispetto reciproco dei diritti e dei doveri.</p>
      <p sl="it">Tra i primi diritti che vanno garantiti alle donne migranti c’è quello di prevenire e combattere i delitti d’onore, i matrimoni forzati, le mutilazioni genitali o qualsiasi altra forma di costrizione violenta e di sfruttamento. A tale proposito, a nome del mio gruppo, ho presentato un emendamento in cui si sottolinea la necessità di attuare campagne di informazione capillari dirette proprio alle donne migranti, affinché esse possano essere informate sui loro diritti e sulle strutture a cui rivolgersi in caso di bisogno.</p>
      <p sl="it">Infine, occorre che l’Unione europea adotti finalmente disposizioni specifiche in modo tale da incoraggiare anche gli Stati membri a elaborare leggi che vietino esplicitamente alcuni dei delitti e alcune delle questioni di cui abbiamo già parlato. In conclusione, desidero ringraziare il Commissario Frattini per l’impegno che anche questa sera ha sottolineato, un impegno che la Commissione intende mettere nell’affrontare questi problemi.</p>
    </intervention>
    <intervention id="1-120" speaker_id="28334" name="Urszula KRUPA" is_mep="True" mode="spoken" nationality="Poland" birth_date="20-10-1949" birth_place="Łódź" p_group="European Conservatives and Reformists Group" m_state="PL">
      <p sl="pl">a nome del gruppo IND/DEM . – Signor Presidente, il gravissimo problema dell’emigrazione, soprattutto delle donne, causato dall’incalzare della globalizzazione e dalla complessità della vita contemporanea, va considerato anche nella prospettiva dei danni irreparabili provocati ai paesi d’origine. Devo inoltre ricordare la situazione sempre più grave dei paesi poveri, sfruttati da quelli ricchi e sviluppati; vi sono certamente casi in cui lasciare la propria patria può rivelarsi una soluzione positiva, ma ciò non toglie che gli emigranti si ritrovino bruscamente separati da una comunità cui storia, tradizioni e cultura davano compattezza e coesione. Una persona – uomo o donna – che poteva contribuire a incrementare il bene comune lascia il paese, e inizia una nuova vita in una cultura e in una lingua estranea, lavorando a vantaggio di un’altra società. A causa della loro particolare situazione, queste persone vengono spesso sfruttate, ed è quindi essenziale varare un’opportuna legislazione, soprattutto in materia di protezione sociale e diritto al lavoro degli individui. Il documento in discussione compie qualche progresso nel dare risalto a tale obiettivo. E’ pure importante dotarsi di un’adeguata scala di valori, che dia spazio, accanto al puro guadagno materiale, anche ai valori morali, e consideri il lavoro umano nel senso più ampio della parola; ciò, tuttavia, non deve tradursi in un’interferenza nella vita personale delle donne che vogliono avere figli e formare una famiglia.</p>
    </intervention>
    <intervention id="1-121" speaker_id="22418" name="Esther HERRANZ GARCÍA" is_mep="True" mode="spoken" nationality="Spain" birth_date="03-07-1969" birth_place="Logroño" p_group="Group of the European People's Party (Christian Democrats)" m_state="ES">
      <p sl="es">Signor Presidente, l’emigrazione è una necessità oltre che un fattore di arricchimento per la nostra società, dal punto di vista culturale, economico e sociale; oggi non intendiamo certo affermare il contrario. E’ vero, però, che può provocare problemi se non riusciamo a gestirla correttamente.</p>
      <p sl="es">Non dovrebbe rappresentare un problema in nessun caso; dobbiamo evitare che lo diventi, approvando la necessaria legislazione in tutti i parlamenti dell’Unione europea. Se però i parlamenti non agiscono in maniera attenta, rischiano di insorgere problemi che possono produrre xenofobia e razzismo nelle società; è proprio questo il rischio che dobbiamo sventare.</p>
      <p sl="es">Nell’elaborazione di questa relazione è stato commesso un errore, poiché non ci si è limitati ad affrontare l’emigrazione legale, ma ci si è spinti a equiparare quella legale a quella illegale. Si tratta di un messaggio pericoloso, perché credo che alcune organizzazioni mafiose si stiano fregando le mani nell’ascoltare determinate affermazioni contenute nella relazione.</p>
      <p sl="es">La democrazia – ossia il sistema che fortunatamente governa noi tutti – si basa sulla libertà dell’individuo. Tale libertà viene garantita dal rispetto della legge: sia quella degli Stati membri, poiché siamo di fronte a un problema di sussidiarietà, sia i regolamenti e le direttive vigenti al momento o in futuro.</p>
      <p sl="es">La cosa importante è il rispetto della legge; a questo proposito temo che alcuni emendamenti presentati dalla sinistra radicale non rispettino il diritto degli Stati membri e siano contrari all’uguaglianza, alla democrazia e alla libertà degli individui.</p>
      <p sl="es">Invito quindi a riflettere su questi emendamenti, che faciliteranno l’attività delle mafie, diffonderanno la confusione tra gli emigranti e incrementeranno l’immigrazione illegale; essi costituiranno probabilmente un ben magro favore per gli emigranti e per tutti i cittadini europei, produrranno un effetto di richiamo, creeranno il caos e favoriranno i traffici mafiosi, e inoltre non precisano con chiarezza i criteri per la concessione dei permessi di residenza.</p>
      <p sl="es">Un’ultima osservazione: per quanto riguarda i casi di mutilazione o i matrimoni forzati, invito il nostro Parlamento e la Commissione qui presente a far sì che, quando avviamo colloqui con i paesi terzi e concediamo loro fondi per la cooperazione, se davvero intendiamo proteggere le donne e l’uguaglianza delle donne esigiamo il rispetto dei diritti minimi fondamentali, prima di erogare il denaro.</p>
    </intervention>
    <intervention id="1-122" speaker_id="28310" name="Edite ESTRELA" is_mep="True" mode="spoken" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Desidero anzitutto felicitarmi con la collega Kratsa-Tsagaropoulou. Siamo tutti d’accordo: una politica europea per l’immigrazione deve tener conto della dimensione di genere e della situazione delle donne nei diversi Stati membri. Infatti, esse talvolta sono colpite da una duplice discriminazione, sessuale ed etnica; come si è già detto, le donne sono discriminate sia nella società del paese ospite, sia in seno alla propria stessa comunità.</p>
      <p sl="pt">La partecipazione delle donne immigrate a tutte le manifestazioni della vita sociale del paese ospite è essenziale per toglierle dall’isolamento e consentire loro di contribuire all’integrazione delle giovani generazioni. A tale scopo è però necessario eliminare alcune barriere, a cominciare da quella linguistica. In alcune comunità di immigrati le donne non devono subire solo l’emarginazione, ma sono anche costrette a matrimoni forzati e sottoposte a pratiche umilianti e crudeli – come per esempio le mutilazioni genitali – e secondo quanto ha affermato il Commissario Frattini sono anche vittime di delitti d’onore. E’ compito degli Stati membri combattere con tutti i mezzi queste usanze criminose, che devono essere considerate motivazioni valide per la richiesta del diritto di asilo.</p>
    </intervention>
    <intervention id="1-123" speaker_id="4453" name="Luisa MORGANTINI" is_mep="True" mode="spoken" nationality="Italy" birth_date="05-11-1940" birth_place="Villadossola" p_group="Confederal Group of the European United Left - Nordic Green Left" m_state="IT">
      <p sl="it">Signor Presidente, onorevoli colleghi, ringrazio l’on. Kratsa-Tsagaropoulou per la sensibilità che la caratterizza e per le proposte positive sul ruolo e la condizione delle immigranti nell’Unione europea, sia di quelle legali che di quelle illegali.</p>
      <p sl="it">Si tratta di donne migranti che sono discriminate nel lavoro, violate nel corpo e nella mente, usate come merce per il traffico sessuale, private della libertà e del passaporto, ricattate da pratiche patriarcali e uccise per delitti d’onore. Vorrei tuttavia ricordare a tutti noi che, in realtà, queste donne sono usate e sfruttate dalle famiglie europee e dagli imprenditori europei. Molto spesso sono sole, con il dolore di aver lasciato i figli nei luoghi della loro nascita. Lavorano come badanti, alleviando le pene e la solitudine di anziani e malati, e non hanno sicurezze. Su questo io credo che dobbiamo fare molto.</p>
      <p sl="it">Queste donne rappresentano una grande percentuale della forza immigrata e una grande risorsa per i paesi europei. Non sono solo vittime, ma sono donne diverse tra loro che, in questi anni, si sono organizzate in associazioni, hanno cercato relazioni e si sono messe in rete con le donne autoctone. Esse chiedono l’accesso all’informazione, ai servizi sanitari e agli alloggi. Vogliono essere protagoniste della loro vita e noi dobbiamo aiutarle. E’ per questo che dobbiamo assicurare il mainstreaming nella lotta contro le discriminazioni e applicare in ogni Stato membro le direttive che l’Unione europea si è data – di cui parlava anche Frattini – a partire dall’accoglienza fino alla cittadinanza attiva. Le esperienze delle donne migranti e la loro critica alla disuguaglianza contribuiscono a tracciare la strada per la democrazia delle non molte differenze.</p>
    </intervention>
    <intervention id="1-124" speaker_id="28343" name="Bogusław ROGALSKI" is_mep="True" mode="spoken" nationality="Poland" birth_date="11-03-1972" birth_place="Maków Mazowiecki" p_group="Independence/Democracy Group" m_state="PL">
      <p sl="pl">Signor Presidente, assistiamo oggi a una migrazione di massa provocata da molteplici cause: c’è la migrazione economica, quella più frequente, la cui molla è il desiderio di guadagnare di più e di migliorare il proprio tenore di vita; poi c’è la migrazione mirante al ricongiungimento familiare, o causata dalla necessità di sfuggire a persecuzioni nel paese d’origine.</p>
      <p sl="pl">Grazie allo sviluppo tecnologico, nel mondo di oggi viaggiare diventa sempre più facile ed economico, e quindi il problema dell’immigrazione è inevitabilmente destinato ad assumere proporzioni sempre più vaste. Spetta a noi, perciò, prendere le misure adeguate per far fronte al crescente numero di nuovi arrivi, soprattutto in Europa. Una ragionevole soluzione di lungo periodo sarebbe quella di evitare le discriminazioni contro gli stranieri, soprattutto contro le donne che costituiscono la maggioranza; attualmente troppi immigrati vengono relegati ai margini della società. Gli Stati membri devono creare condizioni migliori, per incoraggiare gli immigrati a integrarsi nelle nostre società, senza tuttavia perdere l’orgoglio delle proprie origini. In tal modo sarebbe possibile prevenire il problema dell’alienazione degli immigrati, che produce frustrazione e talvolta gravi disordini, sfociando spesso in una vita di miseria.</p>
    </intervention>
    <intervention id="1-125" speaker_id="23866" name="Edit BAUER" is_mep="True" mode="spoken" nationality="Slovakia" birth_date="30-08-1946" birth_place="Šamorín" p_group="Group of the European People's Party (Christian Democrats)" m_state="SK">
      <p sl="sk">La comunicazione della Commissione sul futuro demografico dell’Europa rileva che nei prossimi cinquant’anni la popolazione in età attiva degli Stati membri subirà una brusca diminuzione, pari, secondo le stime, a 48 milioni di persone.</p>
      <p sl="sk">Anche in base a uno scenario ottimistico, che preveda una ripresa della crescita demografica e la scoperta di nuove fonti di produttività, l’Europa avrebbe comunque bisogno di un massiccio afflusso di nuovi immigrati, stimato a 40 milioni di persone: è probabilmente questa la sfida più grave che l’Unione europea deve affrontare.</p>
      <p sl="sk">La relazione in esame, per la quale ringrazio l’onorevole Kratsa-Tsagaropoulou, rileva che la situazione delle donne migranti svolge un ruolo fondamentale in questo processo. Queste donne meritano un’attenzione speciale, non solo per le discriminazioni di cui sono spesso vittime, ma anche per la loro vitale missione: quella di agevolare l’integrazione della prima e seconda generazione di immigrati. Di conseguenza, l’accesso di queste donne all’istruzione è un elemento di cardinale importanza. Nel contesto di tali sfide sembra urgente e inevitabile sviluppare procedure comuni per l’integrazione degli immigrati e, più in generale, in materia di politica per l’immigrazione. Gli approcci divergenti adottati dagli Stati membri danno luogo a una confusione non necessaria.</p>
      <p sl="sk">Dagli sviluppi del traffico e della tratta di esseri umani risulta chiaro quanto sia necessario adottare chiare politiche per l’immigrazione e norme prive di ambiguità, e garantire trasparenza e accesso al mercato comune del lavoro. Ovviamente la mancanza di opportunità legali incoraggia le attività illecite, in cui gli immigrati clandestini sono esposti a ogni sorta di violazioni dei diritti umani e rimangono privi dell’assistenza cui altrimenti, come vittime, avrebbero diritto.</p>
      <p sl="sk">Nelle nostre future decisioni sarà comunque essenziale distinguere chiaramente fra politica di asilo, immigrazione legale e immigrazione clandestina: la confusione di questi concetti causerebbe nuovi equivoci tutt’altro che inevitabili.</p>
    </intervention>
    <intervention id="1-126" speaker_id="28153" name="Britta THOMSEN" is_mep="True" mode="spoken" nationality="Denmark" birth_date="23-01-1954" birth_place="Aalborg" p_group="Group of the Progressive Alliance of Socialists and Democrats in the European Parliament" m_state="DK">
      <p sl="da">Signor Presidente, signor Commissario, onorevoli colleghi, ringrazio la relatrice per averci presentato una relazione di alto livello su un tema di grande importanza. La natura dell’immigrazione in Europa è cambiata: oggi arrivano in Europa più donne che uomini, dal momento che vi è una grande domanda di lavoratori nel campo dei servizi operativi e della sanità. In questo settore, tuttavia, il mercato del lavoro è caratterizzato da una vasta fascia di economia clandestina, in cui non si applicano le norme consuete in materia di salari, orario e ambiente di lavoro. Le donne perciò si trovano in una situazione di grande vulnerabilità, in cui manca ogni protezione sociale ed economica; molte di loro svolgono mansioni che potranno difficilmente sfociare in un lavoro legale.</p>
      <p sl="da">Per la loro vulnerabilità, le immigrate clandestine sono più gravemente esposte al rischio di abusi fisici e psicologici; la loro condizione illegale, di per sé, le rende facile preda di chi voglia abusare di loro e sfruttarle sessualmente sul luogo di lavoro. Inoltre, esse corrono in maniera particolare il rischio vedersi negare i propri diritti fondamentali, e nella vita quotidiana rimangono vittime di violenza e discriminazioni; per timore di essere espulse, spesso non osano denunciare le aggressioni subite.</p>
      <p sl="da">E’ assolutamente necessario creare le condizioni per fare definitivamente uscire le immigrate dal cono d’ombra della clandestinità. Dobbiamo fare in modo che gli Stati membri tengano conto, nella loro legislazione, dei problemi delle immigrate. Le donne che sono vittime dei trafficanti di esseri umani devono avere la possibilità di ricevere permessi di residenza temporanei, avere diritto all’assistenza legale e accesso ai servizi sociali e sanitari, indipendentemente dal fatto che abbiano o meno il diritto di rimanere nel paese in questione.</p>
    </intervention>
    <intervention id="1-127" speaker_id="28976" name="Pia Elda LOCATELLI" is_mep="True" mode="spoken" nationality="Italy" birth_date="13-08-1949" birth_place="Villa d'Almè " p_group="Socialist Group in the European Parliament" m_state="IT">
      <p sl="it">Signor Presidente, onorevoli colleghi, condivido la relazione della collega Kratsa-Tsagaropoulou e di essa voglio sottolineare, concordando con lei, che l’applicazione nell’Unione della direttiva sul ricongiungimento familiare è insoddisfacente e che è necessario modificare la direttiva al fine di ridurre i tempi di acquisizione di uno status autonomo per il coniuge, quasi sempre la moglie, e di garantire alla stessa il mantenimento dello status in caso di separazione, divorzio e decesso.</p>
      <p sl="it">Ribadisco inoltre l’importanza di alcuni strumenti di intervento comunitario, in particolare il programma Daphne, perché essi integrano le lacune delle politiche nazionali, troppo spesso carenti rispetto alla dimensione di genere relativamente sia ai contenuti delle politiche, sia alla raccolta dei dati. Infine, la relazione esorta a includere il rischio di mutilazioni genitali femminili tra i motivi di richiesta d’asilo.</p>
      <p sl="it">Sono d’accordo, ma credo sia ormai giunto il momento di includere tra i motivi di richiesta d’asilo altri fattori di repressione della sessualità femminile, quali l’omosessualità e i comportamenti cosiddetti adulterini per i paesi in cui questi comportamenti vengono sanzionati violentemente. Penso, a tale riguardo, alla lapidazione in Iran.</p>
    </intervention>
    <intervention id="1-128" speaker_id="28171" name="Emine BOZKURT" is_mep="True" mode="spoken" nationality="Netherlands" birth_date="09-08-1967" birth_place="Zaandam" p_group="Group of the Progressive Alliance of Socialists and Democrats in the European Parliament" m_state="NL">
      <p sl="nl">Signor Presidente, nel loro insieme le donne migranti, pur vulnerabili come sono, non rappresentano tanto un problema quanto un’opportunità. Esse sono vulnerabili perché sono esposte alla discriminazione, non solo in quanto donne ma anche in quanto musulmane, somale o marocchine; sono anche esposte alla violenza familiare, perché non parlano la lingua locale oppure dipendono finanziariamente dal coniuge o dal padre. Dobbiamo quindi sostenere le immigrate, impedendo che violenza familiare e delitti d’onore rimangano impuniti, ma a questo scopo non basta imporre norme più severe. Alle donne non basta godere di diritti sulla carta; è necessario che esse possano affermarli in pratica, perché una donna che continua a dipendere dal responsabile della violenza domestica non trarrà in pratica grande vantaggio dai diritti di cui gode sulla carta.</p>
      <p sl="nl">Per tale motivo dobbiamo promuovere l’indipendenza finanziaria delle immigrate: per esempio dobbiamo contrastare la discriminazione nel mercato del lavoro. L’economia si avvantaggia dalla partecipazione di un maggior numero di donne al mercato del lavoro. C’è un’altra opportunità che non possiamo lasciarci sfuggire, ossia l’influenza positiva che le immigrate possono esercitare sull’integrazione dei propri figli nella nuova società. Per questo noi, in quanto comunità ospite, dobbiamo essere disponibili a sostenere le immigrate e a stabilire un contatto con loro: anch’esse appartengono alla nostra società. Sono lieta che l’onorevole Kratsa-Tsagaropoulou abbia trattato assai diffusamente questi aspetti nella sua eccellente relazione, per la quale desidero ringraziarla.</p>
    </intervention>
    <intervention id="1-129" speaker_id="28349" name="Teresa RIERA MADURELL" is_mep="True" mode="spoken" nationality="Spain" birth_date="13-10-1950" birth_place="Barcelona" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">Signor Presidente, desidero congratularmi con la relatrice e mettere in rilievo una considerazione. Qualsiasi politica per l’immigrazione deve certamente tener conto delle specificità di genere, ma anche delle differenze tra le comunità di immigrati, dal momento che le cause della doppia discriminazione di cui soffrono le donne immigrate e i problemi che ne derivano differiscono a seconda della causa che le ha spinte a emigrare.</p>
      <p sl="es">Se le donne che emigrano da sole per motivi economici trovano lavoro, la loro occupazione è normalmente di basso livello, talvolta nell’ambito del lavoro nero, e non offre né la sicurezza ne l’indipendenza cui esse aspiravano; permette loro, tuttavia, di allacciare relazioni sociali e di avanzare nel cammino dell’integrazione. D’altro canto, le donne che emigrano per motivi di ricongiungimento familiare rimangono di solito confinate in casa, senza avere la possibilità di familiarizzarsi con la società ospite o di apprenderne la lingua: in tal modo l’integrazione diventa più difficile e l’isolamento si fa più profondo.</p>
      <p sl="es">La designazione del 2007 come Anno delle pari opportunità per tutti e del 2008 come Anno del dialogo interculturale dovrà servire a sensibilizzare l’opinione pubblica sulla situazione, sempre dura ma differenziata, delle donne immigrate, e per mettere in pratica politiche di uguaglianza e integrazione, conformemente alle varie circostanze particolari.</p>
    </intervention>
    <intervention id="1-130" speaker_id="photo_generic" name="Franco Frattini" is_mep="True" mode="spoken">
      <p sl="it">Vicepresidente della Commissione . – Signor Presidente, onorevoli deputati, desidero fare solamente una breve riflessione dopo aver ascoltato molti interventi che condivido. In primo luogo, onorevole Breyer, voglio dirle che io ho sempre considerato e sempre considererò il matrimonio poligamico come contrario alla legge e come una grave violenza nei confronti del diritto della donna di scegliere liberamente. Posso quindi confermarle che continuerò a muovermi in questa direzione.</p>
      <p sl="it">Alcune delle onorevoli intervenute – l’onorevole Angelilli e l’onorevole Morgantini – hanno sollevato il tema della comunicazione. Io credo che – se così posso dire – dare una voce alle donne immigrate in modo più diretto e più forte possa essere di grande aiuto, anche per elaborare delle politiche europee di difesa più forte. “Dare una voce” vuol dire consentire a queste persone di avere a disposizione mezzi efficaci per poter parlare ed essere ascoltate. In caso contrario, si rischia – permettetemi di dirlo – che anche la voce di queste donne sia soggetta a un filtro, che viene operato dalla stessa comunità all’interno di cui risiedono.</p>
      <p sl="it">In tanti paesi d’Europa sono noti casi di segregazione personale e di sottomissione di donne immigrate. Si tra di un settore, tra i tanti di cui mi occupo, in cui io ricevo il minor numero di denunce individuali. Se lo paragono ad altri settori che toccano la protezione dei diritti fondamentali delle persone, la violenza individuale contro le donne nelle comunità immigrate è quello per cui arrivano il minor numero di denunzie di casi specifici. Perché? Perché c’è la paura di denunziare tali casi, perché essi non arrivano alla comunicazione, perché le donne stesse sono soggette a violenza per non rivelare gli abusi che subiscono all’interno del territorio libero e democratico degli Stati membri. La comunicazione è quindi un tema assolutamente centrale.</p>
      <p sl="it">Infine, proprio per aiutare questo sforzo di integrazione, vorrei segnalare che nella primavera del 2007 pubblicherò un manuale europeo sull’integrazione, che uscirà in tutte le lingue parlate nei paesi dell’Unione europea, in cui saranno descritti i casi di integrazione riuscita nella città, nelle province e nelle regioni dove essi sono stati rilevati. Con la diffusione di milioni di copie di questo manuale pratico, faremo conoscere esempi positivi affinché essi possano essere imitati. Si tratta di esempi che arrivano dal mondo degli enti territoriali. Posso dirvi che finora il settore in merito al quale ho il minor numero di informazioni è proprio quello dell’integrazione di donne immigrate.</p>
      <p sl="it">Mi rivolgo quindi a voi, affinché nei prossimi mesi io possa ricevere esempi concreti, positivi e anche negativi, sui quali intervenire. Altrimenti, continueremo a rendere importanti dichiarazioni di principio senza poi tradurle in atti concreti, che è invece quello che io intendo fare.</p>
    </intervention>
    <intervention id="1-131" speaker_id="1405" is_mep="True" mode="spoken" role="Presidente" name="Edward MCMILLAN-SCOTT" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="unknown">La discussione è chiusa.</p>
      <p sl="unknown">La votazione si svolgerà domani, alle 12.00.</p>
      <p sl="unknown">Dichiarazione scritta (articolo 142 del Regolamento)</p>
    </intervention>
    <intervention id="1-213" speaker_id="23805" name="Zita GURMAI" is_mep="True" mode="spoken" nationality="Hungary" birth_date="01-06-1965" birth_place="Budapest" p_group="Group of the Progressive Alliance of Socialists and Democrats in the European Parliament" m_state="HU">
      <p sl="en">Vaste masse di immigrati – tra cui soprattutto un gran numero di donne – devono subire molteplici discriminazioni e sono particolarmente vulnerabili all’esclusione sociale. Per noi, la sfida più importante è quella di integrarle nella società, aiutarle ad accedere a un’istruzione adeguata che migliori le loro opportunità occupazionali e la possibilità di contribuire allo sviluppo del progetto europeo.</p>
      <p sl="en">La presenza di un valido quadro giuridico rappresenta solo una faccia della medaglia; per realizzare l’altra è necessario che le autorità nazionali interessate mantengano i loro impegni giuridici, e che gli immigrati siano disposti a rispettare le norme e i valori fondamentali dell’Europa, diventando parte integrante della società.</p>
      <p sl="en">Se le politiche per l’immigrazione, nel loro insieme, saranno coronate da successo, si libererà un potenziale immenso, poiché un incremento dell’occupazione tra gli immigrati contribuirà a farci progredire verso gli obiettivi occupazionali fissati a Lisbona.</p>
      <p sl="en">Nessuna azione può aspirare al successo senza un adeguato e costante dialogo con le comunità di immigrati. I dialoghi sono lo strumento migliore per monitorare i processi d’immigrazione e conoscere reciprocamente interessi, intenzioni, esigenze e obblighi, oltre che per elaborare – e se necessario modificare – metodi e programmi di inclusione.</p>
      <p sl="en">Il 2007, Anno delle pari opportunità per tutti, e il 2008, Anno del dialogo interculturale, rappresenteranno uno strumento prezioso per informare in modo potenzialmente esauriente le comunità di immigrati sui diritti e le opportunità che vengono loro offerti, oltre che su quanto l’Europa si attende da loro.</p>
    </intervention>
  </section>
  <section id="creitem18" title="18. Recupero dei fondi comunitari (discussione)">
    <intervention id="1-133" speaker_id="1405" is_mep="True" mode="spoken" role="Presidente" name="Edward MCMILLAN-SCOTT" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="unknown">L’ordine del giorno reca la relazione (A6-0303/2006), presentata dall’onorevole Casaca a nome della commissione per il controllo dei bilanci, sul recupero dei fondi comunitari [2005/2163(INI) ].</p>
    </intervention>
    <intervention id="1-134" speaker_id="4447" name="Paulo CASACA" is_mep="True" mode="spoken" role="relatore" nationality="Portugal" birth_date="02-07-1957" birth_place="Lisboa" p_group="Socialist Group in the European Parliament" m_state="PT">
      <p sl="pt">Signor Presidente, signor Commissario, se vogliamo recuperare i fondi mancanti dal bilancio comunitario, occorre una buona dose di determinazione, un lavoro documentale, trasparenza, rigore, proporzionalità e l’armonizzazione delle norme e delle procedure. Purtroppo siamo ben lungi da tutto ciò.</p>
      <p sl="pt">Le Istituzioni europee non devono asserragliarsi in un mondo di norme e di regolamenti molto lontano dalla realtà. Proprio per tale ragione questa relazione sul recupero dei fondi comunitari parte da un esempio specifico: si tratta dell’importo più elevato in assoluto da recuperare – quantificato in quasi 100 milioni di euro – mentre le circostanze che contornano i crediti mancanti sono ancora più avvilenti.</p>
      <p sl="pt">Il caso prende le mosse da un reato perpetrato da un’organizzazione criminosa che ha potuto godere della collusione di una serie di imprese europee. A seguito dell’inchiesta e della cooperazione da parte delle autorità italiane, le Istituzioni comunitarie hanno ricevuto tutte le informazioni sulla vicenda. La Guardia di finanza italiana infatti ha condotto un’indagine sull’importazione illegale di burro ad opera di imprese controllate dalla camorra napoletana, sull’adulterazione del burro con sego, oli vegetali e un composto chimico noto come lipestrol, sulla vendita di decine di migliaia di tonnellate di prodotto finito a diverse imprese europee e infine sull’uso del prodotto a fini fraudolenti per ottenere rimborsi all’esportazione e sovvenzioni per la distruzione di prodotti di pasticceria. Gli esiti dell’indagine sono poi stati trasmessi alle autorità comunitarie e nazionali competenti.</p>
      <p sl="pt">A sette anni dall’inchiesta italiana che cosa è accaduto? In uno degli Stati membri coinvolti le autorità si sono limitate ad avviare un’inchiesta dopo ben quattro anni dalla pubblicazione della relazione originale italiana e non è stato recuperato nessuno dei 40 milioni di euro sottratti, secondo i calcoli. In un altro Stato membro l’inchiesta non è nemmeno decollata, quindi nessuno degli oltre 50 milioni di euro è stato recuperato. In un terzo Stato membro il problema è stato ritenuto meramente amministrativo e le sanzioni pecuniarie comminate originariamente sono state ridotte fino a diventare simboliche.</p>
      <p sl="pt">Ad eccezione dell’Italia, dove sulla base di un’iniziativa nazionale decine di persone sono state arrestate per omicidio, possesso illegale di armi e associazione a delinquere e dove sono in corso complessi procedimenti giudiziari, non sussiste alcuna aspettativa realistica di ottenere condanne nei paesi coinvolti o di recuperare i fondi comunitari. Tutto indica che l’intero processo cadrà in prescrizione.</p>
      <p sl="pt">In ragione del vincolo legale di riservatezza, la maggior parte delle autorità nazionali competenti per la sicurezza alimentare non ha ancora ricevuto notifica di tale frode. Mentre le autorità comunitarie e nazionali agiscono con una tale mancanza di determinazione e di coordinamento dinanzi a un reato di siffatte proporzioni, sono venuti alla luce un numero infinito di casi a fronte dei quali, in virtù dei poteri discrezionali concessi nell’azione di recupero dei fondi comunitari, le autorità si sono accanite contro agricoltori onesti affinché restituissero i fondi senza alcuna giustificazione sostanziale e per motivi procedurali non sempre fondati, lasciando spesso queste persone nella povertà. Per questi agricoltori il principio di presunzione di innocenza, il diritto di essere informati sulla natura di un’accusa, la proporzionalità e la garanzia di risorse adeguate per imbastire la difesa non hanno il benché minimo valore. Il punto cruciale della vicenda è che l’articolo 280 del Trattato viene ignorato. Il concetto di cooperazione tra la Commissione e gli Stati membri per la tutela degli interessi finanziari comunitari in effetti rimane del tutto campato in aria. Una tutela effettiva ed equivalente di tali interessi a beneficio dei cittadini non esiste.</p>
      <p sl="pt">Alla luce di tale scenario devono essere introdotti cambiamenti radicali e specifici, sia ridefinendo le funzioni di Eurojust che istituendo il Procuratore europeo o attraverso qualche altro mezzo. Occorre un’iniziativa europea volta a garantire la cooperazione nel settore della giustizia al fine di proteggere gli interessi finanziari comunitari a cui deve seguire un’azione concreta, non mera retorica, come invece è accaduto in questo caso, il più clamoroso nel suo genere nel settore della finanza comunitaria.</p>
    </intervention>
    <intervention id="1-136" speaker_id="photo_generic" name="Dalia Grybauskaitė" is_mep="True" mode="spoken">
      <p sl="en">Membro della Commissione. – Signor Presidente, ringrazio l’onorevole Casaca per l’ottima, interessante e utile relazione. Il documento tiene conto della gestione diretta, che è primariamente di competenza della Commissione, e della gestione concorrente, che la Commissione condivide con gli Stati membri.</p>
      <p sl="en">In relazione ai recuperi che afferiscono alla gestione diretta, la Commissione ringrazia il relatore per il sostegno prestato nella revisione in corso del regolamento finanziario che abbiamo già presentato, in particolare per le proposte tese a stabilire un limite temporale uniforme di cinque anni e ovviamente anche in relazione al carattere privilegiato dei crediti comunitari mediante assimilazione ai crediti fiscali nazionali, che purtroppo il Consiglio è riluttante a sostenere.</p>
      <p sl="en">Per quanto concerne i recuperi inerenti alla gestione concorrente, la Commissione condivide l’enfasi posta sulla responsabilità degli Stati membri, dal momento che si tratta della componente più consistente della spesa comunitaria. La Commissione sottoscrive l’analisi del relatore in cui si evidenza un basso livello di recupero in taluni Stati membri. In un caso in particolare, rimangono da recuperare 95 milioni di euro.</p>
      <p sl="en">Tuttavia, tengo a ricordare che la Commissione in carica ha dato grande risalto al recupero. Tra il 2003 e il 2006 l’Esecutivo è riuscito a ridurre gli importi da recuperare, passando da 553 a soli 160 milioni di euro nel settembre di quest’anno. Il caso specifico dei 95 milioni è oggetto di un’inchiesta penale presso la magistratura di uno Stato membro in cui è coinvolto anche un altro Stato membro. Pertanto, in realtà, restano da recuperare meno di 100 milioni di euro nel prossimo futuro, e 95 milioni di euro alla fine dell’inchiesta.</p>
      <p sl="en">Esprimiamo grande soddisfazione per la relazione nel suo complesso. Stiamo lavorando con il Parlamento, soprattutto con il relatore incaricato del regolamento finanziario. In tale ambito collaboriamo a stretto contatto con la commissione per i bilanci. Forniremo una risposta adeguata per iscritto alla relazione e alle raccomandazioni avanzate.</p>
    </intervention>
    <intervention id="1-137" speaker_id="28220" name="Ingeborg GRÄSSLE" is_mep="True" mode="spoken" nationality="Germany" birth_date="02-03-1961" birth_place="Heidenheim" p_group="Group of the European People's Party (Christian Democrats)" m_state="DE">
      <p sl="de">a nome del gruppo PPE-DE . – Signor Presidente, signor Commissario, onorevoli colleghi, innanzi tutto devo porgere i ringraziamenti del mio gruppo al relatore per il documento veramente molto interessate e importante che ha redatto. Infatti sussistono ancora parecchie disfunzioni circa il modo in cui vengono recuperati i fondi cui l’Unione ha diritto, soprattutto per quanto concerne l’approccio assunto dagli Stati membri, e, in effetti, è assolutamente deprecabile che il Consiglio oggi brilli per la sua assenza.</p>
      <p sl="de">Rileviamo che sono stati compiuti maggiori progressi da quando lei, signora Commissario, ha preso in mano la questione, ma credo che ci areneremo immancabilmente sui miglioramenti da apportare nei settori specifici nei prossimi mesi, soprattutto nella politica agricola, che si colloca al cuore dell’intera questione dei recuperi. Si tratta infatti di un settore in cui molto rimane da fare, in cui il 70 per centro delle vecchie denunce risale al periodo tra il 1971 e il 2002. Stiamo parlando di circa 3,1 miliardi di euro, il 70 per cento dei quali non è ancora stato recuperato. La situazione, così com’è oggi, è assai vergognosa. Il totale degli importi recuperati è meno di un quinto dei 6 miliardi di euro ancora dovuti nel 2002.</p>
      <p sl="de">Il Presidente della Corte dei conti recentemente ha dichiarato – e signor Presidente, devo dire che ho delle obiezioni sul fatto che il nostro dibattito si svolga in questo momento, in quanto proprio in questo istante viene presentata un’importantissima relazione dinanzi alla commissione per il controllo dei bilanci – che il recupero procede a un ritmo sempre più lento e che le sanzioni sono del tutto inadeguate. Il problema è da ricercare a livello di Stati membri; mi pare che noi tutti in quest’Aula stiamo dalla stessa parte e, a prescindere da quello che accadrà, aumenteremo la parità delle richieste fiscali e delle denunce per la restituzione dei fondi nell’ambito delle delibere da assumere per il regolamento finanziario, in quanto tale punto riveste un’importanza cruciale.</p>
      <p sl="de">E’ altresì importante sostenere maggiormente i revisori dei conti che operano laddove si creano siffatti problemi, soprattutto quelli che lavorano per le autorità nazionali, in quanto corrono il rischio di essere puniti per le mancanze dei propri dipartimenti e quindi necessitano di una protezione speciale da parte nostra.</p>
      <p sl="de">Sussiste anche un altro problema all’interno della stessa Commissione. Fino a poco tempo fa era praticamente impossibile accertare l’importo effettivo del credito, e spero che le procedure contabili riformate renderanno le cose più facili. Concludo affermando che garantiremo che la questione rimanga all’ordine del giorno.</p>
    </intervention>
    <intervention id="1-138" speaker_id="4515" name="Jeffrey TITFORD" is_mep="True" mode="spoken" nationality="United Kingdom" birth_date="24-10-1933" birth_place="West Mersea" p_group="Independence/Democracy Group" m_state="GB">
      <p sl="en">a nome del gruppo IND/DEM . – Signor Presidente, mi pare che la presente relazione sia una lunga e prolissa giustificazione per l’istituzione del Procuratore europeo. Infatti, a giudicare dal tono dell’onorevole Casaca, egli pare indispettito quando scopre che la legge dello Stato membro prevale sulla Commissione: per carità non sia mai! Secondo il documento, per aggirare il problema, dovremmo istituire un funzionario giudiziario con il potere di cassare le leggi degli Stati membri. Tutto ciò dovrebbe essere predisposto per “compattare” meglio la procedura, mentre l’altra ragione di vitale importanza è che in questo modo si contribuirebbe a ridurre la complessità.</p>
      <p sl="en">In qualità di strenuo difensore dello Stato nazionale, mi oppongo con fermezza all’istituzione del Procuratore europeo e tutti coloro che in quest’Aula credono sinceramente nella democrazia, invece di aderirvi in maniera puramente formale, dovrebbero fare altrettanto. In particolare chiedo ai deputati del mio paese di unirsi a me nella difesa dell’ordinamento britannico.</p>
    </intervention>
    <intervention id="1-139" speaker_id="28255" name="Andreas MÖLZER" is_mep="True" mode="spoken" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Signor Presidente, è chiaro ormai che molti considerano lo spreco di fondi comunitari alla stregua di un mero illecito, in quanto pare non esserci altra spiegazione al fatto che negli ultimi trent’anni dei 3,1 miliardi di euro di pagamenti irregolari solo il 17 per cento sia stato recuperato. L’attenzione quindi è puntata sulle procedure di controllo inadeguate e sul mancato rispetto delle norme e dei regolamenti comunitari.</p>
      <p sl="de">E’ già di per sé un male che miliardi di euro di fondi comunitari scompaiano in conti fittizi; e oltretutto, nei rari casi in cui le irregolarità legate ai pagamenti vengono alla luce, il recupero poi si rivela estremamente problematico o procede così lentamente che i colpevoli riescono a rendersi latitanti e a far sparire il denaro. Si evince quindi che l’Unione europea è afflitta da un fenomeno che assomiglia molto alla negligenza organizzata.</p>
      <p sl="de">E’ intollerabile che vi siano casi reiterati di uso negligente dei fondi comunitari – e per di più negli stessi Stati membri – senza che nessuno ne paghi le conseguenze. Laddove gli Stati membri non si adoperano quanto più possibile per recuperare i fondi mancanti entro un termine massimo di due ani, a mio giudizio, tali Stati devono essere chiamati a rifondere le perdite.</p>
    </intervention>
    <intervention id="1-140" speaker_id="28120" name="Simon BUSUTTIL" is_mep="True" mode="spoken" nationality="Malta" birth_date="21-03-1969" birth_place="Attard" p_group="Group of the European People's Party (Christian Democrats)" m_state="MT">
      <p sl="en">Signor Presidente, i giornali si occupano spesso di vicende in cui il denaro comunitario viene sprecato o va perduto. E’ però un peccato che il lavoro svolto a monte per impedire tale dispersione – e per recuperare i fondi – nella stragrande maggioranza dei casi sia di natura eccessivamente tecnica e sia troppo noioso anche solo per avere un’eco, figuriamoci per salire agli onori delle cronache. Tuttavia, si stanno compiendo sforzi per recuperare i fondi a cui va dato sostegno, benché, come puntualizza chiaramente il relatore, resti ancora molto da fare.</p>
      <p sl="en">In particolare, bisogna fare di più per il recupero dei fondi nell’ambito della gestione concorrente. Dobbiamo poter fare affidamento sulla piena cooperazione delle autorità nazionali affinché ci aiutino a conseguire l’obiettivo. Talvolta ho l’impressione che, fino a quando continueremo a parlare di fondi comunitari, le autorità nazionali non saranno molto inclini a fare la propria parte. In effetti per loro la responsabilità di cui sono investite si esaurisce nel bilancio nazionale. Le cose però non stanno esattamente così. Quando il denaro comunitario viene speso a livello nazionale, le autorità nazionali ne sono chiaramente responsabili. Esse infatti hanno una grande responsabilità nel garantire che i fondi comunitari non siano spesi erroneamente, irregolarmente o addirittura in maniera fraudolenta. In tali eventualità bisogna prendere provvedimenti per recuperarli.</p>
      <p sl="en">La relazione giustamente esorta gli Stati membri a mobilitarsi e a provvedere, da parte loro, a organizzarsi meglio nonché a cooperare di più con la Commissione in modo che il recupero dei fondi sia effettivo e diventi persino un deterrente di per sé.</p>
    </intervention>
    <intervention id="1-141" speaker_id="28224" name="Markus PIEPER" is_mep="True" mode="spoken" nationality="Germany" m_state="DE">
      <p sl="de">Signor Presidente, signora Commissario, onorevoli colleghi, ho molto apprezzato la relazione dell’onorevole Casaca e, come membro della commissione per lo sviluppo regionale, trovo molto imbarazzante il drastico aumento delle frodi e delle irregolarità.</p>
      <p sl="de">L’impatto finanziario sulle misure di politica strutturale è passato da 480 milioni di euro nel 2003 a 694 milioni di euro nel 2004 – anno a cui risalgono gli ultimi dati disponibili – dei quali un buon 70 per cento dei fondi da rimborsare era riconducibile alla politica strutturale. A ciò si aggiunge pure un’area grigia. Se non siamo pienamente in grado di recuperare il denaro speso erroneamente – come conferma la relazione d’iniziativa – l’UE viene messa in cattiva luce. Non è certo trascurabile un credito di 3 miliardi di euro.</p>
      <p sl="de">Non si tratta però solo della perdita finanziaria per l’Unione europea. Se il recupero dei fondi non è del tutto efficiente, si incentiva l’uso indebito dei fondi concessi sotto forma di aiuti. A prescindere dal fatto che i fondi siano stati erogati a fronte di una frode deliberata o versati per errore, il recupero deve procedere in maniera fluida ed efficiente e, anche se la procedura può apparire sproporzionata nei singoli casi, gli Stati membri devono comunque applicarla e quindi li invito a procedere con maggiore rigore e a coordinare le varie procure a tal fine, e chiedo loro di consentire all’OLAF, l’Ufficio europeo antifrode, un maggiore coinvolgimento nei procedimenti. Per quanto concerne la Commissione, chiedo che si attivi maggiormente per rendere pubblicamente esecrabile l’uso indebito dei sussidi.</p>
      <p sl="de">L’Europa ha bisogno di trasparenza proprio come il suo sistema di sovvenzioni e di sussidi. Dobbiamo immediatamente porre fine alle situazioni in cui i fondi vengono usati per scopi diversi da quelli per cui sono stati originariamente stanziati e a tal fine serve una maggiore apertura. Ringrazio quindi il relatore per aver reso un contributo in questo senso.</p>
    </intervention>
    <intervention id="1-142" speaker_id="28115" name="Mairead McGUINNESS" is_mep="True" mode="spoken" nationality="Ireland" birth_date="13-06-1959" birth_place="Drogheda" m_state="IE">
      <p sl="en">Signor Presidente, desidero ringraziare il relatore per il lavoro quasi forense che ha profuso nella relazione. Oltre all’ovvia perdita economica, che è molto grave dal punto di vista comunitario, la presenza di frodi esercita una grossa presa sull’opinione pubblica, cosa che in qualche misura è ingiusta e svilisce l’ottimo lavoro che il bilancio dell’Unione europea produce negli Stati membri. Ricordando tale premessa, dobbiamo quindi concentrarci sul problema che vi soggiace. Purtroppo la gente biasima questa anonima Unione europea, mentre il problema si colloca molto più vicino, nei singoli Stati membri. Anche questo messaggio va espresso a chiare lettere.</p>
      <p sl="en">E’ inammissibile che gli importi da recuperare siano così ingenti – circa 3,5 miliardi di euro a giugno del 2002, mentre importi consistenti nel settore agricolo non sono stati recuperati a causa delle difficoltà create dagli Stati membri che non collaborano.</p>
      <p sl="en">La riforma della politica agricola comune del 2003 dovrebbe portare l’agricoltura in una posizione migliore: l’introduzione del pagamento unico per azienda agricola e gli stretti collegamenti con le misure incrociate atte a garantire l’osservanza sono infatti volti ad assicurare che i fondi siano erogati nei casi effettivamente previsti. Nutro una certa preoccupazione però, in quanto a fronte dei fallimenti passati ora siamo diventati molto ferrei nei controlli incrociati sull’osservanza. Molti agricoltori si rivolgono a me dicendo di non aver ricevuto alcun avviso sulle ispezioni e si trovano dinanzi a sanzioni significative per errori marginali. E’ veramente troppo, e dobbiamo stare attenti a non esagerare in questo ambito, poiché, se è molto facile rintracciare e recuperare 5 euro, i casi da 5 miliardi di euro invece scivolano tra le maglie della rete. Sono lieta che la signora Commissario Fischer Boel abbia dichiarato di voler prendere in esame un tipo di attuazione meno drastica, sempre però garantendo il rispetto delle norme.</p>
      <p sl="en">Dobbiamo assolutamente recuperare i fondi. Desidero comunque concludere con l’auspicio che il dibattito e, si spera, il lavoro sul versante della migliore regolamentazione risani questa situazione. Se il passato non è stato roseo, speriamo che il futuro sia migliore.</p>
    </intervention>
    <intervention id="1-143" speaker_id="28387" is_mep="True" mode="spoken" role="Presidente" name="Janusz ONYSZKIEWICZ" nationality="Poland" birth_date="18-12-1937" birth_place="Lwów" p_group="Group of the Alliance of Liberals and Democrats for Europe" m_state="PL">
      <p sl="unknown">La discussione è chiusa.</p>
      <p sl="unknown">La votazione si svolgerà martedì, alle 12.00.</p>
      <p sl="unknown">Dichiarazione scritta (articolo 142 del Regolamento)</p>
    </intervention>
    <intervention id="1-144" speaker_id="4412" name="Véronique MATHIEU HOUILLON" is_mep="True" mode="spoken" nationality="France" birth_date="28-10-1955" birth_place="Nancy" p_group="Group of the European People's Party (Christian Democrats)" m_state="FR">
      <p sl="fr">E’ giocoforza constatare che il recupero dei fondi comunitari a seguito di irregolarità o di frodi permane insufficiente. Si impone pertanto un’applicazione più severa del regolamento finanziario oltre che una sua revisione.</p>
      <p sl="fr">Il Parlamento infatti ritiene che la semplificazione delle procedure di recupero e un migliore coordinamento tra i servizi della Commissione e i servizi competenti a livello nazionale costituiscano un asse di lavoro essenziale. Il problema principale risiede nel fatto che nessuna autorità nazionale si assume la responsabilità complessiva della qualità e della supervisione dei controlli nazionali, benché l’esecuzione del bilancio nazionale ricada sugli Stati membri nella misura dell’80 per cento in virtù della gestione concorrente. La complessità dei meccanismi induce poi i media a imputare alla Commissione la responsabilità dei problemi legati alle operazioni illegali, e quindi anche del recupero, mentre i problemi sono da ricercare soprattutto a livello di Stati membri.</p>
      <p sl="fr">Il rafforzamento della cooperazione tra l’OLAF, Eurojust ed Europol, un’applicazione più estesa della procedura per il recupero per via giudiziaria e la richiesta del Parlamento relativa all’istituzione di un quadro normativo da parte della Commissione sul trattamento contabile delle irregolarità e alla presentazione di una relazione periodica, ad opera della DG, sullo stato dei recuperi rappresentano misure importanti atte a rafforzare la trasparenza e l’efficacia delle procedure.</p>
    </intervention>
  </section>
  <section id="creitem19" title="19. Misure di attuazione (livello 2) delle direttive “Trasparenza” e “Prospectus” (discussione)">
    <intervention id="1-146" speaker_id="28387" is_mep="True" mode="spoken" role="Presidente" name="Janusz ONYSZKIEWICZ" nationality="Poland" birth_date="18-12-1937" birth_place="Lwów" p_group="Group of the Alliance of Liberals and Democrats for Europe" m_state="PL">
      <p sl="unknown">L’ordine del giorno reca la dichiarazione della Commissione sulle misure di attuazione (livello 2) delle direttive “Trasparenza” e “Prospectus”.</p>
    </intervention>
    <intervention id="1-147" speaker_id="photo_generic" name="Charlie McCreevy" is_mep="True" mode="spoken">
      <p sl="en">Membro della Commissione. – Signor Presidente, desidero parlare di due misure proposte dalla Commissione su cui il Parlamento voterà domani. Esse vertono sul rinvio della decisione concernente l’equivalenza dei principi contabili dei paesi terzi – miriamo infatti a giungere a tale decisione entro il luglio 2008 – e sulle misure generali di attuazione della direttiva “Trasparenza”.</p>
      <p sl="en">Prima di tutto ringrazio i relatori per l’efficiente e utile lavoro che hanno svolto su queste questioni importanti e delicate. Insieme alla commissione per i problemi economici e monetari essi hanno lavorato in maniera molto costruttiva con l’Esecutivo e con tutte le parti interessate. L’attento lavoro del Parlamento ha tangibilmente migliorato i testi legislativi. Desidero inoltre ringraziare il Committee of European Securities Regulators per l’eccellente lavoro svolto. Le misure proposte ora configurano una soluzione calibrata ed efficiente.</p>
      <p sl="en">Prima di tutto, in relazione all’equivalenza, devo dire che il rinvio della decisione sull’equivalenza non solo assicurerà che i mercati comunitari rimangano aperti, mentre continuerà il lavoro sulla convergenza, ma ci consentirà altresì di lavorare attivamente con le autorità statunitensi e di altri paesi terzi verso l’eliminazione dei requisiti di riconciliazione per emettitori comunitari operanti all’estero. Questo è e rimarrà il nostro obiettivo prioritario.</p>
      <p sl="en">I due anni supplementari ci permetteranno di allineare la decisione sull’equivalenza al calendario della Securities and Exchange Commission indicato nella sua roadmap per eliminare la necessità di riconciliazione tra gli IFRS e i GAAP statunitensi. Le autorità statunitensi infatti si sono impegnate a lavorare in parallelo verso obiettivi comuni concordati.</p>
      <p sl="en">In tale contesto è importante sottolineare che nulla è predeterminato. Decideremo in merito all’equivalenza entro la metà del 2008 alla luce dei progressi riportati sulla convergenza, e non è certo già scontato che tutti i GAAP “passino l’esame”. Per noi è sempre stata una priorità tenere le nostre opzioni aperte. So che il Parlamento condivide questo obiettivo. Prima del 1° gennaio 2008 avremo deciso sia sulla definizione di equivalenza che sul relativo meccanismo. Il processo sarà attuato mediante la comitatologia con il pieno coinvolgimento del Parlamento.</p>
      <p sl="en">Le deroghe per gli emettitori di valori mobiliari professionali dalla necessità di fornire una descrizione narrativa sulle differenze tra GAAP di paesi terzi e IFRS rimangono motivo di preoccupazione. Sappiamo che il Parlamento nutre dubbi su questo emendamento. Il suo scopo punta strettamente a eliminare l’ambiguità nella direttiva vigente “Prospectus”. Ci dispiace di essere stati avvertiti di tale ambiguità solo alcune settimane fa, ma siamo convinti che questo emendamento sia necessario per assicurare certezza giuridica.</p>
      <p sl="en">In secondo luogo, per quanto concerne le misure sulla trasparenza, la direttiva “Trasparenza” segna un grande passo in avanti verso mercati europei integrati in cui gli investitori e il pubblico possano riporre la loro fiducia. Per realizzare questo obiettivo è importante completare gli obblighi di trasparenza, adottando le misure di attuazione della Commissione oggi presentate al vostro vaglio.</p>
      <p sl="en">Il Parlamento ha avanzato diverse proposte alla Commissione per migliorare questo testo, che comprendo. Nella sostanza la Commissione è disposta ad accettarne la maggior parte, salvo laddove non siano praticabili per ragioni tecniche. In particolare, il Parlamento ha sollevato questioni sulla notifica cui sono tenuti gli attori del mercato quando intendono avvalersi di una delle eccezioni della direttiva. La Commissione preferisce una soluzione atta a limitare il carico amministrativo, e quindi il costo, per gli attori del mercato. Per tale motivo l’Esecutivo è favorevole alla possibilità di presentare la notifica solamente alle autorità competenti invece che a 25 potenziali autorità. Credo che siffatta soluzione rientri perfettamente nel programma di semplificazione cui la Commissione aderisce.</p>
    </intervention>
    <intervention id="1-148" speaker_id="729" name="John PURVIS" is_mep="True" mode="spoken" nationality="United Kingdom" birth_date="06-07-1938" birth_place="St. Andrews " p_group="Group of the European People's Party (Christian Democrats) and European Democrats" m_state="GB">
      <p sl="en">a nome del gruppo PPE-DE . – Signor Presidente, in quest’epoca di globalizzazione spesso ci lamentiamo dell’indolenza dell’Europa nel fissare norme globali. Comunque sia, i principi contabili internazionali IFRS sono essenzialmente un progetto europeo che incarna un sistema di principi di contabilità. La maggior parte del mondo adotterà queste norme contabili europee. E’ giusto quindi lasciare del tempo ai vari paesi per adattarsi, ma, fissando la scadenza al 1° gennaio 2009, si concede certamente un lasso di tempo più che sufficiente a tale scopo.</p>
      <p sl="en">Finora le imprese europee hanno dovuto adattarsi ai principi contabili generali statunitensi, accettando i principi GAAP degli Stati Uniti in Europa. Con gli IFRS non sussiste alcun motivo per cui tale discriminazione debba continuare. Sono lieto che le autorità americane si siano impegnate a rispettare la scadenza per concordare l’equivalenza; esse sembrano persino sempre più persuase dei vantaggi della contabilità basata sui principi.</p>
      <p sl="en">Tuttavia, non è facile trovare una comunanza tra un sistema rigidamente fondato sulle regole e un sistema più flessibile basato sui principi. Su entrambe le sponde dell’Atlantico si conviene che l’equivalenza, invece della rigida convergenza, sia un risultato auspicabile. Per tale motivo chiediamo alla Commissione di mantenere la scadenza del 2008 per definire i contenuti dell’equivalenza, in modo da fissare irrevocabilmente il limite temporale ultimo al 1° gennaio 2009.</p>
      <p sl="en">Tutte le imprese di paesi terzi che hanno obblighi contabili nell’Unione europea da tale data in avanti dovranno tenere i conti secondo gli IFRS o mediante un sistema contabile ritenuto equivalente, e l’accordo in tal senso sarà reciproco.</p>
      <p sl="en">I conti europei, in base agli IFRS, saranno accettati senza aggiustamenti negli Stati Uniti e negli altri paesi terzi che aderiranno all’accordo. In questo modo, le imprese europee saranno in grado di tagliare i costi e di competere per acquisire capitali nel mercato globalizzato.</p>
      <p sl="en">Il mio gruppo esorta la Commissione a prestare la debita attenzione alle proposte contenute nella nostra risoluzione congiunta e a giungere a un risultato positivo in questi importanti negoziati prima del 2009.</p>
    </intervention>
    <intervention id="1-149" speaker_id="2081" name="Peter SKINNER" is_mep="True" mode="spoken" nationality="United Kingdom" birth_date="01-06-1959" birth_place="Oxford" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">a nome del gruppo PSE . – Signor Presidente, porgo il benvenuto al Commissario e lo ringrazio per le parole che ha espresso sulla relazione. Credo infatti che gli stretti rapporti di lavoro instauratisi tra il Parlamento, i suoi vari gruppi e la Commissione abbiano permesso di rafforzare la direzione da seguire. E’chiaro che ci stiamo addentrando in un periodo molto pericoloso: abbiamo due anni per lavorare in maniera corretta, misurare il valore dell’equivalenza e raggiungere la convergenza con i vari paesi del mondo. Pertanto il Commissario ha assolutamente ragione a precisare questo punto non solo agli Stati Uniti ma anche agli altri paesi terzi. Comunque il progetto statunitense rimane certamente il grande progetto che tutti conoscono. Sarà un’impresa difficile e temiamo chiaramente che possano essere messi a repentaglio i miliardi di dollari e di euro che scorrono tra i nostri due mercati di capitali a livello transatlantico, se non agiamo correttamente.</p>
      <p sl="en">Confido che siamo sulla strada giusta e credo che le proposte avanzate dal Parlamento abbiano contribuito a rafforzare la metodologia, anche attraverso l’esame dell’approccio che sarà messo in atto in questa battaglia specifica.</p>
      <p sl="en">Guardando all’insieme della direttiva e agli emendamenti avanzati dai supervisori e da altri in quest’Aula – e sono molto grato ai colleghi che si sono adoperati su questa questione – non credo che stiamo sovraccaricando la comunità economica. E’ un punto che è e rimane di vitale importanza. Non si può sempre parlare di “tocco lieve” e poi sovraccaricare le imprese. Si tratta di un tema importante che investe il mercato transnazionale dei capitali e occorre una maggiore coerenza e una maggiore comunicazione tra i vari operatori in seno a tale mercato.</p>
      <p sl="en">Dobbiamo inoltre assicurare che gli investitori siano protetti e che siano loro comunicate informazioni precise in maniera adeguata e puntuale. Sono questi i temi che ovviamente sono lasciati agli Stati membri. In ogni caso mi pare che la Commissione possa convenire con me sul fatto che dovremmo avvalerci dei metodi più moderni per comunicare con gli investitori.</p>
      <p sl="en">Non ho molto tempo, quindi non affronterò tutte le tematiche che afferiscono a questa direttiva specifica. Mi preme però esaminare un considerando della versione originale e sensibilizzare la Commissione. Il considerando verte sulle iniziative volontarie tese ad aiutare le imprese a rendicontare quanto versano ai governi a livello mondiale nel settore estrattivo. Come forse il signor Commissario ricorderà – e sono comunque certo che il suo dipartimento lo ricorda – questa iniziativa era volta a porre fine alle pratiche di corruzione. Era stata concepita non solo per i paesi in posti lontani come l’Africa, ma anche per i paesi all’interno dei nostri stessi confini. Le imprese dovrebbero presentare su base volontaria le informazioni relative agli importi versati ai governi in modo che noi a nostra volta possiamo esserne informati, e gli investitori sappiano come il denaro passa di mano in mano tra governi e imprese. L’iniziativa era rivolta alle industrie estrattive, poiché questa è chiaramente un’epoca in cui una grande massa di denaro finisce all’estero, lontano dai paesi in cui dovrebbe essere usato.</p>
      <p sl="en">Rivolgo poi la mia ultima domanda al Commissario, chiedendogli cosa potrebbero fare lui e i suoi servizi per sostenere tale iniziativa. Credo che l’Assemblea sarebbe lieta di risentire quanto il suo predecessore aveva promesso alcuni anni fa.</p>
    </intervention>
    <intervention id="1-150" speaker_id="28244" name="Wolf KLINZ" is_mep="True" mode="spoken" nationality="Germany" birth_date="13-09-1941" birth_place="Wien" p_group="Group of the Alliance of Liberals and Democrats for Europe" m_state="DE">
      <p sl="de">a nome del gruppo ALDE . – Signor Presidente, onorevoli colleghi, desidero formulare alcune osservazioni sull’attuazione delle disposizioni della direttiva “Trasparenza” su cui il Parlamento, trattandosi delle cosiddette misure di livello 2, può esercitare solamente un’influenza limitata. Proprio per questo assume una rilevanza ancora maggiore il voto unanime che la commissione per i problemi economici e monetari ha espresso sul progetto di relazione in base al quale la plenaria adotterà una propria risoluzione.</p>
      <p sl="de">Presentando un fronte unito, la commissione è riuscita, anche prima del voto di domani, a far accettare all’Esecutivo alcune delle sue richieste principali. In primo luogo, infatti, gli attori del mercato non possono essere costretti a investire gli strumenti finanziari di cui dispongono per attività di formazione del mercato in un conto distinto, benché l’autorità di sorveglianza possa chiedere un conto distinto se tale operatore non è in grado di identificare, ad una certa data, gli strumenti finanziari applicabili nel caso in cui gli venga richiesto.</p>
      <p sl="de">In secondo luogo, in virtù del principio di concorrenza leale le stesse condizioni devono applicarsi alle società madri delle società di gestione e alle società di investimento di paesi terzi proprio come si applicano a quelle comunitarie.</p>
      <p sl="de">Infine deve essere tracciata una distinzione tra transazioni di borsa e transazioni al di fuori dell’ambito borsistico, poiché, se nel primo caso la proprietà viene trasferita al momento della conclusione del contratto e la comunicazione non solo è possibile, ma è necessaria, la conclusione del contratto e il trasferimento della proprietà possono essere distinti quando le transazioni avvengono al di fuori del mercato, e sarebbe sbagliato chiederne la notifica al momento della conclusione del contratto, poiché siffatta comunicazione in tale momento, diversamente dal caso precedente, comporta distorsioni nel mercato.</p>
      <p sl="de">Nonostante il successo riportato dal Parlamento su questo fronte negoziale, permangono settori – e il Commissario McCreevy infatti vi ha fatto accenno – in cui la Commissione non ha ancora seguito gli auspici del Parlamento, ad esempio per questioni quali, in primo luogo, l’identificazione dell’autorità cui l’attore del mercato deve rivolgersi per ottenere l’esenzione dall’obbligo di notifica quando raggiunge un valore limite specifico, in secondo luogo, l’indicazione del contenuto minimo richiesto per il bilancio semestrale non consolidato che non ottempera agli IFRS, e, in terzo luogo, le modalità atte a garantire che prassi contabili omogenee nella revisione contabile delle relazioni semestrali.</p>
      <p sl="de">Mi appello ai deputati di quest’Aula affinché votino a favore domani, in modo da cogliere l’opportunità di sottoporre a un attento esame della Commissione e degli Stati membri le richieste del Parlamento su queste tematiche che rimangono aperte affinché si possa dare una risposta opportuna a tempo debito.</p>
    </intervention>
    <intervention id="1-151" speaker_id="1922" name="Thomas MANN" is_mep="True" mode="spoken" nationality="Germany" birth_date="28-01-1946" birth_place="Naumburg/Saale" p_group="Group of the European People's Party (Christian Democrats)" m_state="DE">
      <p sl="de">a nome del gruppo PPE-DE. – Signor Presidente, come ho fatto in seno alla commissione per i problemi economici e monetari, oggi intervengo a nome del collega, il Professor Lauk, relatore ombra del gruppo PPE-DE, cui esprimo il nostro corale augurio di una pronta guarigione per l’operazione che ha subito alla spalla.</p>
      <p sl="de">A nome del collega desidero ringraziare per la costruttiva cooperazione non solo il relatore, onorevole Skinner, del gruppo PSE, ma anche il relatore ombra del gruppo ALDE, onorevole Klinz – che, come me, viene da Hessen. E’ stato il compromesso raggiunto da questi tre colleghi che ha consentito alla commissione di adottare la proposta di risoluzione all’unanimità.</p>
      <p sl="de">Anche la Commissione ha agito in maniera efficiente. Il Commissario McCreevy ha integrato i punti essenziali nella proposta per l’applicazione della direttiva e, a seguito delle consultazioni, vi ha apportato ulteriori modifiche. Questa soluzione intensifica la trasparenza delle informazioni sui valori mobiliari autorizzati nel mercato regolamentato.</p>
      <p sl="de">Sono tre i punti cui il gruppo PPE-DE attribuisce grande importanza. Il primo verte sulla necessità di non rendere eccessivamente burocratici gli obblighi applicabili alle revisioni contabili semestrali, quindi i dati ai fini di comparazione non dovranno essere presentati immediatamente dopo l’entrata in vigore della direttiva. Infatti è stato deciso un periodo di transizione più ragionevole. In secondo luogo, per quanto concerne i diritti di voto, a nostro parere, le controllate dovrebbero essere quotate sia come parte delle società madri sia come entità indipendenti, e siamo riusciti nel nostro intento. In terzo luogo, laddove la pubblicazione deve necessariamente essere compiuta in tempi rapidi, devono essere indicati dettagliatamente i mezzi di cui avvalersi. Anche questo punto è stato accolto.</p>
      <p sl="de">Grazie a questi cambiamenti produttivi il mio gruppo approva la relazione Skinner. L’onorevole Lauk ed io ci aspettiamo un ampio sostegno in Aula domani.</p>
    </intervention>
    <intervention id="1-152" speaker_id="2286" name="Harald ETTL" is_mep="True" mode="spoken" nationality="Austria" birth_date="07-12-1947" birth_place="Gleisdorf" p_group="Socialist Group in the European Parliament" m_state="AT">
      <p sl="de">Signor Presidente, signor Commissario, il numero di imprese attive a livello mondiale è in crescita e l’esigenza che esse hanno di disporre di bilanci di gruppo raffrontabili e riconosciuti a livello mondiale per accedere ai mercati internazionali di capitali ha innescato un cambiamento nella contabilità sul piano internazionale, mentre la progressione impetuosa della globalizzazione rende l’armonizzazione delle procedure contabili transnazionali una positiva necessità. L’adozione del regolamento sui principi contabili internazionali ha segnato una tappa importante nella creazione di un mercato finanziario unito e nell’armonizzazione della contabilità in Europa.</p>
      <p sl="de">Un mercato dei capitali sviluppato colloca le economie nazionali in una posizione competitiva migliore; come emerge da vari studi, gli Stati membri che hanno un grado elevato di capitalizzazione azionaria e volumi borsistici elevati in rapporto al PIL registrano una maggiore crescita e una maggiore occupazione. Alla luce di tali premesse è certamente auspicabile un avvicinamento più stretto tra le norme contabili IFRS e GAAP, oltre ai principi generalmente accettati nei paesi terzi, come contributo essenziale allo sviluppo di principi contabili standardizzati e riconosciuti sul piano internazionale e quindi all’integrazione dei mercati dei capitali.</p>
      <p sl="de">Invece di puntare semplicemente a eliminare le differenze esistenti nei sistemi contabili di Stati Uniti, Canada e Giappone, l’obiettivo primario della convergenza deve essere la creazione di principi contabili altamente qualitativi, che già di per sé abbiano un valore a lungo termine e siano accettati incondizionatamente. Per le imprese europee inoltre è estremamente importante che la SEC, l’organismo di sorveglianza della borsa statunitense, riconosca i bilanci annuali redatti ai sensi degli IFRS.</p>
      <p sl="de">L’unilateralità del riconoscimento dei principi contabili deve essere bandita una volta per tutte a partire dal gennaio 2009 al più tardi; è l’unico modo per consentire alle imprese europee di diventare più competitive.</p>
    </intervention>
    <intervention id="1-153" speaker_id="28285" name="Margarita STARKEVIČIŪTĖ" is_mep="True" mode="spoken" nationality="Lithuania" birth_date="15-03-1956" birth_place="Jeniseiskas" p_group="Group of the Alliance of Liberals and Democrats for Europe" m_state="LT">
      <p sl="lt">Il documento in discussione è conciso e chiaro sul piano tecnico – si tratta nella fattispecie dei principi contabili. Eppure, come abbiamo enfatizzato nella nostra proposta di risoluzione, a livello economico e politico la questione è molto significativa e complessa, poiché in sostanza verte sul ruolo dell’Unione europea nel mercato finanziario globale.</p>
      <p sl="lt">Gli IFRS basati sui principi formano una parte fondamentale del modello finanziario europeo, che sarà adottato anche dai paesi in via di sviluppo. Pertanto la Commissione deve intervenire a sostegno dell’applicazione di tali principi nei suddetti paesi, promuoverne la qualità e la natura europea e quindi creare un’immagine del mercato finanziario europeo e offrire soluzioni diverse – non solo in ambito tecnico.</p>
      <p sl="lt">Non dobbiamo dimenticare che anche gli Stati Uniti dispongono di un sistema perfettamente funzionale di principi contabili. Pertanto, che lo si voglia o no, i principi contabili internazionali e americani attualmente sono in competizione nel mercato comunitario; in altri termini sussiste una concorrenza tra noi legislatori.</p>
      <p sl="lt">Credo che il Parlamento europeo sia pronto per questa sfida, ma per le imprese è troppo oneroso aderire a più di un sistema, mentre una certa confusione pervade i mercati in via di sviluppo, i quali sanno che principi attuare. Di conseguenza, la Commissione deve trovare il modo per armonizzare le norme o incoraggiare l’armonizzazione dei principi a livello degli organismi competenti.</p>
      <p sl="lt">Bisogna poi ricordare che non stiamo discutendo di una questione meramente tecnica, bensì dello sviluppo di un mercato finanziario globale, e per armonizzare le norme servono due fattori: orientamenti chiari per l’attuazione dell’armonizzazione e una chiara definizione del significato autentico che essa riveste.</p>
      <p sl="lt">Alcuni di noi reputano che i negoziati informali siano più efficaci, visto che nessuno deve enunciare in anticipo le proprie posizioni. Sono possibili diversi metodi e diverse tattiche negoziali, ma non credo che il Parlamento europeo possa permettere che le decisioni da assumere nell’armonizzazione dei principi contabili possa ledere gli IFRS principali, la loro qualità elevata e la loro levatura. E’ fuori discussione che il Parlamento decida senza consultarsi e senza consultare gli operatori dei mercati finanziari.</p>
    </intervention>
    <intervention id="1-154" speaker_id="4292" name="Alexander RADWAN" is_mep="True" mode="spoken" nationality="Germany" birth_date="30-08-1964" birth_place="München" p_group="Group of the European People's Party (Christian Democrats) and European Democrats" m_state="DE">
      <p sl="de">Signor Presidente, desidero cogliere questa opportunità per evidenziare due punti fondamentali in entrambe le relazioni. Il primo è che sul piano formale, secondo le informazioni in mio possesso, la nuova procedura di comitatologia non è ancora applicabile in questo settore, ma confido che la Commissione terrà debito conto dei voti che l’Assemblea esprimerà, poiché in futuro essa sarà applicabile ai nuovi emendamenti.</p>
      <p sl="de">Il secondo riguarda le nostre modalità di applicazione dei principi IFRS in una prospettiva futura, un aspetto che assumerà un’importanza crescente. A nome del mio gruppo posso dire che, in linea di principio, siamo a favore degli IFRS, in quanto sono norme internazionali per le imprese europee, ma va detto che a tale proposito si pongono anche alcune condizioni. La convergenza deve essere realizzata, ma deve anche tenere conto della prospettiva e delle priorità europee che emergeranno nei dibattiti futuri in questo ambito. Per tale ragione mi indispettiscono i segnali provenienti dal Board of Trustees , che evidenziano una visione del tutto critica sulla discussione in merito all’eventualità, e quindi alla tempistica, della convergenza.</p>
      <p sl="de">La questione principale, però, verte sul modo in cui in futuro dovremo elaborare ulteriori norme. Non è un segreto che abbiamo appena tenuto un dibattito sui cosiddetti “IFRS per le PMI”. Il meccanismo è incontestabilmente entrato in azione e i dibattiti sono in corso in seno agli organismi competenti; tale approccio si è assai distanziato da qualsiasi processo politico, e quindi non solo incoraggio ma esorto la Commissione a monitorare il processo con grande rigore affinché sia sottoposto a limiti politici e democratici, garantendo il coinvolgimento dell’Assemblea.</p>
      <p sl="de">Sono relatore del Parlamento per questo settore tematico, e ho esperienza anche per quanto concerne Basilea. Posso quindi affermare con certezza che il processo non funzionerà sulla base di un accordo raggiunto a livello internazionale, e al Parlamento non resterà che approvarlo; per tale ragione deve esserci un dialogo stretto tra la Commissione e il Parlamento. La Commissione non è solamente incoraggiata, bensì sollecitata a tenere fattivamente in considerazione gli interessi europei, impedendo al Board di metterla davanti al fatto compiuto, come ha già fatto in passato per altre questioni.</p>
    </intervention>
    <intervention id="1-155" speaker_id="1985" name="Pervenche BERÈS" is_mep="True" mode="spoken" nationality="France" birth_date="10-03-1957" birth_place="Neully-sur-Seine" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">Signor Presidente, in occasione di questo dibattito sull’adattamento delle direttive “Prospectus” e “ Trasparenza” in funzione della roadmap negoziata dal Commissario McCreevy con le autorità statunitensi, abbiamo la possibilità di passare in rassegna le modalità di attuazione degli IFRS. Deve essere usata una grandissima cautela in relazione a questo tema. A mio giudizio, uno dei principali contributi che il Parlamento ha dato è stato quello di assicurare nel corso dei negoziati che si giungesse a un’equivalenza autentica e non solo alla fissazione di un limite temporale allo scadere del quale dichiarare semplicemente che, laddove sussistevano differenze, ora vige un’equivalenza.</p>
      <p sl="fr">Come sa anche fin troppo bene, signor Commissario, la questione verte tutta sui negoziati. Lei è riuscito a ottenere l’impegno degli americani a realizzare la riconciliazione allo scadere del periodo stabilito; alla fine di tale periodo, però, lei rimarrà a mani vuote se, nel frattempo, il Parlamento non contribuisce a consolidare la questione affinché alla fine si giunga ad assicurare un riconoscimento accettabile dell’equivalenza.</p>
      <p sl="fr">Mi dispiace molto che non siamo riusciti, prima di questa plenaria, ad organizzare con i colleghi del Congresso statunitense la videoconferenza che avevo proposto, che i colleghi coordinatori avevano accettato e che ci avrebbe consentito, insieme alle autorità politiche statunitensi, di tenere il necessario dibattito sulla capacità di tali autorità di ottemperare a questa roadmap che lei ha fatto propria, signor Commissario.</p>
    </intervention>
    <intervention id="1-156" speaker_id="4258" name="Piia-Noora KAUPPI" is_mep="True" mode="spoken" nationality="Finland" birth_date="07-01-1975" birth_place="Oulu" p_group="Group of the European People's Party (Christian Democrats) and European Democrats" m_state="FI">
      <p sl="en">Signor Presidente, desidero innanzi tutto ringraziare i colleghi che hanno lavorato su questi difficilissimi temi. Apprezzo lo spirito con cui sono state formulate le misure di attuazione per le direttive “Trasparenza” e “Prospectus” dopo la durissima procedura MiFID per cui sono stata relatrice prima della pausa primaverile.</p>
      <p sl="en">E’ estremamente importante per il Parlamento europeo poter fare affidamento sulla comitatologia, soprattutto adesso, dopo la decisione di luglio. Stiamo delegando gran parte dei nostri poteri decisionali alla Commissione e vogliamo assicurarci che la legislazione promulgata mediante la procedura Lamfalussy sia qualitativamente la migliore possibile a livello tecnico come pure in termini di legittimità democratica.</p>
      <p sl="en">Tuttavia, affinché il Parlamento si possa sbarazzare, ad esempio, delle clausole sospensive – come auspica la Commissione – necessitiamo di ulteriori garanzie; infatti deve essere messa in atto una procedura migliore per la decisione di comitatologia e il Parlamento deve essere in grado di esercitare pienamente la propria influenza sulle misure di livello 2.</p>
      <p sl="en">Vi ricordo che MiFID è un processo molto importante e produrrà risultati ben al di là delle aspettative di molti nel settore dei servizi finanziari. Rappresenta altresì un buon esempio dell’influsso che il Parlamento può avere. L’industria e i partecipanti del mercato vogliono che noi ci avvaliamo maggiormente dei nostri poteri e l’opinione pubblica ha mostrato un rispetto genuino per i cambiamenti che il Parlamento stava apportando con quella relazione. Credo che lo stesso accadrà per le direttive “Trasparenza” e “Prospectus”.</p>
      <p sl="en">E’ molto importante che il Parlamento europeo rafforzi i propri poteri in questi settori. Attraverso tale azione saremo in grado di dare un maggiore supporto all’Unione. Talvolta il Consiglio apporta modifiche puramente formali, ma ora ha avanzato proposte che mettono a repentaglio il mercato unico e credo che i difensori dell’Unione – la Commissione e il Parlamento – debbano unire le forze su queste questioni all’insegna dei benefici che si verrebbero a produrre sul mercato unico.</p>
    </intervention>
    <intervention id="1-157" speaker_id="photo_generic" name="Charlie McCreevy" is_mep="True" mode="spoken">
      <p sl="en">Membro della Commissione. – Signor Presidente, toccherò brevemente due questioni.</p>
      <p sl="en">Per quanto concerne la decisione sull’equivalenza, è giusto rinviarla. E’ il modo più efficace per promuovere il ricorso agli IFRS. Il posticipo infatti ci consente un margine nelle azioni che abbiamo dispiegato per ottenere l’eliminazione dei requisiti di riconciliazione per gli emettitori comunitari operanti all’estero, consentendo ai mercati finanziari di mantenere le proprie attrattive per gli emettitori stranieri. In questo modo, i benefici ricadranno sia sugli investitori che sugli emettitori comunitari.</p>
      <p sl="en">Sono consapevole delle preoccupazioni dei deputati e di altri su molte di queste questioni, ma è stata fissata una chiara roadmap . Se esiste una volontà di tutti conseguiremo un risultato positivo, ma in ogni caso, se non lo raggiungeremo, come si dice nel mio paese, nulla è perduto. Pertanto reputo che la decisione di prolungare il periodo di tempo prefissato sia corretta per molte ragioni. In primo luogo, l’Europa si riserva la possibilità di vedere come gli IFRS verranno attuati nei vari Stati membri – e anche in questo processo ci sarà da imparare. Abbiamo ottenuto un impegno preciso dai nostri colleghi negli Stati Uniti rispetto alla roadmap e al calendario temporale e, a parità di condizioni, dovremmo raggiungere una conclusione positiva. Ma, se non sarà così e se non saremo soddisfatti, ripeto, nulla è perduto. Sulla scena mondiale aumenta l’adesione ai principi contabili IFRS che l’Europa ha adottato già a partire dall’anno scorso, e quindi per noi questo è un vantaggio.</p>
      <p sl="en">Per quanto riguarda la grande questione posta dall’onorevole Radwan e da altri sulla convergenza e sull’equivalenza, vi invito ad attendere alcuni anni per vedere gli sviluppi.</p>
      <p sl="en">In relazione alla direttiva sulla trasparenza, risponderò in merito al punto sollevato dall’onorevole Skinner. Egli ha fatto riferimento a una disposizione del considerando contenuto nella direttiva del livello 1, e tale considerando prevede la notifica dei pagamenti effettuati dall’industria estrattiva. Questo argomento esula dal dibattito di oggi, ma posso confermare che la Commissione seguirà la questione.</p>
      <p sl="en">In merito alle misure di attuazione della direttiva “Trasparenza”, devo aggiungere inoltre che comprendo alcune delle preoccupazioni espresse in relazione agli sviluppi futuri. In proposito la Commissione si impegna a rendere una dichiarazione da allegare ai verbali del European Securities Committee indicando la data del voto sulle proposte di misure di attuazione. La Commissione poi si impegna a riesaminare la questione della revisione contabile dei bilanci semestrali una volta che saranno a buon punto i lavori sulle norme internazionali inerenti alla revisione contabile, ora in via di definizione.</p>
      <p sl="en">La Commissione riesaminerà, entro due anni dal limite definitivo per il recepimento, la questione del contenuto minimo dei bilanci semestrali sintetici non redatti secondo i principi contabili internazionali.</p>
      <p sl="en">La Commissione si impegna a condurre una revisione sulle modalità pratiche di diffusione delle informazioni ai sensi degli obblighi della direttiva “Trasparenza” e della futura direttiva sull’attuazione. Tale revisione potrà essere effettuata a due anni dalla fine del periodo di recepimento della direttiva sull’attuazione. In tal modo garantiremo che gli strumenti della direttiva “Trasparenza” si mantengano in linea con i miglioramenti registrati nel mercato.</p>
    </intervention>
    <intervention id="1-158" speaker_id="28387" is_mep="True" mode="spoken" role="Presidente" name="Janusz ONYSZKIEWICZ" nationality="Poland" birth_date="18-12-1937" birth_place="Lwów" p_group="Group of the Alliance of Liberals and Democrats for Europe" m_state="PL">
      <p sl="unknown">Comunico di aver ricevuto due proposte di risoluzione ai sensi dell’articolo 103, paragrafo 2, del Regolamento .</p>
      <p sl="unknown">La discussione è chiusa.</p>
      <p sl="unknown">La votazione si svolgerà martedì, alle 12.00.</p>
    </intervention>
  </section>
  <section id="creitem20" title="20. Strumento finanziario per l’ambiente (LIFE+) – Finanziamento di Natura 2000">
    <intervention id="1-160" speaker_id="28387" is_mep="True" mode="spoken" role="Presidente" name="Janusz ONYSZKIEWICZ" nationality="Poland" birth_date="18-12-1937" birth_place="Lwów" p_group="Group of the Alliance of Liberals and Democrats for Europe" m_state="PL">
      <p sl="unknown">L’ordine del giorno reca in discussione congiunta:</p>
      <p sl="unknown">la raccomandazione per la seconda lettura (A6-0288/2006), della commissione per l’ambiente, la sanità pubblica e la sicurezza alimentare, relativa alla posizione comune del Consiglio in vista dell’adozione del regolamento del Parlamento europeo e del Consiglio riguardante lo strumento finanziario per l’ambiente (LIFE+) [06284/1/2006 – C6-0226/2006 – 2004/0218(COD) ] (Relatore: onorevole Isler Béguin)</p>
      <p sl="unknown">l’interrogazione orale (B6-0441/2006) dell’onorevole Florenz, a nome della commissione per l’ambiente, la sanità pubblica e la sicurezza alimentare, alla Commissione, sul finanziamento della rete NATURA 2000 (O-0113/2006).</p>
    </intervention>
    <intervention id="1-161" speaker_id="1833" name="Marie Anne ISLER BÉGUIN" is_mep="True" mode="spoken" role="relatore" nationality="France" birth_date="30-06-1956" birth_place="Boulay" p_group="Group of the Greens/European Free Alliance" m_state="FR">
      <p sl="fr">Signor Presidente, signor Commissario, onorevoli colleghi, innanzi tutto devo ringraziare i membri della commissione per l’ambiente, la sanità pubblica e la sicurezza alimentare e, in particolare, i relatori ombra per il lavoro che abbiamo svolto insieme, poiché posso affermare – anche dinanzi a un’Aula non molto affollata, come solitamente avviene a quest’ora – che abbiamo veramente compiuto un lavoro congiunto. La relazione infatti reca il mio nome, ma avrebbe potuto anche portare i nomi dei colleghi, onorevoli Gutiérrez-Cortines e Ries, nonché dell’onorevole Lienemann, la quale si scusa di non poter prendere parte al dibattito di stasera.</p>
      <p sl="fr">Abbiamo altresì prodotto un lavoro congiunto con la Commissione. Purtroppo ci rammarichiamo che il Consiglio non sia presente, poiché in definitiva i nostri risultati dipenderanno ampiamente da tale organismo. Sono del tutto convinta che la cooperazione che siamo riusciti a instaurare nel corso della prima lettura e sulla base della posizione comune ci consentirà di raggiungere un consenso con il Consiglio e con la Commissione, e conto su di lei, signor Commissario, affinché trasmetta l’esito del dibattito al Consiglio.</p>
      <p sl="fr">In effetti, onorevoli deputati, LIFE+ non è più il programma che conoscevamo una volta, ma ora andrà a costituire la rubrica “ambiente” del bilancio comunitario. Di conseguenza, sarà LIFE+ che sovrintenderà alle politiche innovative dell’Europa, che affronterà le sfide, come la lotta contro il cambiamento climatico e le azioni dispiegate contro l’inquinamento atmosferico e del suolo, che impedirà i danni alla biodiversità e che doterà la DG Ambiente e le ONG, i nostri bioindicatori per eccellenza, dei mezzi per conferire un valore aggiunto europeo alle politiche ambientali degli Stati membri.</p>
      <p sl="fr">In realtà, come saprete, onorevoli colleghi, stiamo parlando di una “rubrica di bilancio impossibile”, visto l’importo ridicolo che il Consiglio e la Commissione vi hanno destinato. Abbiamo tentato, in prima lettura, di aumentare la rubrica per LIFE – che, devo precisare, non arriva nemmeno all’1 per cento del bilancio complessivo – nell’intento di portarla in linea con le tanto pubblicizzate politiche della stessa Unione. La discussione all’epoca s’incentrò sul sostegno per la rete Natura 2000, il fiore all’occhiello della nostra politica ambientale. Aggiungendo 21 miliardi di euro, che anche la Commissione giudicò necessari per assicurare una gestione adeguata a Natura 2000, il Parlamento europeo inviò un segnale forte alla Commissione e al Consiglio. E infatti agimmo a ragion veduta.</p>
      <p sl="fr">Oggi, con la riduzione dei bilanci per i Fondi strutturali, si è innescata una sorta di concorrenza sfrenata tra le regioni, e infatti tutti i colleghi hanno qualche ripensamento. Visto che Natura 2000 non figura specificatamente nei regolamenti finanziari, allora vorrà dire che saranno i volontari ambientalisti a realizzare i risultati. D’altro canto, non dobbiamo nemmeno nutrire troppe speranze sulla parte che sarà riservata alla protezione della natura e della biodiversità, nonostante il fatto che in prima lettura in Parlamento fossimo praticamente unanimi nel sostegno a una politica europea ambiziosa.</p>
      <p sl="fr">La posizione comune che ci viene sottoposta ignora clamorosamente i nostri avvertimenti. Ancor peggio, vi devia in maniera allarmante, arrivando addirittura a concedere agli Stati membri fino all’80 per centro della responsabilità gestita per delega, benché tale percentuale non fosse menzionata nella proposta iniziale. Quale ministro rifiuterebbe un regalo simile? Ovviamente comprendiamo che, con un organico ampiamente insufficiente, la Commissione ha paura a gestire progetti multipli. Questa situazione si complica ulteriormente per il fatto che, a fronte dell’annuncio di una riduzione nel numero dei funzionari, rimangono ben poche speranze alla DG Ambiente di rafforzare il proprio organico.</p>
      <p sl="fr">Vorremmo fosse chiaro, signor Commissario, che questo approccio non è quello giusto, poiché il livello europeo rimane il più importante e il più sicuro per affrontare le tematiche ambientali. Riteniamo persino pericoloso siffatto passaggio di potere dalla Commissione agli Stati membri. A nostro parere, questa strategia iniziale di rinazionalizzare le politiche ambientali è segno di una lenta disintegrazione dell’idea europea. Tutti gli Stati membri, che all’inizio chiederanno la loro parte, saranno liberi di attingere alla strategia di Lisbona e quindi potranno diventare rivali senza pari – e noi sappiamo bene che la concorrenza generalmente fa rima con danno ambientale – o potranno asserire che lo sviluppo sostenibile, che richiede un approccio globale, è il contrario di tale concorrenza. Sappiamo anche che per certi versi l’etichetta “ambiente” serve a giustificare proprio quei problemi che causano la distruzione dell’ambiente.</p>
      <p sl="fr">Signor Commissario, onorevoli colleghi, è questa la trappola in cui ci rifiutiamo di cadere, poiché cedere equivarrebbe a negare tutte le conquiste realizzate dall’Europa nel settore dell’ambiente. Se esiste una politica tangibile, identificata, riconosciuta e compresa dagli europei, è certamente quella che siamo riusciti ad attuare in materia di protezione ambientale.</p>
      <p sl="fr">Sappiamo tutti che LIFE deve consentirci di affrontare le emergenze e di dar vita a politiche volte a ripristinare l’ambiente. I 100 milioni di euro strappati nell’ambito delle prospettive finanziarie e che, signor Commissario, chiediamo siano devoluti interamente all’ambiente non saranno sufficienti a conseguire questi obiettivi. Signor Commissario, a meno che non sia un mago, le sarà impossibile onorare le sue promesse con importi così ridicoli. Affidarli agli Stati membri poi comporta il rischio di fallire.</p>
      <p sl="fr">Vogliamo che l’Unione rimanga un baluardo, il leader mondiale che prende l’iniziativa di promulgare leggi per proteggere il pianeta. A tal fine la Commissione deve essere in grado di produrre politiche ambiziose, di assumersi la responsabilità e il controllo della qualità dei progetti avviati a livello di Stati membri e di respingere quelli che non sono appropriati. La politica europea non deve mai e poi mai compensare le carenze degli Stati membri in materia ambientale e, come capirete, ci rifiutiamo di dare loro un assegno in bianco.</p>
      <p sl="fr">D’altro canto, sappiamo perfettamente che i ritardi che potrebbero innescarsi nella procedura a loro volta sono suscettibili di provocare ritardi in termini di finanziamento. Per tale motivo abbiamo presentato congiuntamente lo stesso emendamento al fine di assicurare che il lavoro svolto dalla sua DG Ambiente continui a essere finanziato, sempre ovviamente che si raggiunga un accordo. Vogliamo soprattutto che sia altresì possibile proseguire il lavoro e che lei possa varare nuovi progetti e sovrintendere al lavoro svolto dalle ONG. Vorremmo chiarire in quest’Aula che sul piano giuridico e finanziario tutto ciò è possibile.</p>
      <p sl="fr">Per concludere, signor Presidente, ora tocca al Consiglio e alla Commissione e siamo convinti che raggiungeremo un accordo tra di noi proprio per garantire che questa ambiziosa politica ambientale sia portata avanti. E’ questo quello che si aspettano i nostri concittadini, i quali la incoraggiano in questa direzione.</p>
    </intervention>
    <intervention id="1-162" speaker_id="4326" name="Cristina GUTIÉRREZ-CORTINES" is_mep="True" mode="spoken" nationality="Spain" birth_date="17-12-1939" birth_place="Madrid" p_group="Group of the European People's Party (Christian Democrats)" m_state="ES">
      <p sl="es">autore . – Signor Presidente, il mio discorso si suddivide in due parti e nella prima presenterò l’interrogazione orale dell’onorevole Florenz su Natura 2000; il collega infatti non è presente e mi ha chiesto di intervenire al suo posto.</p>
      <p sl="es">L’interrogazione è la seguente: dal momento che la Commissione stima necessari 6,1 miliardi di euro all’anno per mantenere e conservare le aree protette Natura 2000 e, visto che il finanziamento dovrebbe provenire dai Fondi per lo sviluppo agricolo, dai Fondi strutturali, da LIFE+ e dai Fondi per la pesca, come intende la Commissione coordinare tale politica? Come intende la Commissione inviare messaggi chiari in merito alla propria politica coordinata agli utenti, ai proprietari e ai gestori dei siti Natura 2000? Dove sono i fondi? Che azioni devono essere intraprese? Quanto sono accessibili la protezione e gli aiuti dell’Unione europea?</p>
      <p sl="es">E’ un punto che non è ancora chiaro. Le questioni vanno spiegate a tutto tondo in modo che possa instaurarsi una comunicazione piena e genuina tra i proprietari e la Commissione.</p>
      <p sl="es">Per quanto concerne LIFE+, concordo con tutto quanto ha detto l’onorevole Isler Béguin. L’esito del voto riflette un accordo autentico in seno alla commissione per l’ambiente, la sanità pubblica e la sicurezza alimentare, anche se possono esserci discrepanze e posizioni divergenti in ragione delle opinioni dei vari Stati membri. E perché? Perché il nuovo LIFE+ che ci viene sottoposto ora incarna una politica decentralizzata ed è molto diverso dalla politica attuata sinora.</p>
      <p sl="es">Per noi LIFE è tradizionalmente il programma leader per il finanziamento di progetti e di modelli gestionali innovativi, soprattutto in campo ambientale. E’ un programma prestigioso, cui le ONG guardano come guida e come modello. Per le autorità locali e regionali segna la strada da seguire, è un riferimento permanente. Vogliamo quindi che siffatto riferimento continui ad essere tale.</p>
      <p sl="es">Tutto ciò però è stato possibile in ragione dell’accento posto sulla natura universale della politica ambientale, un fattore che rientra tra le ragioni del successo della politica europea condotta in questo settore.</p>
      <p sl="es">L’Europa sa che la politica ambientale non può essere applicata solamente in una singola regione. Essa richiede un approccio globale. L’Unione europea lo ha sempre sottolineato, e il sesto programma d’azione ambientale ne tiene regolarmente conto.</p>
      <p sl="es">Le politiche in tema di cambiamento climatico, desertificazione, risorse idriche, rifiuti, salvaguardia della qualità dell’aria, benessere e inquinamento hanno tutte carattere universale, motivo per cui vogliamo che siano applicate non solo in Europa e vogliamo che l’Europa diventi un modello per il mondo intero.</p>
      <p sl="es">Dobbiamo quindi ricordare che LIFE è stato creato proprio a questo scopo, come si afferma nel testo della dichiarazione finanziaria che mi appresto a leggere, secondo cui i fondi di LIFE+ “sono tesi a finanziare i contributi economici per le azioni volte ad applicare, aggiornare e attuare la legislazione e la politica comunitarie in campo ambientale, compresa l’integrazione dell’ambiente in altre politiche”. Come possiamo conseguire lo scopo se la politica è puramente nazionale? Come possiamo conseguire lo scopo se l’Europa perde il proprio ruolo di guida, se lascia queste azioni nelle mani degli Stati membri?</p>
      <p sl="es">Invochiamo pertanto con fermezza e a chiare lettere un modello più centralizzato in cui l’Europa possa ancora impartire un orientamento e assumere l’iniziativa. Abbiamo sentito che la Commissione non dispone di risorse. In futuro le presteremo il nostro sostegno, ove possibile, in quanto la politica per la riduzione del numero di funzionari non può continuare.</p>
      <p sl="es">Se l’Europa non disporrà di una struttura gestionale e di capacità di gestione, oltre che del personale qualificato, non sarà in grado di assolvere questo compito. Affinché possa essere in grado di farlo, crediamo sicuramente che parte della gestione debba ritornare alla Commissione e che debbano essere istituiti progetti europei internazionali, in modo che l’Europa possa migliorare le proprie capacità in futuro attraverso il “consolidamento di capacità” per garantire che i progetti siano meglio monitorati, per trovare modi di coordinare le politiche e per continuare a dar vita ad azioni trasversali.</p>
      <p sl="es">Questa è la nostra proposta e coopereremo pienamente nel processo di conciliazione per poter raggiungere un accordo in breve tempo, affinché sia garantito il finanziamento e ovviamente affinché la Commissione possa svolgere il proprio lavoro. E’ proprio per tale ragione che siamo qui: per cooperare con la Commissione e per far presente agli Stati membri che la politica di sostenibilità è un processo e che l’Europa è molto di più di un mercato.</p>
    </intervention>
    <intervention id="1-163" speaker_id="photo_generic" name="Stavros Dimas" is_mep="True" mode="spoken">
      <p sl="el">Μembro della Commissione. – Signor Presidente, innanzi tutto desidero ringraziare la relatrice, onorevole Isler Béguin, per l’eccezionale lavoro che ha svolto e per la relazione sulla proposta. Desidero altresì ringraziare l’onorevole Gutiérrez-Cortines per il suo approccio estremamente positivo e voglio assicurare ad entrambe le signore e a tutti i deputati che la Commissione si adopererà per promuoverlo e per raggiungere rapidamente un accordo con il Consiglio.</p>
      <p sl="el">Mi preme sottolineare che, dal settembre 2004 – quando il collegio dei Commissari adottò la propria proposta – a circa un anno di distanza dalla prima lettura abbiamo compiuto notevoli progressi su LIFE+ e la posizione della Commissione europea è mutata in maniera significativa e per diversi aspetti rispetto alla proposta iniziale.</p>
      <p sl="el">Reputo che la posizione comune del Consiglio, cui la Commissione aderisce in ampia misura, soddisfi molte delle richieste di base del Parlamento. La proposta di regolamento infatti ora comprende una sezione sulla natura e sulla biodiversità. LIFE+ potrà finanziare misure e attività per scambi di opinioni e di migliori prassi o progetti dimostrativi, compresi quelli relativi alla gestione e alla designazione dei siti di Natura 2000 e delle linee guida per gli habitat e l’avifauna.</p>
      <p sl="el">La percentuale di LIFE+ dedicata alla gestione della natura è consistente. Non meno del 40 per cento delle risorse sarà destinato alla spesa in questo settore. Tengo a sottolineare che questa percentuale segna il limite minimo e che gli Stati membri possono spendere una quota più elevata, se lo desiderano.</p>
      <p sl="el">Per quanto concerne la questione del finanziamento per Natura 2000, la Commissione ha assicurato opportunità di finanziamento attraverso i Fondi strutturali, il Fondo per la pesca e il Fondo agricolo per lo sviluppo rurale. Ovviamente la Commissione può incoraggiare la spesa per Natura 2000; tuttavia, nel rispetto del principio di sussidiarietà, gli Stati membri hanno la giurisdizione e la facoltà discrezionale di decidere la misura in cui intendono avvalersi di tali opportunità di finanziamento.</p>
      <p sl="el">La Commissione, dal canto suo, farà quanto più possibile per garantire che gli Stati membri si avvalgano delle opportunità di finanziamento ad ogni possibile occasione. Inoltre è sempre richiesto il parere della DG Ambiente prima dall’approvazione dei quadri di riferimento strategici e dei programmi operativi presentati dagli Stati membri.</p>
      <p sl="el">Ripeto che una delle nostre principali priorità è quella di mantenere un finanziamento adeguato per Natura 2000, motivo per cui apprezzo particolarmente il sostegno del Parlamento su questo tema.</p>
      <p sl="el">Tuttavia l’argomento più importante del dibattito di stasera è il metodo di attuazione del programma. Secondo la posizione comune, l’80 per cento del finanziamento di LIFE+ è destinato agli Stati membri. Considero la preferenza del Parlamento verso il mantenimento della gestione centralizzata del programma come un’indicazione della fiducia che ripone nell’Esecutivo. Però, tale scelta, come ho sottolineato prima, richiede un organico più ampio.</p>
      <p sl="el">Per tale ragione è preferibile il metodo proposto nella posizione comune. In primo luogo è in linea con il principio di sussidiarietà, e garantisce il massimo grado di flessibilità per coprire i vari requisiti degli Stati membri. In secondo luogo assicura che tutti i paesi ricevano una percentuale minima dei finanziamenti. All’interno del quadro del sistema attuale di LIFE III spesso alcuni non ricevono nulla. In terzo luogo è trasparente e controllato e salvaguarda il mantenimento del valore aggiunto per l’Unione europea.</p>
      <p sl="el">Come sapete, la gestione per delega si colloca al cuore della proposta della Commissione. Gli Stati membri vi fanno affidamento e stanno già preparando le loro proposte di programma. Per tale motivo la Commissione non può accettare i vari emendamenti volti a cancellarne i riferimenti.</p>
      <p sl="el">Purtroppo l’esito degli incontri informali tra Parlamento, Consiglio e Commissione a seguito del voto della commissione per l’ambiente, la sanità pubblica e la sicurezza alimentare del 14 settembre non ci hanno consentito di compiere significativi passi in avanti per raggiungere un accordo sulla gestione per delega. Tuttavia, nonostante le differenze, siamo tutti a favore del programma LIFE+ e vogliamo che sia applicato il più presto possibile in modo che i fondi siano liberati senza provocare ritardi nell’esecuzione dei programmi.</p>
      <p sl="el">Gli Stati membri hanno oltre due miliardi di euro per il programma LIFE+. Deve essere trovato il modo affinché i fondi siano erogati quanto più rapidamente possibile, anche se ciò dovesse comportare un compromesso su tutti i fronti. Dobbiamo quindi continuare a lavorare insieme per individuare soluzioni concrete soprattutto sul metodo di attuazione di LIFE+. All’interno di tale quadro ci attiveremo al massimo per raggiungere un compromesso tra Consiglio e Parlamento e agiremo da intermediari per favorire un accordo.</p>
    </intervention>
    <intervention id="1-164" speaker_id="28636" name="Péter OLAJOS" is_mep="True" mode="spoken" nationality="Hungary" birth_date="18-04-1968" birth_place="Budapest" p_group="Group of the European People's Party (Christian Democrats) and European Democrats" m_state="HU">
      <p sl="hu">a nome del gruppo PPE-DE . – Nel quadro del programma LIFE III, che continua dal 2000, abbiamo speso oltre 950 milioni di euro per vari programmi di tutela ambientale al fine di portare positivamente a termine un numero infinito di progetti locali, regionali e transfrontalieri. In realtà, sono proprio questi i progetti che avvicinano maggiormente l’Unione ai comuni cittadini e che contribuiscono più direttamente a migliorare le condizioni di vita della cittadinanza dell’UE. Considerazioni di questo genere sono importanti in un periodo in cui l’indice di gradimento dell’Unione tocca il minimo storico.</p>
      <p sl="hu">Lo status di LIFE+ e, al suo interno, del programma Natura 2000 desta preoccupazione e solleva primariamente due questioni importanti. In primo luogo è già chiaro che non si deciderà per tempo sul nuovo programma e quindi non riusciremo a lanciare i programmi di protezione ambientale entro il prossimo gennaio, come previsto. A mio avviso, questo è un grave problema. Di conseguenza, propongo di seguire la soluzione adottata nel 2004, quando un regolamento del Parlamento europeo e del Consiglio estese il programma LIFE III, allora in scadenza, per altri due anni dotandolo di un bilancio aggiuntivo di 317 milioni di euro.</p>
      <p sl="hu">Propongo di prendere adesso una decisione atta a consentire il mantenimento del programma LIFE, che scade nel 2006, fino a quando sarà approvato il nuovo regolamento. La seconda area problematica riguarda la proposta del Consiglio di delegare l’80 per cento dei fondi alla gestione degli Stati membri. A mio giudizio, tale mossa è contraria alla logica e alla prassi sinora seguite, secondo cui la protezione ambientale, in virtù del suo carattere transfrontaliero, richiede un approccio soprannazionale.</p>
      <p sl="hu">Pertanto a titolo personale posso solamente sostenere le proposte tese a lasciare maggiori poteri decisionali sui fondi disponibili nella sfera di competenza della Commissione e del Parlamento rispetto a quanto previsto dalla presente proposta.</p>
    </intervention>
    <intervention id="1-165" speaker_id="5735" name="Anne FERREIRA" is_mep="True" mode="spoken" nationality="France" birth_date="18-03-1961" birth_place="Saint Quentin" p_group="Socialist Group in the European Parliament" m_state="FR">
      <p sl="fr">a nome del gruppo PSE . – Signor Presidente, signor Commissario, onorevoli colleghi, visto che conoscete tutti l’impegno dell’onorevole Lienemann in questo settore, vi prego innanzi tutto di accettare le sue scuse più sincere per l’assenza di stasera. E’ però con lo stesso piacere e con la stessa convinzione che intervengo in sua vece.</p>
      <p sl="fr">Mi preme di ricordarvi il sostegno che il nostro gruppo accorda alla relazione dell’onorevole Isler Béguin e voglio rendere omaggio all’accordo raggiunto dai nostri gruppi politici a favore di una strategia ambiziosa, atta a consolidare l’unico strumento finanziario diretto riservato alle politiche ambientali europee. Va inoltre osservato che è stato il Parlamento a ottenere i fondi di bilancio aggiuntivi per LIFE, seppur in una misura che si pone ben al di sotto delle nostre intenzioni iniziali. Oggi sono nuovamente i deputati che chiedono maggiori risorse a sostegno dell’attuazione della direttiva Natura 2000. E’ stato compiuto uno sforzo, senz’altro insufficiente, ma è stato fatto in una situazione di bilancio difficile all’interno della quale dobbiamo lavorare.</p>
      <p sl="fr">Il nostro disaccordo, per come stanno le cose in questo ambito, verte sul metodo scelto per il finanziamento delle azioni. LIFE è uno strumento europeo esemplare. Ha dimostrato il suo valore e non possiamo accettare che questa politica debba essere rinazionalizzata, come è invece stato previsto, con la gestione dell’80 per cento del suo bilancio delegata agli Stati membri. L’Unione europea non deve accontentarsi di distribuire il denaro, deve tenere le redini di questa politica ambientale. In un periodo in cui l’idea europea ha bisogno di essere salvaguardata e, visto che questa è una politica che gode di un ampio sostegno dei cittadini comunitari, è inammissibile che la dinamica europea sia compromessa in questo modo. La nostra credibilità dinanzi agli europei è stata messa a repentaglio a seguito delle dichiarazioni rese nella strategia futura per lo sviluppo sostenibile.</p>
      <p sl="fr">Inoltre LIFE deve mantenere il proprio status di esemplarità, che poggia sulla scelta di progetti innovativi e riproducibili. E’ chiaro che dobbiamo garantire agli Stati membri il livello di finanziamento che si aspettano, ma dobbiamo altresì chiedere che la selezione dei progetti sia improntata a una duplice logica: la dimensione europea e una prassi ambientale significativa.</p>
      <p sl="fr">Il nostro gruppo sostiene l’emendamento presentato dall’onorevole Haug, in cui si chiede alla Commissione di garantire la prosecuzione del finanziamento per i programmi in atto. Infatti non possiamo accettare che le ONG e gli altri soggetti impegnati con LIFE debbano essere penalizzati.</p>
    </intervention>
    <intervention id="1-166" speaker_id="4253" name="Frédérique RIES" is_mep="True" mode="spoken" nationality="Belgium" birth_date="14-05-1959" birth_place="Balen-Wezel" m_state="BE">
      <p sl="fr">a nome del gruppo ALDE. – Signor Presidente, un anno fa, insieme alla relatrice, onorevole Isler Béguin, abbiamo deprecato questo bel regalo che la Commissione ci ha fatto. Mi riferisco a un aspetto su cui è già stato detto molto: la delega delle politiche ambientali agli Stati membri, che dovrebbero ora gestire fino all’80 per cento del bilancio di LIFE+. In proposito condivido il rammarico espresso dalla relatrice, poiché durante le discussioni informali la Presidenza finlandese non ha compiuto alcun passo decisivo per affrontare le preoccupazioni dell’opinione pubblica in relazione al miglioramento dell’ambiente e della qualità della vita.</p>
      <p sl="fr">E’ chiaro che deve essere individuata una soluzione a fronte di questo dissidio istituzionale e al contempo deve essere ovviamente mantenuto il principio che impone di continuare a erogare i fondi per la politica ambientale comunitaria. E’ questo lo scopo dell’emendamento n. 32. Come hanno affermato i colleghi, anch’io trovo opinabile che agli Stati membri sia offerto un assegno in bianco su un vassoio d’argento. Perché rinazionalizzare quando l’Europa ha fatto così bene, anche con risorse così scarse, come è già stato detto, per la protezione della biodiversità e delle specie rare?</p>
      <p sl="fr">Desidero mettere in luce alcuni dei successi riportati sul fronte della natura, dell’ambiente e nei paesi terzi da quando è stato istituito LIFE, nel 1992. Nel mio paese, il Belgio, sono stati cofinanziati dall’Unione europea almeno 120 progetti sulla protezione della biodiversità. E’ grazie a LIFE e al buon funzionamento complessivo di Natura 2000 che il 20 per cento del territorio belga ora è classificato come area speciale per la protezione della natura.</p>
      <p sl="fr">Inoltre lo scorso giovedì la Commissione ha annunciato 75 progetti ambientali che godranno del sostegno comunitario – un sostegno complessivo pari a 136 milioni di euro grazie al programma LIFE. Ricollegandomi al Belgio, sono molto lieta che tra i progetti approvati rientri anche il ripristino dell’altopiano delle Hautes Fagnes, che ha una superficie di oltre 4 500 ettari e che si trova nella splendida regione delle Ardenne.</p>
      <p sl="fr">Dovremmo considerarlo un buon segno? Spero di sì, perché, promuovendo l’Europa in ambito ambientale, ci occupiamo anche della salute e del benessere delle generazioni future. Sono certa oltretutto che, come ho sottolineato, l’Europa ha tutto da guadagnare impegnandosi senza riserve, come Europa, in questa lotta per preservare il mondo naturale e la biodiversità.</p>
      <p sl="fr">Per concludere, signor Presidente, questa è una lotta che, come è stato detto e come è importante sottolineare, trascende i confini politici all’interno dell’intero dibattito. Oggi la nostra profonda coesione attorno alla relatrice – cui rinnovo i miei ringraziamenti e le mie congratulazioni – ne è la migliore dimostrazione.</p>
    </intervention>
    <intervention id="1-167" speaker_id="28161" name="Margrete AUKEN" is_mep="True" mode="spoken" nationality="Denmark" m_state="DK">
      <p sl="da">a nome del gruppo Verts/ALE. – Signor Presidente, desidero ringraziare l’onorevole Florenz per la sua interrogazione. L’anno scorso ho stilato la relazione del Parlamento su Natura 2000. In tale documento avevamo espresso preoccupazione circa la disponibilità degli Stati membri e della Commissione a impegnarsi seriamente. Infatti vi sarà sempre una moltitudine di voci che si levano a favore del mondo naturale quando è il momento dei bei discorsi che conquistano le prime pagine dei giornali. Basti pensare alla solennità dei capi di Stato e di governo a Göteborg nel 2001 quando assicurarono l’attuazione di Natura 2000. Eppure, a discapito di tanto clamore, tutto è stato dimenticato una volta giunto il momento di approvare il bilancio, quando è stata respinta di netto la proposta di inserire una rubrica di bilancio distinta per Natura 2000. Ora sarà interessante vedere se queste promesse saranno ricordate, quando le lobby degli agricoltori cercheranno nuovamente di accaparrarsi tutti i sussidi, compresi i fondi per lo sviluppo rurale, per l’agricoltura estensiva e l’industria. La Commissione deve essere più severa in questo settore. L’inerzia e la mancanza di controlli che si sono osservate sinora stanno arrivando a causare conseguenze disastrose prima di tutto per il mondo naturale, ma anche per la reputazione dell’UE, come hanno già fatto presente diversi colleghi oggi. Per molta gente la protezione della natura e dell’ambiente rappresenta uno dei benefici fondamentali dell’Unione europea. Noi politici, quando dobbiamo difendere e spiegare la necessità della cooperazione europea, facciamo continuamente riferimento a quanto l’UE può fare in questo settore. Al momento, però, molti sentono indifferenza da parte dell’Unione europea rispetto a quei valori che non possono essere monetizzati velocemente.</p>
      <p sl="da">Deve essere intrapresa un’azione rapida per salvare il nostro buon nome. La Commissione dovrebbe inserire una condizione per il pagamento, soprattutto per i fondi per lo sviluppo rurale, imponendo che gli Stati membri presentino piani e mettano a disposizione risorse adeguate e sufficienti per Natura 2000. Essa inoltre dovrebbe ricordare agli agricoltori che i fondi per lo sviluppo rurale non rappresentano fondi privati riservati a tale categoria. Natura 2000 deve ricevere la propria parte, e senza che l’agricoltura riceva una compensazione. L’agricoltura deve assumersi le proprie responsabilità per la salute e la diversità della natura. Sarebbe una buona notizia per tutti nelle aree rurali. Sappiamo, ad esempio, che circa 250 mila persone sono impegnate nella protezione della natura, mentre il potenziale nel settore turistico è ancora maggiore.</p>
    </intervention>
    <intervention id="1-168" speaker_id="28586" name="Dimitrios PAPADIMOULIS" is_mep="True" mode="spoken" nationality="Greece" birth_date="21-03-1955" birth_place="Athina" m_state="GR">
      <p sl="el">a nome del gruppo GUE/NGL. – Signor Presidente, desidero ringraziare la relatrice per l’eccezionale documento e per la ferma posizione che ha assunto in merito alle istanze della commissione per l’ambiente, la sanità pubblica e la sicurezza alimentare rispetto a LIFE+.</p>
      <p sl="el">Un punto fondamentale consiste nell’assicurare risorse adeguate per il programma Natura 2000. Per tale ragione sostegno senza riserve la richiesta di altri 50 milioni di euro da aggiungere al bilancio di LIFE+. Se dovessimo lasciare da parte questi 50 milioni di euro, in presenza di un mero impegno politico, come chiesto dal Consiglio, non avremo alcuna garanzia chiara.</p>
      <p sl="el">Sostengo inoltre la richiesta avanzata dalla commissione per l’ambiente affinché il 55 per cento di LIFE+ sia destinato alla natura e alla biodiversità, temi di fondamentale importanza nell’opera atta a conseguire il corrispondente obiettivo dell’Unione europea. In ogni caso i 100 milioni supplementari, concordati nel quadro delle prospettive finanziarie, dovrebbero essere assegnati al programma per una quota superiore al 40 per cento indicato dal Consiglio. Se la percentuale rimane il 40 per cento, ciò comporterà essenzialmente una riduzione proporzionale del corrispondente finanziamento per la biodiversità rispetto alle prospettive finanziarie precedenti, ed è inammissibile.</p>
      <p sl="el">Convengo infine con la relatrice, che ha reagito alla proposta della Commissione di assegnare l’80 per cento delle risorse agli Stati membri, che equivale alla consegna di un assegno in bianco. Le risorse di LIFE+ non sono volte a coprire i buchi finanziari degli Stati membri, bensì a promuovere programmi europei congiunti.</p>
      <p sl="el">Signor Commissario, lei sa perfettamente che nel paese da cui entrambi proveniamo i finanziamenti spesso sono usati per pagare gli stipendi invece di proteggere la rete Natura 2000. Vogliamo una politica europea forte; noi tutti al Parlamento europeo vogliamo più Europa per la protezione ambientale. Se la Commissione vuole la stessa cosa, allora perché non si batte per questo obiettivo contro il Consiglio?</p>
    </intervention>
    <intervention id="1-169" speaker_id="28119" name="Kathy SINNOTT" is_mep="True" mode="spoken" nationality="Ireland" birth_date="29-09-1950" birth_place="Chicago " p_group="Independence/Democracy Group" m_state="IE">
      <p sl="en">a nome del gruppo IND/DEM . – Signor Presidente, sono incline a sostenere la gestione per delega agli Stati membri dell’80 per cento di LIFE. In questo modo, infatti, si assicurerebbe una diffusione migliore e più giusta dei fondi nell’UE e in molti diversi tipi di ambiente all’interno dell’Unione. Si creerebbe anche una maggiore conoscenza locale in merito al processo di selezione dei progetti e si favorirebbe la sensibilizzazione pubblica.</p>
      <p sl="en">In quanto deputata irlandese ho un’unica esitazione: credo che la seconda metà del secondo pilastro di LIFE – l’attuazione della politica ambientale in atto – sia critica. E’ una priorità, poiché non serve a nulla finanziare nuove politiche e nuovi progetti se non impariamo ad attuare le norme che noi stessi ci siamo dati. Francamente nel mio paese questo è un problema nel versante dell’industria. L’agenzia per la protezione ambientale del mio paese pare essere molto riluttante a imporre all’industria lo stesso rispetto delle norme che si aspetta dalla gente comune.</p>
      <p sl="en">Ferma restando la mia disponibilità a sostenere la gestione di LIFE+ a livello di Stati membri, vorrei fosse garantito un livello ragionevole di controllo affinché i progetti prescelti privilegino le azioni tese ad intensificare il rispetto della normativa ambientale comunitaria da parte dell’industria.</p>
    </intervention>
    <intervention id="1-170" speaker_id="28372" name="Ryszard CZARNECKI" is_mep="True" mode="spoken" nationality="Poland" birth_date="25-01-1963" birth_place="Londyn " m_state="PL">
      <p sl="pl">Signor Presidente, in prima lettura fu presentata una serie di emendamenti al regolamento LIFE+. Si convenne unanimemente che questo strumento finanziario era al di sotto delle aspettative in termini di protezione ambientale. La difficoltà principale verteva sulla limitatezza delle risorse finanziarie per l’attuazione di tutte le politiche connesse al settore. Tuttavia, gli accordi di stampo finanziario con il Consiglio e la Commissione non sono stati incorporati nel bilancio sulla protezione ambientale del prossimo settennato.</p>
      <p sl="pl">A mio giudizio, la differenza di approccio tra l’onorevole Sinnott e la maggior parte degli altri deputati è di carattere piuttosto astratto. In coscienza mi sentirei più sollevato se votassi a favore della relazione con la certezza che le risorse assegnate ai vari paesi fossero destinate a progetti ambientali. Il problema è che i fondi vengono spesi per il personale e non per i progetti ambientali. Credo proprio sia questa la ragione per cui siamo veramente costretti a intervenire in qualche modo.</p>
      <p sl="pl">Per concludere, desidero aggiungere a margine che in un periodo segnato dalla crisi sulla visione dell’Europa del futuro e dallo scetticismo verso le Istituzioni europee, l’ambiente potrebbe fungere da punto di riferimento reale per molti cittadini degli Stati membri dell’Unione europea.</p>
    </intervention>
    <intervention id="1-171" speaker_id="2025" name="Françoise GROSSETÊTE" is_mep="True" mode="spoken" nationality="France" birth_date="17-05-1946" birth_place="Lyon" p_group="Group of the European People's Party (Christian Democrats) - Vice" m_state="FR">
      <p sl="fr">Signor Commissario, in occasione della prima lettura avevamo messo in luce la limitatezza dei fondi assegnati a LIFE+. Oggi il Parlamento europeo vuole trasmettere un messaggio chiaro al Consiglio e alla Commissione. Mai e poi mai potremo accettare che l’80 per cento dei finanziamenti di LIFE+ sia assegnato per delega agli Stati membri affinché sia gestito dalle agenzie nazionali. Perché lo riteniamo inammissibile? La politica ambientale è una delle politiche europee che più stanno a cuore agli europei, i quali la vedono come una tra le più trasparenti. Ci si chiede quindi per quale possibile ragione la Commissione debba decidere di abbandonare questa opportunità di dimostrare ai cittadini l’impatto diretto della politica comunitaria nella loro vita quotidiana. Non vi è alcun senso in tutto ciò, soprattutto in un periodo in cui siamo bersaglio di critiche per la mancanza di comunicazione con i cittadini.</p>
      <p sl="fr">LIFE+ è un indispensabile strumento finanziario per tutte le politiche ambientali. Eppure sussiste una grande incoerenza. Seduta dopo seduta votiamo a favore di forti impegni ambientali nel quadro dello sviluppo sostenibile, mentre LIFE+ viene sempre più ridotto. Anche per questo oltretutto non siamo d’accordo con il Consiglio. Passare la responsabilità dell’80 per cento dei finanziamenti agli Stati membri comporta il rischio di far naufragare tutti i nostri impegni e vedere tali finanziamenti destinati ad altri scopi rispetto all’obiettivo originale.</p>
      <p sl="fr">Sì, signor Commissario, siamo a favore di LIFE+, ma non nella forma che lei propone. Dobbiamo mantenere un modello centralizzato gestito dalla Commissione, con progetti selezionati in base ai loro meriti e al valore aggiunto che comportano. Come ben sa, l’alternativa implica l’annacquamento della nostra politica ambientale. La rinazionalizzazione non è la soluzione giusta. Non dobbiamo usare le risorse per pagare i dipendenti pubblici, ma per varare e finanziare i progetti.</p>
    </intervention>
    <intervention id="1-172" speaker_id="28581" name="Evangelia TZAMPAZI" is_mep="True" mode="spoken" nationality="Greece" birth_date="05-10-1960" birth_place="Serres" p_group="Socialist Group in the European Parliament" m_state="GR">
      <p sl="el">Signor Presidente, signor Commissario, la nazionalizzazione di LIFE contraddice nelle sue stesse premesse l’applicazione di questo strumento come è stata condotta sinora.</p>
      <p sl="el">La proposta di delegare la gestione dell’80 per cento del bilancio palesemente inadeguato di LIFE+ agli Stati membri comporta la perdita di tutto il valore aggiunto europeo e, soprattutto, equivale a dare carta bianca agli Stati membri anche – e probabilmente – per il perseguimento di obiettivi nazionali. Chiediamo quindi una gestione efficiente e trasparente sotto il controllo della Commissione europea per programmi importanti che conferiscono un valore aggiunto europeo.</p>
      <p sl="el">Infine, se non si giunge ad alcun accordo, reputo particolarmente importante prestare sostegno alla proposta comune, sulla base della quale sarà possibile finanziare le attività che confluiranno nel programma a partire dal 2007.</p>
      <p sl="el">Porgo le mie congratulazioni all’onorevole Isler Béguin per questa relazione eccezionalmente positiva.</p>
    </intervention>
    <intervention id="1-173" speaker_id="28305" name="Mojca DRČAR MURKO" is_mep="True" mode="spoken" nationality="Slovenia" birth_date="02-07-1942" birth_place="Ljubljana" p_group="Group of the Alliance of Liberals and Democrats for Europe" m_state="SI">
      <p sl="en">Signor Presidente, convengo con la relatrice, onorevole Isler Béguin, poiché in prima lettura il Parlamento aveva significativamente migliorato la proposta della Commissione su LIFE+, soprattutto rispetto all’importo del finanziamento di Natura 2000. Accolgo quindi con favore l’emendamento n. 18, che riafferma l’importo di 100 milioni di euro concordati nel corso dei negoziati sulle prospettive finanziarie.</p>
      <p sl="en">Devo poi dire che per una serie di motivi non sono entusiasta dell’emendamento n. 10, il quale, a scapito dei nuovi Stati membri, cancella l’importantissimo secondo paragrafo dell’articolo 6 della posizione comune del Consiglio. Temo che l’assegnazione interamente centralizzata dei finanziamenti favorisca i vecchi Stati membri; infatti tali paesi conoscono meglio le procedure. E’ noto a tutti che le istituzioni dei nuovi Stati membri non sono sufficientemente preparate per competere con i propri progetti su una base paritaria. La proposta della Commissione che prevede l’assegnazione dell’80 per cento dei fondi agli Stati membri rettifica questo svantaggio oggettivo iniziale, mentre i dettagliati criteri di ammissibilità dovrebbero garantire il valore aggiunto europeo dei finanziamenti. Da questa angolatura non vedo una rinazionalizzazione. Per quanto concerne l’attuazione, non nutro obiezioni circa la soluzione prospettata dal Consiglio per risolvere il problema.</p>
    </intervention>
    <intervention id="1-174" speaker_id="28252" name="Richard SEEBER" is_mep="True" mode="spoken" nationality="Austria" birth_date="15-01-1962" birth_place="Innsbruck" p_group="Group of the European People's Party (Christian Democrats)" m_state="AT">
      <p sl="de">Signor Presidente, signor Commissario, a questo punto le è stato già ripetuto a sufficienza che siamo tutti contrari al passaggio di questo programma europeo agli Stati membri. Deve rimanere europeo.</p>
      <p sl="de">In quest’Aula parliamo di programmi ambientali e delle modalità di finanziamento, ma dovremmo anche esaminare a fondo le modalità di attuazione. Non è ammissibile che il programma sugli habitat o la direttiva sull’avifauna possano essere usati negli Stati membri per attività che sono contrarie all’approccio normalmente assunto dal Parlamento. La politica ambientale deve essere affrontata sulla base del valore aggiunto che in effetti ha, ma alle rane non deve essere riservata una tutela maggiore di quella garantita agli esseri umani, e una delle funzioni della Commissione e dei suoi uffici consiste proprio nel mantenere il giusto senso delle proporzioni in questo ambito.</p>
      <p sl="de">Ciò che conta è che noi, in quest’Aula, ci associamo a lei e alla Commissione affinché siano messi a frutto i programmi che conferiscono un valore europeo. Tale opera non deve tradursi solamente in un mero trasferimento di fondi, ossia non bisogna semplicemente restituire i soldi agli Stati membri e lasciare a loro ogni controllo sugli esiti raggiunti. Non è nemmeno accettabile che tali fondi siano usati per finanziare ONG di cui non conosciamo le premesse e i legami. In definitiva dobbiamo assicurarci che il denaro dei contribuenti sia usato in maniera appropriata.</p>
    </intervention>
    <intervention id="1-175" speaker_id="4242" name="Karin SCHEELE" is_mep="True" mode="spoken" nationality="Austria" birth_date="22-07-1968" birth_place="Baden" p_group="Socialist Group in the European Parliament" m_state="AT">
      <p sl="de">Signor Presidente, la seconda lettura sullo strumento finanziario per l’ambiente è l’ennesima dimostrazione che le prospettive finanziarie per il periodo 2007-2013 non consentono adeguatamente all’Unione europea di assolvere le proprie funzioni in relazione all’ambiente e, in realtà, a molto altro ancora.</p>
      <p sl="de">A fronte della posizione finanziaria tanto problematica in cui ci troviamo, è importante accordare il nostro sostegno alla relatrice domani, esprimendo una forte maggioranza. La Commissione può anche indicare la sua disponibilità al compromesso, ma sappiamo che i negoziati saranno estremamente duri, poiché gli emendamenti che stasera la Commissione ha detto di non poter accogliere si collocano al cuore della posizione dell’Assemblea.</p>
      <p sl="de">Com’è già stato detto, ripassare questo programma agli Stati membri metterebbe a repentaglio la politica ambientale e il valore che l’Europa vi aggiunge, ed è per tale ragione che sostengo tutti gli emendamenti presentati dalla relatrice per cancellare questo punto, in quanto essi ci portano diversi passi in avanti nella giusta direzione.</p>
    </intervention>
    <intervention id="1-176" speaker_id="28363" name="Alfonso ANDRIA" is_mep="True" mode="spoken" nationality="Italy" birth_date="27-05-1952" birth_place="Salerno" p_group="Group of the Alliance of Liberals and Democrats for Europe" m_state="IT">
      <p sl="it">Signor Presidente, signor Commissario, onorevoli colleghi, il tenace lavoro della collega relatrice ha prodotto risultati notevoli già in prima lettura. Ciononostante, le risorse stanziate a favore di LIFE+ per il periodo 2007-2013 non sono sufficienti per rispondere alle sfide ambientali dei prossimi anni e si rischia quindi di compromettere quanto di positivo è stato già raggiunto. Per questo motivo è di particolare importanza sostenere l’emendamento 3 della collega relatrice al fine di poter garantire un più adeguato finanziamento almeno dopo la revisione del 2008-2009 del quadro finanziario, allo scopo di adeguare LIFE ai necessari cambiamenti e garantire un elevato livello di cofinanziamento comunitario.</p>
      <p sl="it">Inoltre, vorrei sottolineare l’importanza della destinazione dei fondi europei per l’ambiente, che non devono essere utilizzati per rimediare ai deficit finanziari degli Stati membri – è stato infatti più volte ricordato che spesso vengono impiegati per pagare funzionari – bensì per dare attuazione ai progetti europei che concretizzino la strategia dello sviluppo sostenibile di Göteborg.</p>
      <p sl="it">Infine, mi rallegro del fatto che nella nuova programmazione di LIFE+ si ponga maggiore attenzione al problema dell’efficienza energetica, apportando un sostegno finanziario alle nuove tecnologie, e concordo con la relatrice sulla necessità di coinvolgere maggiormente la società civile nella fase di elaborazione sia dei programmi pluriennali che di quelli annuali nazionali.</p>
    </intervention>
    <intervention id="1-177" speaker_id="photo_generic" name="Stavros Dimas" is_mep="True" mode="spoken">
      <p sl="en">Membro della Commissione . – Signor Presidente, desidero ringraziare gli onorevoli deputati per i contributi altamente positivi e per aver riconosciuto che la proposta originale – adottata dalla Commissione nel settembre 2004 con l’aiuto del Parlamento – è stata considerevolmente migliorata. Adesso dobbiamo impegnarci per trovare una soluzione calibrata. In proposito cercherò di favorire un accordo tra il Consiglio e il Parlamento.</p>
      <p sl="en">Per quanto concerne gli emendamenti, sono stati presentati 31 emendamenti dalla commissione per l’ambiente, la sanità pubblica e la sicurezza alimentare cui si aggiunge un altro emendamento presentato la settimana scorsa. Quest’ultimo emendamento, analogamente a quanto è avvenuto nel dibattito sul bilancio, mi porta a credere che il Parlamento desideri contribuire a trovare una soluzione per il vuoto di finanziamento che si verrà a creare con l’approvazione tardiva di LIFE+. Se da un lato la questione del bilancio sarà definita in ultima analisi dall’autorità di bilancio, la Commissione farà del proprio meglio per favorire un accordo che, con il vostro appoggio, consentirà l’erogazione dei fondi alla DG Ambiente per tutto il 2007.</p>
      <p sl="en">Passando ora ai 31 emendamenti su LIFE+, li suddividerei in quattro blocchi distinti. In primo luogo, in relazione alle modalità di attuazione, la Commissione non può accettare il gruppo di emendamenti che si oppongono alla gestione per delega del programma.</p>
      <p sl="en">In secondo luogo, per quanto attiene all’assegnazione dei fondi, il bilancio, la destinazione, eccetera, il Parlamento ha presentato un emendamento volto a canalizzare tutti i 100 milioni di euro supplementari nello strumento LIFE+. Se il Parlamento e il Consiglio fossero d’accordo ad assegnare tale importo a LIFE+, vedrei con favore la possibilità di espandere il programma. Il Parlamento chiede inoltre che almeno il 55 per cento dei fondi di LIFE+ sia assegnato alla componente della natura e della biodiversità. La Commissione non può accettare questo emendamento, poiché limiterebbe la flessibilità di cui diversi Stati membri necessitano per affrontare le loro pressanti preoccupazioni ambientali. Il 40 per cento indicato nella posizione comune segna la soglia minima e nulla impedisce agli Stati membri di spendere il doppio di tale cifra per la natura e la biodiversità, se così decidono e se riescono a farlo.</p>
      <p sl="en">In terzo luogo, per quanto riguarda le tematiche della comitatologia, sono accettabili in linea di principio gli emendamenti volti a incrementare il coinvolgimento del Parlamento nel corso delle varie fasi della programmazione e quelli sull’introduzione della procedura normativa mediante scrutinio.</p>
      <p sl="en">Infine, in relazione alla serie di emendamenti volti a conferire chiarezza, una maggiore trasparenza, eccetera, su temi quali l’applicazione della Convenzione di Aarhus, i progetti transfrontalieri, il riferimento specifico all’impatto del cambiamento climatico sulla biodiversità, il ruolo della Commissione nel sostegno all’integrazione, eccetera, ritengo che tali emendamenti possano essere accolti dalla Commissione in linea di principio a condizione che siano introdotte alcune modifiche al testo.</p>
      <p sl="en">Desidero reiterare quanto ho affermato prima, ossia che dobbiamo continuare a lavorare insieme per individuare soluzioni concrete, soprattutto sul metodo di attuazione di LIFE+. Inoltre, insieme dobbiamo risolvere il vuoto di finanziamenti per il 2007. Mi sento rincuorato per gli auspici positivi espressi in questo senso dal Parlamento.</p>
      <p sl="en">Serve uno strumento finanziario per l’ambiente al fine di spendere il nostro bilancio di 2 miliardi di euro. Sono quindi disposto a contribuire al raggiungimento di un compromesso concreto tra Consiglio e Parlamento su tali punti e sono disposto a contribuire a giungere a un accordo in questo senso.</p>
    </intervention>
    <intervention id="1-179" speaker_id="4393" is_mep="True" mode="spoken" role="Presidente" name="Mario MAURO" nationality="Italy" birth_date="24-07-1961" birth_place="S. Giovanni Rotondo" p_group="Group of the European People's Party (Christian Democrats)" m_state="IT">
      <p sl="unknown">La discussione è chiusa.</p>
      <p sl="unknown">La votazione si svolgerà martedì, alle 12.00.</p>
    </intervention>
  </section>
  <section id="creitem21" title="21. Meccanismo comunitario di protezione civile (discussione)">
    <intervention id="1-181" speaker_id="4393" is_mep="True" mode="spoken" role="Presidente" name="Mario MAURO" nationality="Italy" birth_date="24-07-1961" birth_place="S. Giovanni Rotondo" p_group="Group of the European People's Party (Christian Democrats)" m_state="IT">
      <p sl="unknown">L’ordine del giorno reca la relazione presentata dall’on. Dimitrios Papadimoulis, a nome della commissione per l’ambiente, la sanità pubblica e la sicurezza alimentare, sulla proposta di decisione del Consiglio che istituisce un meccanismo comunitario di protezione civile (rifusione) (COM(2006)0029 – C6-0076/2006 – 2006/0009(CNS)) (A6-0286/2006).</p>
    </intervention>
    <intervention id="1-182" speaker_id="photo_generic" name="Stavros Dimas" is_mep="True" mode="spoken">
      <p sl="el">Μembro della Commissione. – Signor Presidente, prima di tutto ringrazio il Parlamento europeo, in particolare la commissione per l’ambiente, la sanità pubblica e la sicurezza alimentare e il relatore, onorevole Papadimoulis, per aver stilato una relazione eccezionale.</p>
      <p sl="el">La proposta della Commissione di riformulare la decisione del Consiglio del 2001 che istituisce un meccanismo comunitario di protezione civile tiene conto della richiesta avanzata sia dal Parlamento europeo che dal Consiglio per lo stanziamento di risorse e il rafforzamento delle strutture nel campo della protezione civile in Europa. L’obiettivo è potenziare il meccanismo a fronte dell’esperienza maturata nelle passate situazioni di emergenza. In questo modo, si verranno a creare le premesse per un ulteriore sviluppo della cooperazione nell’ambito della protezione civile, migliorando e rafforzando i progetti in atto nel settore e avviando nuove attività.</p>
      <p sl="el">Mi preme mettere in luce due innovazioni che vengono proposte: il finanziamento dei costi per il noleggio dell’attrezzatura e per il noleggio dei mezzi di trasporto. Spesso ci troviamo alle prese con situazioni in cui gli aiuti sono disponibili, ma mancano mezzi di trasporto idonei per spostarli sulla scena della catastrofe. Di conseguenza, questi aiuti o arrivano in ritardo o non arrivano affatto. Nel caso di emergenze che investono simultaneamente più paesi europei, come gli incendi boschivi in estate, le alluvioni in primavera o laddove si dovessero verificare minacce terroristiche simultanee in diverse parti d’Europa, gli Stati membri potrebbero incontrare difficoltà ad aiutare gli altri in ragione della necessità di provvedere ai propri bisogni. Pertanto la Commissione ha proposto la creazione di una rete di sicurezza a livello comunitario, in modo da disporre dello strumento per noleggiare i mezzi di trasporto e le attrezzature necessarie. La Commissione ovviamente è certa che il Parlamento comprenda l’importanza dei benefici che si produrranno a seguito di siffatte riforme e ringrazia per il sostegno che l’Assemblea ha già accordato alla proposta sul nuovo meccanismo di finanziamento.</p>
      <p sl="el">Come sottolineato nella relazione Barnier, grazie alla cooperazione rafforzata nel campo della protezione civile, si rafforzerà la protezione sia per i cittadini dell’Unione europea che per gli abitanti dei paesi terzi. Grazie alla proposta, l’Unione nel suo complesso potrà sicuramente offrire un aiuto più coordinato, più efficace e più veloce a tutti i paesi colpiti da gravi catastrofi.</p>
      <p sl="el">Voglio ricordare in questa sede che la proposta di noleggiare i mezzi di trasporto e l’attrezzatura era parte della proposta sul nuovo meccanismo di finanziamento su cui il Parlamento si è pronunciato all’inizio dell’anno. I negoziati che ne sono seguiti in seno al Consiglio si sono rivelati molto difficili. Per tale ragione chiediamo a tutti i deputati che desiderano veder progredire la proposta di attivarsi quanto più possibile a livello nazionale per sostenerla; altrimenti non riusciremo a conseguire la cooperazione rafforzata nel campo della protezione civile che il Parlamento ha invocato.</p>
    </intervention>
    <intervention id="1-183" speaker_id="28586" name="Dimitrios PAPADIMOULIS" is_mep="True" mode="spoken" role="relatore" nationality="Greece" birth_date="21-03-1955" birth_place="Athina" m_state="GR">
      <p sl="el">Signor Presidente, negli ultimi anni abbiamo assistito a uno tsunami , all’uragano Katrina e ai terremoti che hanno scosso il Pakistan e l’Indonesia, lasciando una drammatica scia di morte, mentre nell’Unione europea gli Stati membri sono stati spesso colpiti da gravi alluvioni e tempeste, incendi boschivi, disastri marini e incidenti industriali. Le ripercussioni di questi tragici eventi sono immense non solo in termini di vite umane, ma anche per l’economia. Per tale ragione i cittadini dell’Unione europea chiedono giustamente un approccio più efficace.</p>
      <p sl="el">Il miglioramento della capacità dell’Unione europea di reagire alle situazioni di emergenza rappresenta una priorità per il Parlamento europeo. Per questo motivo oggi stiamo discutendo dei modi per migliorare il meccanismo comunitario di protezione civile.</p>
      <p sl="el">Nel corso dei preparativi della proposta della commissione ora al vaglio dell’Assemblea sono state esaminate diverse proposte alternative. Una era appunto la rifusione, per la quale ha optato la Commissione, che è la scelta meno ambiziosa, poiché introduce un numero limitato di migliorie alla decisione del Consiglio che disciplina il meccanismo di protezione civile. La Commissione potrebbe quindi indicarmi come è giunta a siffatta scelta, la scelta meno ambiziosa, nonostante i ripetuti annunci del Consiglio europeo e le risoluzioni del Parlamento a favore di uno sviluppo più ampio e più vigoroso del meccanismo di protezione civile?</p>
      <p sl="el">Il principale punto debole individuato nella proposta di rifusione presentata dalla Commissione verte, innanzi tutto, sul trasporto delle squadre e delle attrezzature di soccorso. Attualmente ciascuno Stato membro ha la responsabilità di organizzare il trasporto dei propri aiuti di protezione civile. Tuttavia, le carenze in questo ambito minano l’efficacia degli aiuti europei. Per citare solo il 2006, in cinque situazioni di emergenza gli Stati membri sono stati incapaci di inviare esperti e attrezzature, poiché non disponevano dei mezzi per trasportare gli aiuti laddove erano necessari. Credo quindi che la Commissione debba fare di più per affrontare questo problema.</p>
      <p sl="el">Il secondo punto debole riguarda lo sviluppo di una capacità di risposta rapida europea. Oggi gli aiuti della protezione civile comunitaria vengono erogati dagli Stati membri su base volontaria. Tale elemento non aggiunge nulla alla capacità europea di risposta rapida che il Parlamento ha invocato. Nella comunicazione del 25 aprile la Commissione aveva proposto la creazione di moduli speciali in stand-by che potessero essere mobilitati su richiesta dell’autorità europea competente. Signor Commissario, mi chiedo allora perché la Commissione non abbia incluso la propria proposta nella rifusione.</p>
      <p sl="el">Il terzo problema verte sul meccanismo di allerta precoce. La capacità della Commissione europea di reagire dinanzi alle catastrofi naturali dipende anche dall’esistenza di sistemi di allerta precoce. La rifusione afferma che il Centro di monitoraggio e di informazione di Bruxelles dovrebbe esser collegato ai sistemi degli Stati membri e delle organizzazioni internazionali. E’ buona cosa, ma non è sufficiente, poiché, immediatamente dopo il terremoto causato dallo tsunam i, l’informazione è arrivata ai governi ma non ai cittadini. Per tale ragione deve essere istituita una base giuridica idonea nel quadro della decisione del Consiglio, in modo che possano essere sviluppati sistemi di allerta precoce nell’ambito del meccanismo.</p>
      <p sl="el">Il quarto punto debole investe il coordinamento degli interventi nei paesi terzi. Anche su questo versante bisogna fare di più dal momento che sussiste una vistosa mancanza di coordinamento. Alcuni Stati membri lavorano costantemente attraverso il meccanismo comunitario, alcuni preferiscono lavorare con le Nazioni Unite, altri collaborano con entrambi, mentre altri ancora non collaborano con nessuno di essi. Questa frammentazione e questa mancanza di coordinamento contraddicono completamente gli ambiziosi annunci del Consiglio europeo.</p>
      <p sl="el">In veste di relatore, insieme ai relatori ombra dei principali gruppi politici, ho presentato emendamenti approvati quasi all’unanimità dalla commissione per l’ambiente, la sanità pubblica e la sicurezza alimentare. In sintesi, essi riguardano le informazioni ai cittadini, l’integrazione delle misure di protezione civile nei programmi d’istruzione e in campagne d’informazione, la gestione e l’uso nel paese al fine di rafforzare la prevenzione, le definizioni dei termini utilizzati nel gergo internazionale, l’inclusione della sanità pubblica e il ricorso ai mezzi militari su base volontaria e ausiliaria.</p>
      <p sl="el">Infine desidero menzionare la relazione Barnier sulla creazione di Europe Aid . Nel gennaio 2006 il Presidente della Commissione e il Presidente del Consiglio hanno chiesto a Michel Barnier di esaminare il ruolo dell’Unione europea nella risposta alle crisi. Ne è scaturita una relazione molto dettagliata e corredata da proposte interessanti. Purtroppo però sia la Commissione che il Consiglio si sono limitati ad accoglierne con favore la relazione come contributo importante, e non hanno fatto nulla. Vorrei che il Commissario mi indicasse come la Commissione intende utilizzare la relazione Barnier.</p>
      <p sl="el">Il prezzo per la mancanza di un’Europa compatta ed efficiente quando ci si trova a dover gestire una crisi è molto alto, motivo per cui dobbiamo procedere più fattivamente e con maggiore coordinamento.</p>
    </intervention>
    <intervention id="1-184" speaker_id="2182" name="Antonios TRAKATELLIS" is_mep="True" mode="spoken" nationality="Greece" birth_date="04-09-1931" birth_place="Thessaloniki" p_group="Group of the European People's Party (Christian Democrats) and European Democrats" m_state="GR">
      <p sl="el">a nome del gruppo PPE-DE. – Signor Presidente, la decisione del Consiglio ora in via di approvazione, con l’adozione dei nostri emendamenti, è il frutto di una procedura preparatoria esaustiva e dell’esperienza maturata negli ultimi anni dinanzi a catastrofi naturali e antropiche, a disastri che, oltre all’enorme impatto che hanno avuto su tutti gli aspetti della vita quotidiana dei cittadini, hanno gettato uno squarcio sulle carenze oggettive della capacità di intervento nazionale e quindi hanno aumentato l’aspettativa di un’assistenza comunitaria.</p>
      <p sl="el">Di conseguenza, oggi chiediamo di rafforzare e di armare l’Unione in modo che possa rispondere alla richiesta dei cittadini di un intervento effettivo nei settori della prevenzione e della risposta rapida a catastrofi naturali e antropiche. E’ questa infatti l’espressione della reale solidarietà ricercata tra Stati membri, che consoliderà ulteriormente il senso di appartenenza a una comunità e quindi anche la coscienza europea. Per quanto riguarda gli emendamenti alla proposta iniziale, ritengo necessario richiamare l’attenzione sui punti che sto per esporre.</p>
      <p sl="el">Un sistema efficace di allerta precoce e di risposta poggia sulle seguenti quattro componenti: identificazione e valutazione dei rischi, costante monitoraggio di tali rischi, un meccanismo di allerta e di informazione e infine la preparazione, ovvero la capacità di reagire e di prestare assistenza.</p>
      <p sl="el">Anch’io, come il relatore, tengo a sottolineare che gli emendamenti presentati riguardano aspetti quali il sistema di allerta precoce, i moduli stand-by dei paesi partecipanti, gli orientamenti sulla risposta e l’informazione dei cittadini, le migliori prassi per affrontare le situazioni e infine un’assistenza consolare reciproca per individuare i punti di contatto tra Stati membri.</p>
      <p sl="el">Mi preme inoltre aggiungere, e penso che questo punto debba essere condiviso, che dobbiamo prestare un’attenzione speciale al settore della sanità pubblica, poiché le catastrofi di solito innescano pericoli per la salute pubblica sia in conseguenza della carenza di derrate alimentari o di acqua, sia a causa di epidemie, e quindi anche questa componente va inclusa nella proposta.</p>
      <p sl="el">Infine desidero osservare, come ha detto il relatore, che la relazione Barnier è un documento eccezionale, di cui si deve tener conto, altrimenti a cosa è servito tutto questo grandissimo lavoro? Credo quindi che, insieme alla relazione di oggi, potremo disporre di un meccanismo efficace.</p>
      <p sl="el">Per concludere, ringrazio il relatore per l’eccellente lavoro. Congratulazioni, onorevole Papadimoulis.</p>
    </intervention>
    <intervention id="1-185" speaker_id="28310" name="Edite ESTRELA" is_mep="True" mode="spoken" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">a nome del gruppo PSE . – Signor Presidente, signor Commissario, onorevoli colleghi, innanzi tutto mi congratulo con l’onorevole Papadimoulis per la relazione e con la Commissione per l’iniziativa. L’Unione europea dispone di diversi meccanismi giuridici per prevenire e per rispondere alle catastrofi naturali. Vi è infatti tutta una serie di risoluzioni del Parlamento volte proprio a questo scopo.</p>
      <p sl="pt">Io stessa ho stilato una relazione sulla strategia europea di risposta alle catastrofi naturali a nome della commissione per l’ambiente, la sanità pubblica e la sicurezza alimentare, in cui ho sostenuto la necessità di risorse più rapide e più efficaci per l’Unione in modo da predisporre una risposta alle emergenze gravi. Sulla base dell’esperienza maturata negli ultimi anni a fronte degli incendi boschivi in Europa meridionale e delle alluvioni in Europa centrale, la creazione di sistemi di rilevazione e di allerta precoce per proteggere i cittadini e i loro beni dalle catastrofi naturali, come i terremoti e gli tsunami , è diventata una priorità.</p>
      <p sl="pt">Benché la responsabilità gestionale della risposta alle catastrofi naturali spetti primariamente al paese colpito, mentre l’Unione ha un ruolo di sostegno, il meccanismo comunitario di protezione civile istituito nel 2001 manca di risorse e di poteri. In altri termini non è all’altezza delle necessità effettive.</p>
      <p sl="pt">Questa rifusione, ossia il potenziamento della proposta, è lodevole. Consentirà un migliore coordinamento e un’assistenza più rapida alle popolazioni colpite. Bisogna fare di più, però, e il modello deve essere perfezionato, non solo sulla base della relazione Barnier, ma anche attraverso gli emendamenti presentati dalla commissione per l’ambiente, tra cui metto in evidenza i seguenti elementi: la cooperazione nella protezione civile deve fare capo al Centro europeo di coordinamento strategico responsabile della raccolta e della diffusione delle informazioni sulle emergenze nonché dell’erogazione di risorse supplementari di intervento rapido per combattere le catastrofi naturali; le comunità devono essere coinvolte nelle attività di prevenzione e di risposta, le quali richiedono una formazione e un’informazione sul piano locale; infine occorrono maggiori investimenti nella formazione delle squadre per gli interventi di soccorso.</p>
    </intervention>
    <intervention id="1-186" speaker_id="28363" name="Alfonso ANDRIA" is_mep="True" mode="spoken" nationality="Italy" birth_date="27-05-1952" birth_place="Salerno" p_group="Group of the Alliance of Liberals and Democrats for Europe" m_state="IT">
      <p sl="it">a nome del gruppo ALDE . – Signor Presidente, signor Commissario, onorevoli colleghi, mi congratulo con il collega onorevole Papadimoulis per l’ottimo lavoro svolto. La sua relazione traduce in termini operativi quanto già si prevede nel rapporto sul Fondo di solidarietà, che rappresenta la base giuridica e finanziaria per gli interventi in materia di protezione civile.</p>
      <p sl="it">L’Unione europea dispone oggi di mezzi finanziari e di nuove conoscenze basate sull’esperienza del Meccanismo comunitario di protezione civile, creato nel 2001, che consentiranno di migliorare l’operatività e l’efficacia dello strumento. E’ vero che la risposta d’emergenza ad una catastrofe deve avvenire innanzitutto e principalmente a livello locale, con azioni di prevenzione e di ricostruzione, ma è altrettanto vero che c’è bisogno di interventi di gestione di una crisi, che possono e debbono essere coordinati a livello europeo, se vogliamo ottenere importanti economie di scala e soprattutto maggiore efficienza.</p>
      <p sl="it">Peraltro, quando le dimensioni di una catastrofe superano le capacità di reazione locali o perfino nazionali, sarebbe auspicabile poter fornire rapidamente un’assistenza supplementare da parte di altri paesi, attraverso le loro competenze e le risorse di cui dispongono. Va tenuto conto infatti che in molti casi gli eventi calamitosi di particolare rilevanza hanno effetti di carattere transfrontaliero, avendo ripercussioni su territori di paesi confinanti.</p>
      <p sl="it">Inoltre, concordo con il relatore sull’importanza che riveste una corretta ed appropriata pianificazione di utilizzo del territorio e di prevenzione e di gestione delle catastrofi ai fini della riduzione dei rischi. Vi è la necessità di rafforzare il sistema di protezione civile europeo, in modo da poter dare risposte coordinate per far fronte alle emergenze e al fine di contribuire a un’Unione europea in grado di infondere fiducia e sicurezza nei propri cittadini. Io credo che occorra saper corrispondere a tali legittime aspettative.</p>
    </intervention>
    <intervention id="1-187" speaker_id="28252" name="Richard SEEBER" is_mep="True" mode="spoken" nationality="Austria" birth_date="15-01-1962" birth_place="Innsbruck" p_group="Group of the European People's Party (Christian Democrats)" m_state="AT">
      <p sl="de">Signor Presidente, signor Commissario, tutti impariamo dal passato e dall’esperienza maturata, e credo che la prevenzione delle catastrofi sia un settore in cui operiamo in questo modo. I documenti presentati e l’eccezionale relazione dell’onorevole Papadimoulis rappresentano un tentativo da parte nostra di mettere a frutto questa esperienza.</p>
      <p sl="de">Tre aspetti devono essere presi in considerazione: in primo luogo le misure di prevenzione, in secondo luogo gli interventi in situazioni di crisi e in terzo luogo le modalità per affrontare il periodo immediatamente successivo alla catastrofe. Mentre l’Unione europea può fare molto in termini di misure preventive, è una triste realtà che i disastri colpiscono diverse regioni e per diversi motivi, quindi è della massima importanza per noi nell’Unione europea imparare gli uni dagli altri. In questo ambito l’Unione europea ha una specifica funzione da svolgere.</p>
      <p sl="de">Negli interventi per affrontare le situazioni di crisi l’Unione deve assolvere al suo particolare ruolo di coordinamento. Gli Stati membri non devono essere sollevati dalle loro responsabilità; la prevenzione delle catastrofi è e rimane una competenza nazionale, ed è per questa ragione che sono estremamente critico rispetto all’attuale acquisizione di attrezzatura da parte dell’UE, che a mio avviso rappresenta un tentativo di duplicazione, e certamente non è positivo. E’ importante evitare duplicazioni, dovremmo invece concentrarci sul coordinamento positivo delle risorse presenti negli Stati membri per assolvere a siffatto compito.</p>
      <p sl="de">Il passo successivo consiste nell’affrontare le conseguenze, e l’Unione europea in effetti ha già predisposto uno strumento di risposta alle crisi – nella forma del Fondo di solidarietà – proprio a tale scopo. Anche in questo caso dovremmo pensare a come renderne l’uso più efficace, magari cambiandone le premesse e concentrandoci solamente sulle crisi che investono l’Europa nel suo complesso.</p>
    </intervention>
    <intervention id="1-188" speaker_id="28581" name="Evangelia TZAMPAZI" is_mep="True" mode="spoken" nationality="Greece" birth_date="05-10-1960" birth_place="Serres" p_group="Socialist Group in the European Parliament" m_state="GR">
      <p sl="el">Signor Presidente, la protezione dei cittadini europei dagli incidenti e dalle catastrofi naturali è direttamente connessa alla sicurezza economica e sociale. Negli ultimi anni abbiamo assistito a un drastico aumento del numero delle catastrofi naturali, che a loro volta hanno portato a un altrettanto drammatico aumento delle richieste di assistenza mediante il meccanismo di protezione civile avanzate dai governi degli Stati membri.</p>
      <p sl="el">La protezione civile è un sistema complesso che abbraccia la prevenzione, l’intervento e infine il ripristino. L’eccellente relazione dell’onorevole Papadimoulis sulla proposta di rifusione, a mio giudizio, rafforza le azioni complementari e di sostegno dispiegate dall’Unione nei casi di necessità.</p>
      <p sl="el">Tuttavia, sottolineo anche la necessità effettiva di istruire le parti interessate e ritengo che serva una maggiore informazione pubblica, soprattutto nelle aree altamente a rischio, per contribuire a migliorare la prevenzione e la preparazione in tali zone.</p>
    </intervention>
    <intervention id="1-189" speaker_id="photo_generic" name="Stavros Dimas" is_mep="True" mode="spoken">
      <p sl="el">Μembro della Commissione. – Signor Presidente, ringrazio tutti i deputati che sono intervenuti per le eccellenti considerazioni. Prima di passare agli emendamenti, desidero rispondere in merito alla relazione Barnier; la Commissione infatti ha già avviato i lavori su molti fronti connessi a tale documento, tra cui il più importante ovviamente è lo sviluppo di moduli di protezione civile. Si sono svolti incontri con gli specialisti degli Stati membri per definire i tipi di moduli che devono essere approntati in ciascun caso nonché i termini e le condizioni specifiche per ognuno di essi.</p>
      <p sl="el">Un secondo ambito di lavoro concerne le esercitazioni e, nonostante il fatto che non sia prevista la creazione di un istituto europeo, come indicato nella relazione Barnier, proponiamo comunque che si sviluppi una rete di centri per estendere il programma di esercitazioni in atto.</p>
      <p sl="el">Conveniamo anche sulla necessità di rafforzare il Centro di monitoraggio e di informazione. Abbiamo già chiesto un aumento del numero dei dipendenti e dei funzionari. Abbiamo altresì chiesto agli Stati membri di accordarci la possibilità di avvalerci di determinati specialisti nell’ambito del Centro il prossimo anno.</p>
      <p sl="el">Infine, la Commissione ha due proposte legislative, una sui mezzi di finanziamento e l’altra sulla rifusione della decisione del 2001, che ci permetterà di lavorare in un altro settore, il settore dei trasporti, di cui ho parlato prima.</p>
      <p sl="el">Ora, per quanto attiene agli emendamenti, il Parlamento europeo ha presentato una serie di emendamenti importanti volti a rafforzare le capacità di protezione civile sul piano europeo. Gli emendamenti vertono sulla necessità di salvaguardare la rapidità nei trasporti degli aiuti di protezione civile, l’importanza dei sistemi di allerta precoce e di allarme, l’interoperabilità dei moduli di protezione civile e il ruolo che il meccanismo può svolgere per aiutare i cittadini dell’Unione europea.</p>
      <p sl="el">La Commissione accoglie la maggior parte degli emendamenti presentati. Tuttavia, ve ne sono alcuni che comportano problemi e che non possono essere adottati nella loro versione attuale. Mi riferisco agli emendamenti sulle misure di prevenzione, sulla sanità pubblica e sull’inquinamento marino intenzionale.</p>
      <p sl="el">Per quanto concerne le misure di prevenzione, la Commissione tiene a sottolineare che la proposta sui mezzi di finanziamento della protezione civile copre anche le azioni in tale settore. Il meccanismo comunitario di protezione civile però è stato concepito solo per le azioni nei settori della preparazione e dell’intervento. Tuttavia, la Commissione conviene con il Parlamento sull’importanza delle azioni nel campo della prevenzione e ha promesso di promuoverle all’interno di un quadro appropriato.</p>
      <p sl="el">Per quanto riguarda l’inclusione della sanità pubblica, la Commissione riconosce che le azioni di protezione civile molto spesso puntano a proteggere la salute pubblica. Tuttavia il meccanismo di protezione civile istituito a livello comunitario non rientra nella politica sanitaria, che invece è disciplinata da altri meccanismi comunitari, come il programma d’azione comunitario nel settore della salute.</p>
      <p sl="el">In relazione all’inquinamento marino deliberato, la Commissione sostiene appieno la proposta per cui il meccanismo di protezione civile deve essere in grado di intervenire nei casi gravi di inquinamento marino causato sia in maniera accidentale che dolosa. La proposta della Commissione europea di estendere il campo d’azione in modo da coprire le catastrofi antropiche prevede tale possibilità. Tuttavia, il termine “intenzionale, deliberato” riferito all’inquinamento marino di solito configura lo scarico di quantità esigue di petrolio dalle navi e la Commissione desidera scongiurare l’interpretazione che comprenderebbe gli scarichi di minore entità nella normativa. Sarebbe praticamente impossibile per la Commissione mobilitare il meccanismo – oltretutto, come ho detto prima, non disponiamo nemmeno dell’organico necessario – e questo genere di scarico di minore entità deve essere affrontato con i mezzi disponibili a livello nazionale. Per tale ragione gli emendamenti che vi fanno riferimento non sono stati accolti.</p>
      <p sl="el">Infine la Commissione tiene a precisare che una serie di emendamenti vertono su aspetti della legislazione vigente. La Commissione ne sostiene alcuni nella sostanza. Tuttavia, l’accordo interistituzionale sull’uso della tecnica di rifusione non consente alla Commissione di accoglierli, salvo i casi in cui siano di importanza vitale per l’applicazione delle nuove disposizioni contenute nella proposta o nel caso in cui derivino direttamente da esse. La Commissione terrà comunque presenti tali questioni nel quadro dello sviluppo della nostra politica nel settore.</p>
      <p sl="el">Sono questi i temi principali su cui la posizione della Commissione differisce da quella indicata nella relazione del Parlamento. Tuttavia, mi preme sottolineare che siffatte differenze di opinione non mettono in ombra i nostri obiettivi comuni. Convergiamo pienamente sull’ambizione del Parlamento europeo di sviluppare una capacità di intervento molto forte nel campo della protezione civile sia all’interno che al di fuori dell’Unione europea, e vi ringraziamo per il sostegno. Farò pervenire al Segretariato del Parlamento un elenco completo delle posizioni della Commissione sugli emendamenti. Rinnovo le mie congratulazioni al relatore, onorevole Papadimoulis, per l’eccellente lavoro che ha svolto.</p>
    </intervention>
    <intervention id="1-190" speaker_id="4393" is_mep="True" mode="spoken" role="Presidente" name="Mario MAURO" nationality="Italy" birth_date="24-07-1961" birth_place="S. Giovanni Rotondo" p_group="Group of the European People's Party (Christian Democrats)" m_state="IT">
      <p sl="unknown">La discussione è chiusa.</p>
      <p sl="unknown">La votazione si svolgerà martedì, alle 12.00.</p>
      <p sl="unknown">Dichiarazione scritta (articolo 142)</p>
    </intervention>
    <intervention id="1-191" speaker_id="28146" name="Hélène GOUDIN" is_mep="True" mode="spoken" nationality="Sweden" birth_date="25-11-1956" birth_place="Bryssel" p_group="Independence/Democracy Group" m_state="SE">
      <p sl="sv">Il Parlamento europeo è impegnato nell’analisi della proposta sulla revisione del meccanismo di protezione civile istituito nel 2001. Senza dubbio le catastrofi creano grandi tensioni nelle zone colpite. Il coordinamento della protezione civile europea però non rappresenta la soluzione al problema, soprattutto nei termini in cui è stato delineato nella proposta.</p>
      <p sl="sv">La protezione civile negli Stati membri è finanziata dalle entrate fiscali. Spetta pertanto a ciascuno Stato membro decidere della distribuzione del gettito fiscale prelevato dai cittadini. Questa proposta oltretutto potrebbe comportare il rischio che certi Stati membri possano scegliere di investire risorse minime nella protezione civile nazionale, affidandosi all’aiuto degli altri paesi membri in caso di catastrofe. Questo problema per cui ognuno potrebbe agire come meglio crede è molto grave ed è ingiusto verso i popoli dei paesi che optano per una protezione civile forte. Per quanto riguarda gli sforzi internazionali, essi devono essere coordinati attraverso l’OCHA e devono essere finanziati dagli Stati membri, non dall’Unione europea.</p>
      <p sl="sv">Il documento della Commissione allude anche alle forze di reazione rapida e all’obbligo di notifica cui sono tenuti gli Stati membri sulla disponibilità di risorse, comprese le risorse e le capacità militari, nei casi in cui un paese colpito chieda tale tipo di aiuto. La Lista di giugno obietta risolutamente a queste proposte. Le risorse militari di uno Stato sono di competenza nazionale, e spetta a ciascuno Stato membro decidere se tali risorse devono essere mobilitate.</p>
    </intervention>
  </section>
  <section id="creitem22" title="22. Procedimento europeo d’ingiunzione di pagamento (discussione)">
    <intervention id="1-193" speaker_id="4393" is_mep="True" mode="spoken" role="Presidente" name="Mario MAURO" nationality="Italy" birth_date="24-07-1961" birth_place="S. Giovanni Rotondo" p_group="Group of the European People's Party (Christian Democrats)" m_state="IT">
      <p sl="unknown">L’ordine del giorno reca la raccomandazione per la seconda lettura della commissione giuridica relativa alla posizione comune del Consiglio in vista dell’adozione del regolamento del Parlamento europeo e del Consiglio che istituisce un procedimento europeo d’ingiunzione di pagamento (07535/3/2006 – C6-0227/2006 – 2004/0055(COD)) (Relatrice: Arlene McCarthy) (A6-0316/2006).</p>
    </intervention>
    <intervention id="1-194" speaker_id="2173" name="Arlene McCARTHY" is_mep="True" mode="spoken" role="relatore" nationality="United Kingdom" birth_date="10-10-1960" birth_place="Belfast " p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Signor Presidente, signor Commissario, circa un anno fa abbiamo dato il primo assenso alla proposta sull’ingiunzione europea di pagamento, una nuova normativa concepita per le procedure semplici di recupero dei crediti che le imprese e i cittadini privati vantano in Stati membri diversi dal proprio. Oggi, a distanza di un anno, l’opinione della commissione parlamentare non è mutata. Crediamo che questa normativa comunitaria di natura pragmatica e pratica sia necessaria, in particolare per assicurare alle imprese e ai cittadini un sistema accessibile per recuperare i crediti a loro dovuti. Perché? Perché, fino a che la normativa non entrerà in vigore, il recupero crediti in un altro Stato membro implica un costoso procedimento legale. In taluni casi i costi per la consulenza legale e le spese amministrative superano gli importi da recuperare. In particolare, come indicano gli studi condotti e l’esperienza maturata, le imprese che non recuperano i crediti sono a rischio di fallimento e in questo caso si innescano effetti a cascata non solo sull’occupazione ma anche sulle altre PMI della catena di approvvigionamento.</p>
      <p sl="en">Dei 30-40 miliardi di fatture emesse ogni anno in Europa circa 1 miliardo rimangono insolute e danno luogo a procedimenti di recupero. Dieci anni fa Interim Justicia condusse un sondaggio sulle prassi di pagamento in 16 paesi europei. Il tempo medio di pagamento era di soli 14 giorni. Alla fine del 2003 tale lasso di tempo non era diminuito, anzi era salito a 16 giorni. Secondo uno studio della Banca mondiale intitolato “Doing Business in 2004: Understanding Regulation” , i paesi nordici sono dotati degli ordinamenti più efficienti ed efficaci tra i paesi presi in considerazione: i tempi per giungere a una soluzione sono i più brevi, e sempre a costi contenuti. L’Italia è uno tra i paesi che ha i tempi più lunghi al mondo. Si pensa che il motivo sia da ricercare nei tempi per il processo di appello, col quale i procedimenti possono essere scompaginati in qualsiasi fase del processo giudiziario. Invece in Spagna vige uno degli ordinamenti giuridici più complessi, che comporta costi elevati e allunga i tempi dei procedimenti giudiziari. Nel mio Stato membro, il Regno Unito, vigono tre sistemi in materia di pagamenti, che a loro volta creano confusione per le imprese e per i privati.</p>
      <p sl="en">Le notevoli differenze nelle normative giuridiche sul recupero dei crediti scaduti comportano quindi incertezze, soprattutto negli scambi comunitari, e i costi supplementari pregiudicano l’obiettivo dell’UE di garantire pari opportunità nell’accesso al mercato sia per le imprese locali che per quelle che operano a livello comunitario. E’ chiaro che la mancanza di sistemi esecutivi per i pagamenti turba il mercato interno e la fiducia delle imprese e quindi le PMI continuano a essere afflitte da problemi di liquidità dovuti ai pagamenti tardivi.</p>
      <p sl="en">L’ingiunzione europea di pagamento si applicherà altresì ai cittadini privati che lavorano o che risiedono in un altro Stato membro, i quali potranno anch’essi beneficiare di questa nuova normativa. Naturalmente il volume consistente e in ascesa degli scambi in seno all’UE e l’accresciuta circolazione delle persone aumentano la possibilità che un maggior numero di imprese possa essere coinvolto in cause transnazionali. Sussiste il rischio che i cittadini possano sentirsi disincentivati ad affermare i propri diritti a causa degli ostacoli che si trovano dinanzi, soprattutto in relazione agli ordinamenti giuridici di un altro Stato membro di cui non conoscono le procedure e di cui ignorano i costi. E’ pertanto essenziale che l’Unione europea predisponga uno spazio giudiziario in cui i cittadini privati e le imprese possano avere accesso alla giustizia e ai rimedi per le cause non contestate.</p>
      <p sl="en">Questa normativa procedurale contribuirà ad agevolare siffatto accesso. L’ingiunzione di pagamento introduce uno strumento comunitario concreto per ottenere una decisione esecutiva. In questo modo, a mio giudizio, possiamo dimostrare ai cittadini che l’UE offre loro uno strumento pratico per assisterli in termini di riparazione e di rimedi.</p>
      <p sl="en">Desidero esprimere ufficialmente i miei ringraziamenti ai membri della commissione, in particolare ai relatori ombra, l’onorevole Wieland, che è presente stasera, e l’onorevole Wallis, che non ha potuto prendere parte a questo dibattito. Essi, oltre a sostenere il mio approccio, hanno altresì avanzato proposte di emendamento utili e costruttive in ogni fase della procedura. La commissione ha consultato tutti i principali protagonisti e, a mio parere, ci siamo focalizzati sulle questioni essenziali. Entrambi i relatori ombra si sono preoccupati di garantire che i moduli e l’allegato, ossia l’ossatura della proposta, fossero abbastanza semplici affinché le imprese possano compilarli contenendo al massimo la burocrazia. Solo il tempo e l’esperienza potranno dire se siffatto obiettivo sarà conseguito. A tal fine, in conformità con le nuove procedure di conciliazione, il Parlamento dovrà essere consultato e informato in merito a tutti i cambiamenti che la Commissione vorrà apportare al sistema.</p>
      <p sl="en">Desidero inoltre ringraziare la Presidenza britannica, in particolare il Ministro, Baronessa Ashton, che è stata fondamentale, aiutandoci a compiere progressi per giungere a una stesura chiara della normativa.</p>
      <p sl="en">Pertanto ora, signor Commissario, in seconda lettura non ci restano che gli ultimi pochi dettagli. L’onorevole Wallis sollecita la Commissione ad affrontare seriamente la potenziale discriminazione che investe i cittadini e le imprese laddove i membri del SEE possono prendere parte al mercato unico, ma non all’UEB. Spero che la Commissione si occuperà di tale punto.</p>
      <p sl="en">I moduli dovrebbero essere facili e semplici per gli utenti e vorremmo quindi che la Commissione accogliesse il nostro emendamento al riguardo.</p>
      <p sl="en">Infine, posto che il processo è stato avviato un anno fa e tenendo conto della proposta originaria della Commissione, ora siamo soggetti a un nuovo accordo istituzionale entrato in vigore dal luglio 2006. La commissione competente e il Parlamento insistono affinché la nuova procedura di scrutinio delle norme e dei regolamenti sia rispettata per questa normativa e in relazione all’ingiunzione di pagamento.</p>
      <p sl="en">Signor Commissario, devo dire che abbiamo molto apprezzato la cooperazione dei suoi servizi in questo ambito. Spero che, insieme alla Presidenza finlandese, riusciremo presto a ultimare l’ingiunzione europea di pagamento e ad avviare il processo di recepimento in tutti gli Stati membri dell’UE, in modo che le imprese e i cittadini possano operare nel mercato interno con fiducia, sapendo che il mancato pagamento di un debito non si perde in infiniti procedimenti giudiziari senza esito. Grazie all’Unione europea, ora esiste un sistema semplice e a portata di utente per il pronto pagamento dei debiti che, a mio giudizio, darà una spinta al mercato interno per le PMI e stimolerà l’economia dell’UE.</p>
    </intervention>
    <intervention id="1-195" speaker_id="photo_generic" name="Franco Frattini" is_mep="True" mode="spoken">
      <p sl="en">Vicepresidente della Commissione . – Signor Presidente, prima di tutto desidero ringraziare vivamente la relatrice, onorevole McCarthy, per il lavoro che ha svolto e per gli sforzi che ha profuso per condurre a termine questo progetto, che riveste grande importanza per i cittadini.</p>
      <p sl="en">Come la relatrice, anch’io ringrazio la passata Presidenza britannica, soprattutto la Baronessa Ashton, per il lavoro che ha consentito di portare avanti questo importante progetto.</p>
      <p sl="en">Come sapete, il regolamento sull’ingiunzione europea di pagamento mira ad agevolare il recupero su larga scala di crediti non contestati in Europa. E’ quindi molto importante, in quanto consentirà ai creditori in Europa di recuperare il dovuto in maniera uniforme, in tempi più brevi e a costi inferiori rispetto ai procedimenti giudiziari ordinari. Allevierà inoltre il carico di lavoro dei tribunali, rimuovendo dai procedimenti ordinari le istanze in cui il debitore non contesta il debito.</p>
      <p sl="en">Potenzialmente la proposta riguarda tutti i cittadini e tutti gli operatori economici in Europa. L’ingiunzione europea di pagamento può circolare liberamente nel continente e sarà eseguita automaticamente. Pertanto non sarà necessario richiedere una dichiarazione di esecuzione – l’exequatur – nello Stato membro in cui deve essere eseguita.</p>
      <p sl="en">Per quanto concerne gli emendamenti, accolgo l’emendamento n. 3 nella sua versione attuale. Per quanto riguarda l’emendamento n. 2, posso accettare l’emendamento di compromesso sulla procedura di comitatologia, che è in linea con la decisione del Consiglio del luglio 2006. Per quanto concerne l’emendamento n. 1, pur comprendendone il motivo e la preoccupazione espressa in merito dalla commissione, credo che a questo punto non dovremmo riaprire la questione della definizione di caso transnazionale, adottata in prima lettura dal Consiglio e dal Parlamento. Al contempo posso confermare che la Commissione è disponibile e pronta a esaminare più a fondo gli effetti e, in particolare, la posizione dei paesi dello Spazio economico europeo. Sono disponibile a vagliare attentamente ogni proposta.</p>
    </intervention>
    <intervention id="1-196" speaker_id="2323" name="Rainer WIELAND" is_mep="True" mode="spoken" nationality="Germany" birth_date="19-02-1957" birth_place="Stuttgart - Bad Cannstatt" m_state="DE">
      <p sl="de">a nome del gruppo PPE-DE . – Signor Presidente, la relatrice, onorevole McCarthy, ha delineato gli elementi essenziali per cui il tema in esame acquista rilevanza sul piano economico.</p>
      <p sl="de">La procedura di ingiunzione europea di pagamento segna un fondamentale passo avanti nell’applicazione delle norme a livello transnazionale e, in particolare, è un passo avanti per la comunità economica, che ha tutto l’interesse a disporre di una solidità giuridica per la risoluzione delle istanze senza ritardi, per la pronta assegnazione del titolo, e per avere la possibilità concreta di esecuzione dell’istanza, senza altre procedure onerose, nel paese del debitore. Va detto però – e su questo punto richiamo un’attenzione particolare – che le relazioni giuridiche a livello transnazionale assumeranno un’importanza crescente per i cittadini, i quali trovano particolarmente difficile far eseguire le istanze in tale ambito, a prescindere dal livello di contenzioso.</p>
      <p sl="de">Oggi parliamo delle istanze non contestate, ed ecco perché questo primo passo è tanto importante. Per i privati è già abbastanza complicato recuperare i propri crediti, e il problema si aggrava in paesi diversi dal proprio; questo strumento renderà loro le cose più facili. Grazie a un modulo che può essere facilmente compilato anche dai comuni cittadini, le istanze di pagamento potranno essere eseguite in maniera relativamente semplice e senza grosse spese.</p>
      <p sl="de">Osservo inoltre che viene fatto costantemente riferimento alle imprese e ai creditori, ma non si dice abbastanza rispetto ai debitori. Negli Stati membri sono stati introdotti sistemi – anche nel mio paese – per ordinare tali azioni in un’attività economica positiva, sopratutto per i debitori. Il debitore che è disposto – ma forse non in grado – di saldare il proprio debito, può concordare dei rimborsi ragionevoli con il creditore, il quale ha interesse ad affermare il proprio titolo e quindi a impedire che il debito cada in prescrizione tanto più che in assenza di contestazioni le spese sono inferiori.</p>
      <p sl="de">E’ quindi nell’interesse di tutte le parti che dobbiamo rendere veloci, efficienti e accessibili i procedimenti legali transnazionali.</p>
    </intervention>
    <intervention id="1-197" speaker_id="28382" name="Andrzej Jan SZEJNA" is_mep="True" mode="spoken" nationality="Poland" birth_date="28-04-1973" birth_place="Końskie" p_group="Socialist Group in the European Parliament" m_state="PL">
      <p sl="pl">a nome del gruppo PSE . – Signor Presidente, i pagamenti tardivi sono la principale causa di insolvenza che minaccia la sopravvivenza stessa delle imprese, soprattutto delle PMI. Essi mettono a repentaglio le operazioni e la solvibilità di tali imprese, spesso comportando una consistente perdita di occupazione. Un recupero crediti veloce ed efficiente, in assenza di contestazioni, è quindi di vitale importanza per le imprese nell’Unione europea e contribuisce a preservare l’occupazione.</p>
      <p sl="pl">In linea generale, gli Stati membri hanno cercato di risolvere il problema del recupero crediti su vasta scala per i casi non contestati semplificando le procedure delle ingiunzioni di pagamento. Sussistono però differenze significative tra le disposizioni nazionali e l’attuazione pratica delle singole procedure. Di conseguenza, tali procedure possono risultare inammissibili o impossibili da applicare in un contesto transnazionale. E’ quindi opportuno rispondere positivamente alla proposta di regolamento, istituendo una procedura europea per le ingiunzioni di pagamento.</p>
    </intervention>
    <intervention id="1-198" speaker_id="4393" is_mep="True" mode="spoken" role="Presidente" name="Mario MAURO" nationality="Italy" birth_date="24-07-1961" birth_place="S. Giovanni Rotondo" p_group="Group of the European People's Party (Christian Democrats)" m_state="IT">
      <p sl="unknown">La discussione è chiusa.</p>
      <p sl="unknown">La votazione si svolgerà mercoledì, alle 12.30.</p>
    </intervention>
  </section>
  <section id="creitem23" title="23. Ordine del giorno della prossima seduta: vedasi processo verbale"/>
  <section id="creitem24" title="24. Chiusura della seduta"/>
</text>
