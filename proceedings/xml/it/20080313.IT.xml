<?xml version='1.0' encoding='utf-8'?>
<text id="20080313.IT" lang="it" date="2008-03-13" place="Strasburgo" edition="Edizione GU">
  <section id="creitem1" title="1. Apertura della seduta">
    <intervention id="4-005" speaker_id="28512" name="Jim Allister" is_mep="True" mode="spoken">
      <p sl="en">Signor Presidente, ieri pomeriggio, con un annuncio non programmato in quest’Aula, il Presidente ha fatto una dimostrazione di forza circa l’imposizione di sanzioni finanziarie a un certo numero di deputati per la protesta di dicembre. Vorrei sapere se era giusto che il Presidente pronunciasse il discorso senza usare nei confronti di quei deputati la cortesia basilare di dire loro che avrebbe fatto quell’annuncio e quando? Il Presidente ha parlato molto di cortesia ai membri di quest’Assemblea. Perché allora, io chiedo, nei confronti di noi destinatari del suo annuncio non è stata usata la cortesia di base di dirci che avrebbe proceduto in tal senso? E’ troppo aspettarsi una risposta?</p>
    </intervention>
    <intervention id="4-006" speaker_id="4308" is_mep="True" mode="spoken" role="Presidente">
      <p sl="unknown">Onorevole Allister, non è compito della Presidenza giudicare sulla cortesia. Il nostro dovere è applicare il Regolamento, e lei può assolutamente essere certo che il Regolamento è stato pienamente rispettato.</p>
    </intervention>
    <intervention id="4-007" speaker_id="4238" name="Hans-Peter Martin" is_mep="True" mode="spoken">
      <p sl="de">Signor Presidente, con riferimento, fra l’altro, all’articolo 146 del Regolamento, lei ha appena detto che è suo compito applicare il Regolamento. Non riesco a comprendere perché le sessioni continuino a iniziare con ritardo, talvolta di parecchi minuti o anche di un quarto d’ora. Si spreca così un sacco di denaro dei contribuenti. Lei è molto severo sull’osservanza del regolamento nei confronti degli avversari politici – che vogliono semplicemente un referendum o una corretta democrazia – ma non quando si tratta di lei stesso!</p>
      <p sl="de">Se lei trattasse tutti allo stesso modo in quest’Aula, allora da tempo avrebbe dovuto avviare un procedimento contro la Presidenza per i numerosi casi di frode grave, perché proprio di questo si tratta, a mio avviso, quando le sedute continuano a iniziare in ritardo, con il conseguente spreco del denaro dei contribuenti.</p>
      <p sl="de">In questa sede si applicano due pesi e due misure e lei deve accettare il rimprovero che questo è un Parlamento che agisce con arbitrarietà, che mette deliberatamente in disparte gli avversari politici per una serie di cavilli, mentre tollera costantemente i propri affari, anche coprendo frodi gravi!</p>
    </intervention>
    <intervention id="4-008" speaker_id="4308" is_mep="True" mode="spoken" role="Presidente">
      <p sl="unknown">La ringrazio, onorevole Martin, per le sue interessanti opinioni.</p>
    </intervention>
  </section>
  <section id="creitem2" title="2. La sfida della politica comunitaria di cooperazione allo sviluppo per i nuovi Stati membri (discussione)">
    <intervention id="4-010" speaker_id="4308" is_mep="True" mode="spoken" role="Presidente">
      <p sl="unknown">L’ordine del giorno reca la relazione dell’onorevole Danutė Budreikaitė, a nome della commissione per lo sviluppo, sulla sfida che costituisce per i nuovi Stati membri la politica di cooperazione allo sviluppo dell’UE [2007/2140(INI) ] (A6-0036/2008).</p>
    </intervention>
    <intervention id="4-011" speaker_id="28268" name="Danutė Budreikaitė" is_mep="True" mode="spoken">
      <p sl="lt">relatrice. – Sin dagli allargamenti del 2004 e del 2007, l’Unione europea ha assistito all’adesione di 12 paesi, 10 dei quali portatori di un’esperienza particolare. Sono passati infatti da un’economia pianificata a un’economia di mercato e dal controllo autoritario alla democrazia.</p>
      <p sl="lt">Prima dell’adesione, questi paesi erano beneficiari di aiuti, ma adesso si sono trasformati in donatori nell’ambito della cooperazione allo sviluppo. La maggior parte di tali paesi non ha precedenti esperienze in materia di politica di cooperazione dell’UE. Con la sottoscrizione del Trattato di adesione, si sono impegnati ad attuare questa politica.</p>
      <p sl="lt">Inoltre, nel 2004, la Commissione ha pubblicato diversi documenti sulla politica europea di vicinato, collegati direttamente agli aiuti ufficiali allo sviluppo dei nuovi Stati membri. A tre anni dall’adesione, è importante esaminare i progressi compiuti dai nuovi paesi donatori nel far fronte alle sfide della cooperazione allo sviluppo.</p>
      <p sl="lt">Vorrei sottolineare che la relazione copre solo i 10 Stati membri che condividono frontiere terrestri con i vicini orientali e che beneficiano della politica di vicinato. Questi 10 Stati membri hanno sempre intrattenuto scambi a lungo termine con i loro vicini e hanno condiviso una storia comune nonché l’aspirazione di raggiungere l’obiettivo dello sviluppo e del consolidamento della democrazia e di aumentare la sicurezza nell’Europa orientale e centrale. I risultati di uno studio speciale mostrano che la maggior parte dei nuovi Stati membri di solito concede aiuti ufficiali allo sviluppo ai propri vicini – i paesi dei Balcani occidentali e la Comunità di Stati indipendenti.</p>
      <p sl="lt">Inoltre, le relazioni fra l’UE e i suoi vicini orientali continuano a essere poco sviluppate, e i nuovi Stati membri, che godono di un vantaggio relativo rispetto ai vecchi Stati membri, possono avere un’influenza positiva sulla posizione geografica e sulla natura della politica di aiuto allo sviluppo. I nuovi Stati membri possono anche condividere la loro recente esperienza della transizione a un’economia di mercato e dell’attuazione di una buona governance , dei principi democratici e dei diritti umani.</p>
      <p sl="lt">Nel frattempo, i nuovi Stati membri stanno dedicando relativamente poca attenzione ai paesi ACP. Gli aiuti a quei paesi sono per lo più di natura socioeconomica: sono predisposti nuovi progetti nel settore dell’istruzione e della salute, sono compiuti sforzi per incoraggiare lo sviluppo del settore pubblico e della società civile e i principi della parità di genere.</p>
      <p sl="lt">I documenti che definiscono la politica di cooperazione allo sviluppo non danno indicazioni su quali paesi dovrebbero ricevere gli aiuti. In considerazione della limitatezza delle risorse finanziarie e umane a disposizione dei nuovi Stati membri, sarebbe meglio per loro concentrare i loro aiuti su una serie specifica di paesi, offrendo assistenza nei settori in cui hanno la maggior parte di esperienza, sia nei paesi vicini che nei paesi ACP.</p>
      <p sl="lt">Per quanto riguarda i problemi incontrati dai nuovi Stati membri nell’attuazione della politica diaiuto allo sviluppo, vorrei sottolineare quanto segue:</p>
      <p sl="lt">1) La maggior parte degli Stati membri non ha definito le priorità principali.</p>
      <p sl="lt">2) Non esiste, praticamente, una pianificazione strategica o un meccanismo di controllo nel contesto della politica di cooperazione allo sviluppo.</p>
      <p sl="lt">3) Il livello di comunicazione fra gli organi che attuano la politica di aiuto allo sviluppo e le ONG è insufficiente.</p>
      <p sl="lt">4) Il livello di iniziativa pubblica è troppo basso, e vi è una generale mancanza di informazioni sulla cooperazione allo sviluppo a disposizione del pubblico nell’UE.</p>
      <p sl="lt">Per avere maggiore successo nell’attuazione della politica di cooperazione allo sviluppo, tutti i paesi interessati dovrebbero condividere le loro esperienze positive, tenendo conto dell’esperienza dei nuovi Stati membri nell’Est. I nuovi Stati membri dovrebbero partecipare alla preparazione di piani per le attività di attuazione della politica di vicinato, garantire un livello più elevato di partecipazione da parte dei parlamenti nazionali e rafforzare le attività delle ONG.</p>
      <p sl="lt">Tuttavia, vorrei sottolineare che i due ultimi allargamenti dell’UE hanno comportato un nuovo atteggiamento verso la politica di cooperazione allo sviluppo e il suo inscindibile legame con la politica europea di vicinato. Quest’ultima è il risultato diretto dell’allargamento. Sia la politica di cooperazione allo sviluppo, sia la politica di vicinato sono componenti integranti delle relazioni politiche ed economiche con altri paesi.</p>
      <p sl="lt">L’istituzionalizzazione della politica di cooperazione allo sviluppo nell’UE avrebbe grande importanza per l’attuazione degli obiettivi menzionati. Rafforzerebbe anche l’efficienza della politica europea di vicinato, insieme a quella degli aiuti ufficiali allo sviluppo, e influenzerebbe favorevolmente il raggiungimento degli obiettivi di sviluppo del Millennio.</p>
      <p sl="lt">A tal fine, dovremmo creare un’assemblea dell’UE e dei paesi vicini, che copra la dimensione orientale e gli aiuti ai fini dell’attuazione della politica di cooperazione allo sviluppo e della politica di vicinato. Vorrei chiedere all’Assemblea il sostegno a questa proposta.</p>
    </intervention>
    <intervention id="4-012" speaker_id="photo_generic" name="Louis Michel" is_mep="True" mode="spoken">
      <p sl="fr">Membro della Commissione . − Signor Presidente, onorevoli deputati, vorrei iniziare congratulandomi con la relatrice, l’onorevole Budreikaitė, per quest’ eccellente relazione che delinea la sfida della politica comunitaria di cooperazione allo sviluppo per i nuovi Stati membri.</p>
      <p sl="fr">La sua relazione mi ha ricordato le discussioni e le preoccupazioni che hanno agitato l’opinione pubblica e il mondo politico europeo alla vigilia dell’allargamento, per i dubbi e i timori espressi da una parte e dall’altra sul fatto che l’allargamento avrebbe affievolito la solidarietà verso i paesi in via di sviluppo e avrebbe fatto precipitare l’Africa nell’ordine delle priorità dell’Unione europea. In effetti, tutti i timori erano infondati. Le previsioni e le angosce annunciate non si sono rivelate giustificate. Mai la politica europea di sviluppo è stata così ambiziosa nei suoi obiettivi, mai è stata così coesa nei suoi modi di fare e mai l’Africa ha occupato una posizione così alta nell’agenda della politica estera dell’Unione. La relazione in oggetto conferma che questo è stato possibile, non malgrado, ma grazie all’impegno e alla volontà politica dei nuovi Stati di assumersi appieno le loro responsabilità.</p>
      <p sl="fr">Guardiamo dapprima alla questione del finanziamento. Certo, i nuovi Stati membri hanno ancora della strada da percorrere prima di raggiungere gli obiettivi fissati per il 2010; certo, è essenziale che più paesi stabiliscano calendari pluriennali per l’aumento dell’aiuto, esercizio questo che solo quattro dei dodici paesi hanno già avviato, ma non possiamo proprio dimenticare che lo sforzo collettivo compiuto da questi dodici Stati membri è alquanto rilevante. Sin dalla loro adesione all’Unione europea, questi paesi hanno raddoppiato e in alcuni casi triplicato i loro aiuti. Nel 2007 gli aiuti di questi paesi hanno raggiunto quasi 800 milioni di euro. Inoltre, si sono impegnati a destinare lo 0,33% del loro PIL all’aiuto pubblico allo sviluppo entro il 2015.</p>
      <p sl="fr">Guardiamo poi all’efficacia degli aiuti. L’anno scorso, l’Unione europea ha adottato un codice di comportamento che conteneva una serie di principi per una migliore divisione del lavoro nell’Unione europea. E’ con grande soddisfazione che constato che i nuovi Stati membri vanno a testa alta nell’attuazione di questi principi. I dodici Stati membri applicano tutti il principio della concentrazione degli aiuti su un numero limitato di paesi , approccio questo riconosciuto da tempo fra le migliori pratiche a livello di efficacia.</p>
      <p sl="fr">Diversi di questi nuovi Stati membri condividono inoltre l’attuazione dei loro aiuti con altri Stati membri, attraverso cofinanziamenti, riducendo così i costi amministrativi propri e dei paesi partner . Penso al sostegno – ma ovviamente è solo a titolo di esempio – che la Slovacchia, insieme all’Austria, dà alle infrastrutture in Kenya o all’aiuto nel settore delle risorse idriche concesso dalla Repubblica ceca insieme al Lussemburgo. E questi sono solo gli esempi più indicativi.</p>
      <p sl="fr">Un altro esempio: la maggior parte dei nuovi Stati membri sostiene i paesi in via di sviluppo sulla base del valore aggiunto in settori specifici, quello che deriva dalla loro esperienza della transizione politica ed economica. Penso in particolare agli aiuti nei settori della governance , del rafforzamento delle capacità delle amministrazioni pubbliche o ancora delle riforme economiche.</p>
      <p sl="fr">A mio avviso, queste azioni concordate nel codice di comportamento sulla divisione del lavoro sono fondamentali. In aprile presenterò una prima valutazione dell’attuazione del codice, un anno dopo la sua adozione, accompagnata da analisi e proposte in termini di crescita dell’aiuto e della coerenza. Su questa base, voglio avere un dibattito serio con tutti gli Stati membri su come procedere. A pochi mesi dalla conferenza sull’Accordo sull’efficacia degli aiuti di Accra, il mondo in via di sviluppo conta sull’Europa per mostrare il modo di sopravvivere e ha ragione: L’Europa, infatti, dobbiamo ripeterlo, è di gran lunga il primo finanziatore nel mondo e ha il potenziale e il dovere di dare l’esempio.</p>
      <p sl="fr">La sua relazione mette l’accento su un altro punto fondamentale, ovvero la sensibilizzazione dell’opinione pubblica nei nuovi Stati membri. E’ vero che, nella maggior parte di questi paesi, gli aiuti allo sviluppo, e in particolare gli aiuti all’Africa, non conoscono una grande tradizione. E’ quindi anche nostra responsabilità continuare a convincere le opinioni pubbliche e dimostrare loro che non si tratta solo di carità, ma di interesse reciproco; penso alla pace e alla sicurezza, al fenomeno migratorio, al cambiamento climatico, alla sicurezza alimentare.</p>
      <p sl="fr">In questa prospettiva, la Commissione europea ha lanciato, a metà febbraio, il terzo programma di rafforzamento delle capacità per i nuovi Stati membri. Attraverso questo programma, la Commissione offre l’esperienza necessaria per sviluppare strategie di comunicazione al fine di consentire alle amministrazioni di comunicare con maggiore efficacia le loro attività al grande pubblico e di sensibilizzare la loro opinione pubblica, soprattutto i media e gli studenti, alle sfide della politica di sviluppo.</p>
      <p sl="fr">Onorevoli deputati, non vi è più una vecchia Europa o una nuova Europa. Non vi è una prima classe, né una seconda classe. Non vi sono Stati vecchi, né Stati nuovi. Vi è un’unica Europa, un’Europa solidale, aperta, politicamente consapevole, latrice anche di valori universali. L’evoluzione della politica di sviluppo dall’ultimo allargamento è la prova stessa che l’Unione europea può allargarsi e acquisire ulteriore significato allo stesso tempo. E’, in fondo, una straordinaria lezione di storia sia per il futuro della politica di sviluppo sia per quello dell’integrazione europea.</p>
    </intervention>
    <intervention id="4-013" speaker_id="28280" name="Filip Kaczmarek" is_mep="True" mode="spoken">
      <p sl="pl">a nome del gruppo PPE-DE . – Signor Presidente, in un’audizione pubblica sulla questione dei nuovi donatori dell’UE, tenuta in quest’Aula nel gennaio dello scorso anno, i partecipanti hanno espresso l’auspicio che la discussione sulla politica di sviluppo dei nuovi Stati membri continuasse nei parlamenti nazionali e negli ulteriori lavori dello stesso Parlamento europeo. Sono quindi molto lieto della relazione dell’onorevole Budreikaitè, la prima relazione nella storia di quest’Assemblea che tenta di analizzare l’impegno dei nuovi Stati membri per quanto riguarda la politica di sviluppo dell’UE e la sfida che essa comporta per tali Stati.</p>
      <p sl="pl">Non è facile sintetizzare tutte le sfide che i nuovi donatori dell’UE devono affrontare in termini di formulazione delle politiche di sviluppo nazionali e di ammodernamento della politica di sviluppo a livello comunitario. Mi limiterò quindi ad alcune questioni più importanti. La prima: il ruolo dei parlamenti nazionali nella determinazione degli aiuti allo sviluppo nei nuovi Stati membri deve essere rafforzato. Senza la creazione di una solida base legale da parte dei parlamenti nazionali, sarà impossibile portare avanti una politica di sviluppo efficace e arrivare ad un adeguato coordinamento della pianificazione e della gestione degli aiuti per i paesi in via di sviluppo. In alcuni paesi, i lavori sulla necessaria legislazione vanno avanti dal 2004 e non sono stati ancora completati. Di conseguenza, fra l’altro, in quei paesi manca un’agenda di attuazione.</p>
      <p sl="pl">E’ necessario lavorare di più per sensibilizzare l’opinione pubblica – e qui concordo con il Commissario Michel sulla sensibilizzazione del pubblico nei nuovi Stati membri in relazione all’importanza della politica di sviluppo. In un periodo transitorio di questo tipo, l’educazione allo sviluppo, una vasta consultazione sociale, la comunicazione di massa e le campagne di informazione possono svolgere un ruolo importante. In mancanza di tali azioni/politiche/iniziative, sarà difficile garantire il consenso dei contribuenti ad aumentare la spesa pubblica in favore della politica di sviluppo. Maggiore sarà la consapevolezza del pubblico, più disposta sarà la società ad accettare l’onere finanziario.</p>
      <p sl="pl">Concordo con il Commissario anche sulla necessità della solidarietà europea nella politica di sviluppo. Dobbiamo coordinare la nostra cooperazione e imparare gli uni dagli altri. Da un lato, l’impegno, la conoscenza derivata dalla storia e il periodo transitorio nei nuovi Stati membri possono aiutare l’intera Unione europea a sviluppare e a rafforzare la democrazia. Dall’altro, la conoscenza derivata dall’esperienza dei vecchi Stati membri, e in particolare dai loro aiuti ai paesi più poveri del mondo, può contribuire ad aumentare e indirizzare gli aiuti allo sviluppo verso quei paesi che ne hanno più bisogno – nell’Africa subsahariana ad esempio, che non è vista come la principale destinazione degli aiuti nei nuovi Stati membri. L’educazione e l’assistenza reciproca possono rendere più efficace la politica di sviluppo dell’intera Unione.</p>
    </intervention>
    <intervention id="4-014" speaker_id="33997" name="Corina Creţu" is_mep="True" mode="spoken">
      <p sl="ro">a nome del gruppo PSE . – La relazione che stiamo discutendo oggi ha, a mio avviso, il merito di aiutare i nuovi Stati membri dell’Unione europea a definire nuove politiche e nuovi meccanismi destinati ad aiutare i paesi che ricevono l’attenzione dell’Unione europea.</p>
      <p sl="ro">Sulla base dei valori fondamentali dell’Unione e degli obblighi assunti nell’ambito dei Trattati di cui fanno parte i nostri paesi, i nuovi Stati stanno adesso ridefinendo le politiche in materia di cooperazione allo sviluppo a favore dei paesi che ne hanno bisogno, diversificando i loro strumenti di cooperazione e i settori coperti. Ciò che dice la relatrice nella prefazione è verissimo, nel senso che le priorità non sono definite abbastanza chiaramente e le buone intenzioni sono spesso limitate a causa della mancanza di risorse finanziarie. Sembra che i nuovi Stati membri abbiano ancora bisogno di un periodo di adattamento ai sistemi decisionali del Consiglio e alle sue priorità nel campo della cooperazione allo sviluppo.</p>
      <p sl="ro">La Romania ha una strategia nazionale sulla cooperazione internazionale allo sviluppo, e sostiene lo sviluppo di Stati nelle zone geografiche individuate come zone prioritarie per le relazioni esterne, in particolare l’Europa orientale, i Balcani occidentali e il Caucaso meridionale. Un altro sforzo riguarda la graduale estensione degli aiuti agli Stati africani, in particolare in materia di istruzione.</p>
      <p sl="ro">Sono lieta che quest’anno, il 1° ottobre, la giornata socialista europea per lo sviluppo sarà tenuta a Bucarest e desidero ringraziare – qui e adesso – i miei colleghi socialisti per avere votato all’unanimità a favore della mia proposta di organizzare questo evento in una Stato membro nuovo dell’Unione europea, ovvero la Romania. Elogio questa relazione che rappresenta un utile quadro di concettualizzazione settoriale per i nuovi Stati membri dell’Unione europea.</p>
    </intervention>
    <intervention id="4-015" speaker_id="23864" name="Toomas Savi" is_mep="True" mode="spoken">
      <p sl="en">a nome del gruppo ALDE . – Signor Presidente, martedì il Presidente della Repubblica di Estonia, Toomas Hendrik Ilves, ha detto che dovremmo mettere da parte il termine “nuovi Stati membri”. Questa definizione fa parte anche del titolo della relazione dell’onorevole Budreikaitė. Sebbene concordi in linea di principio con il mio Presidente, il termine ha anche una connotazione positiva, che comporta innovazione e disponibilità alle riforme. La relazione di oggi fornisce una sintesi globale del progresso che i nuovi paesi donatori dell’Unione europea - che erano percettori di aiuti simili fino a dieci anni fa - hanno compiuto nel settore della cooperazione allo sviluppo, mettendo in evidenza sia i limiti sia il potenziale per un ulteriore aumento del contributo alla politica di cooperazione allo sviluppo dell’UE.</p>
      <p sl="en">Nel 1970, le Nazioni Unite hanno concordato l’obiettivo dello 0,7% del PIL per l’assistenza allo sviluppo per eliminare la povertà estrema - la condizione più umiliante per gli esseri umani. Onorevoli colleghi, non dimentichiamo che questa riguarda circa un terzo della popolazione mondiale. Purtroppo, gli sforzi compiuti finora non sono stati chiaramente sufficienti. Nessuno Stato membro nuovo ha raggiunto l’obiettivo. Lo stesso vale per i vecchi Stati membri, con l’eccezione di Danimarca, Lussemburgo, Paesi Bassi e Svezia. Anche la Norvegia, sebbene non sia uno Stato membro dell’Unione europea, ha raggiunto lo stesso obiettivo.</p>
      <p sl="en">Vorrei ringraziare l’onorevole Budreikaitė per il notevole lavoro compiuto nella redazione del progetto di relazione e per avere accolto i miei emendamenti e quelli dei colleghi in sede di commissione per lo sviluppo. La relatrice proviene da uno Stato nuovo donatore e la sua relazione sarà senz’altro studiata nei dettagli in quei paesi, compresa l’Estonia.</p>
      <p sl="en">Infine, il consenso europeo in materia di sviluppo mira a un ulteriore aumento dei fondi stanziati e io incoraggio tutti gli Stati membri a prenderlo in considerazione seriamente. La relazione è un documento lodevole che ci rammenta ancora una volta i nostri impegni, e io invitto tutti i miei colleghi a sostenerlo.</p>
    </intervention>
    <intervention id="4-016" speaker_id="23788" name="Adam Bielan" is_mep="True" mode="spoken">
      <p sl="pl">a nome del gruppo UEN . – Signor Presidente, anch’io desidero congratularmi con l’onorevole Budreikaitė per questa eccellente relazione. Il documento fa riferimento alla dimensione orientale delle relazioni esterne dell’UE e alla necessità di una nuova assemblea sullo stile di EUROLAT o EUROMED − un’assemblea che possa basarsi in particolare sull’esperienza storica dei nuovi Stati membri, compreso il mio, la Polonia.</p>
      <p sl="pl">Concordo appieno con la relatrice su questo punto. L’Europa ha bisogno di una nuova visione per una sfera di influenza più ampia, che si estenda ai Balcani e alla regione del Mar Nero, fino al Caucaso meridionale. La politica dell’UE in relazione a queste regioni è obsoleta. Lo stesso nome di “politica europea di vicinato” è inappropriato e insultante per paesi come l’Ucraina, che senza dubbio fa parte dell’Europa. Il nome dovrebbe essere cambiano in “politica di vicinato dell’Unione europea”, come l’ex ministro degli esteri ucraino, Borys Tarasiuk, ha giustamente sottolineato durante l’ultimo incontro del Consiglio di cooperazione UE-Ucraina.</p>
      <p sl="pl">L’Unione europea deve offrire maggiore sostegno all’Ucraina e alla Georgia e attrarle nella sua sfera di influenza. Questi paesi hanno bisogno del nostro impegno ancora di più rispetto ai paesi dell’Europa centrale prima dell’allargamento del 2004. Hanno bisogno di un approccio individuale da parte dell’Unione europea, non di una politica di vicinato generale che di fatto tratta l’Ucraina allo stesso modo di paesi che storicamente non appartengono all’Europa. L’Ucraina, la Georgia e anche la Bielorussia sono più povere, economicamente più deboli e hanno difficoltà politiche maggiori rispetto ai paesi che hanno aderito all’Unione dopo il 2004.</p>
      <p sl="pl">Negli ultimi anni si è registrato un significativo rafforzamento della posizione della Russia nella regione. La disponibilità della Russia a usare le sue riserve energetiche per un ricatto politico frena l’Unione europea dall’opporsi alle pratiche vergognose del Cremlino, che non hanno niente in comune con la democrazia. In Georgia e Ucraina, Mosca sta cercando di invertire la transizione democratica. La politica di vicinato dell’Unione europea, come dovremmo chiamarla, deve offrire un aiuto politico ed economico immediato ai nostri vicini più prossimi. La Polonia ha già progetti in fase di elaborazione e altri progetti pronti quali il progetto di televisione indipendente Bielsat per la Bielorussia.</p>
    </intervention>
    <intervention id="4-017" speaker_id="28248" name="Gabriele Zimmer" is_mep="True" mode="spoken">
      <p sl="de">a nome del gruppo GUE/NGL . – Signor Presidente, tornando al reale oggetto della relazione, vorrei esprimere all’onorevole Budreikaitė i miei più sinceri ringraziamenti per la sua relazione, che ritengo molto equilibrata e competente. Inoltre, è una relazione molto importante in questo momento perché adesso possiamo procedere ad un bilancio intermedio e quindi tirare le somme a favore di una maggiore cooperazione allo sviluppo da parte dei nuovi Stati membri, con particolare riferimento agli Stati ACP.</p>
      <p sl="de">E’ evidente che l’adesione all’UE comporta anche l’obbligo derivante dal Trattato di accettare l’acquis communautaire . E’ altrettanto chiaro, tuttavia, che il Trattato è una cosa e la conoscenza pubblica di un importante settore politico nei vari paesi è un’altra. Le statistiche di cui disponiamo lo sottolineano.</p>
      <p sl="de">La cooperazione allo sviluppo con gli Stati dell’Africa, Asia e America latina spesso non sembra una questione particolarmente urgente in paesi che a loro volta sono ancora in ritardo in termini di sviluppo economico. Ecco perché dobbiamo muoverci insieme per il riconoscimento dell’importanza di questo compito e far sì che continuiamo a perseguirlo, ispirandoci anche alla cooperazione allo sviluppo che certamente esisteva in passato con alcuni Stati, in particolare Stati africani.</p>
      <p sl="de">Molti legami esistenti prima del 1989 sono stati dissolti rapidamente, senza nemmeno un sussulto. Si sono anche avuti episodi deplorevoli. Alcuni progetti giù avviati in quei paesi adesso sono stati abbandonati. Credo che al riguardo dobbiamo ricominciare da capo.</p>
      <p sl="de">Sono anche piuttosto triste per il fatto che, in accordo con la Commissione, quasi tutti gli Stati membri dell’Europa centrale e orientale stanno concentrando la loro cooperazione allo sviluppo sulle ex Repubbliche sovietiche, mettendo da parte il reale obiettivo della cooperazione allo sviluppo, ovvero il raggiungimento degli obiettivi di sviluppo del Millennio. Anche se i nuovi Stati membri dovessero riuscire a portare il loro RNL allo 0,17% entro il 2010 come concordato, si deve temere che solo una frazione di quell’importo andrebbe allo sviluppo e al sostegno dei paesi più poveri del mondo.</p>
      <p sl="de">Ancora una volta, i miei più sentiti ringraziamenti all’onorevole Budreikaitė per la sua relazione.</p>
    </intervention>
    <intervention id="4-018" speaker_id="1956" name="Frank Vanhecke" is_mep="True" mode="spoken">
      <p sl="nl">Credo che questa relazione abbia i suoi meriti. Offre una visione interessante della situazione della cooperazione allo sviluppo nei nuovi Stati membri. E’ un aspetto positivo. Sostanzialmente, però, ritengo che la relazione rappresenti soprattutto un’occasione perduta. Piuttosto che incoraggiare i nuovi Stati membri a mantenere gli obiettivi tradizionali degli aiuti europei allo sviluppo, il Parlamento avrebbe fatto meglio a discutere ampiamente su quegli stessi obiettivi e sulla domanda se ha senso ancora oggi andare avanti con la forma tradizionale di aiuti allo sviluppo.</p>
      <p sl="nl">Ancora una volta, senza un adeguato dibattito, quest’Aula eleva gli obiettivi finanziari a dogmi e ancora una volta rifiuta di riconoscere le cause fondamentali che sono alla base della maggior parte dei problemi dei paesi in via di sviluppo. Di certo per i paesi in via di sviluppo dell’Africa, la causa principale della povertà, della fame, dell’insicurezza e degli enormi problemi sociali ed economici è costituita dal malgoverno di regimi totalmente corrotti.</p>
      <p sl="nl">I nuovi Stati membri sono sollecitati a organizzare campagne d’informazione e di sensibilizzazione. Sono favorevole a questo, ma non dovremmo anche informare la gente del fatto che le nazioni africane spendono più per le armi di quanto ricevono in aiuti allo sviluppo? O che i dirigenti africani detengono miliardi nascosti in banche svizzere, per importi maggiori del valore degli aiuti allo sviluppo di molti anni? Se c’è un segnale che l’Europa dovrebbe dare è che solo le democrazie dove si applica lo Stato di diritto garantiscono alle persone una reale possibilità di migliorare il loro destino, e che in quelle circostanze gli aiuti allo sviluppo saranno efficaci e utili. Al momento, purtroppo, non è così.</p>
    </intervention>
    <intervention id="4-019" speaker_id="39721" name="Theodor Dumitru Stolojan" is_mep="True" mode="spoken">
      <p sl="ro">Lodo questa relazione che sarà di reale aiuto per i nuovi Stati membri nel compimento degli obblighi assunti in relazione alla politica di cooperazione allo sviluppo.</p>
      <p sl="ro">Sostengo le raccomandazioni formulate nella relazione e desidero puntualizzarne due: prima di tutto, la necessità di una strategia per l’ educazione dei cittadini. Ciò non significa fare capire ai cittadini di uno Stato membro, il cui reddito interno lordo per abitante equivale solo al 38% della media dell’UE, come la Romania, che devono destinare parte delle risorse di bilancio per lo sviluppo di altri paesi, ma è un valore fondamentale dell’Unione europea che ci siamo assunti; e la Romania, che è uno Stato membro che versa in questa situazione, agirà di conseguenza .</p>
      <p sl="ro">Desidero inoltre sottolineare la raccomandazione relativa al trasferimento di esperienza positiva dai vecchi Stati membri al nuovi Stati membri per evitare fallimenti nella cooperazione allo sviluppo, ad esempio fallimenti nel raggiungere i propri obiettivi, inefficienza e possibilità di corruzione negli Stati beneficiari.</p>
      <p sl="ro">Desidero sottolineare l’importanza che dovrebbe essere attribuita allo sviluppo per l’istruzione e la formazione delle risorse umane. In questo contesto, la Romania ha un’esperienza estremamente positiva poiché assegna borse di studio ad allievi e studenti della Repubblica di Moldavia e dell’Ucraina sudoccidentale. Esiste una relazione diretta fra le università rumene e gli allievi e studenti di questi paesi.</p>
    </intervention>
    <intervention id="4-020" speaker_id="28279" name="Justas Vincas Paleckis" is_mep="True" mode="spoken">
      <p sl="lt">Congratulazioni alla relatrice, onorevole Budreikaitė, per la relazione che deve avere richiesto tempo e sforzi per la sua elaborazione. E’ edificante sapere che in un periodo tanto breve di tempo i nuovi Stati membri sono passati dall’essere beneficiari di aiuti a donatori di aiuti. Tuttavia, la maggior parte di questi paesi, se non tutti, potrebbe lottare per raggiungere l’obiettivo di assegnare lo 0,17% del PIL all’aiuto allo sviluppo dal 2010.</p>
      <p sl="lt">Quale potrebbe essere la ragione? I paesi che hanno aderito all’UE nel XXI secolo sono ancora soffocati dall’etnocentrismo. Sentono che hanno sofferto di più, stanno lottando e necessitano di maggiore assistenza. Tuttavia, fare parte dell’UE e partecipare alla cooperazione allo sviluppo aiuta ad eliminare la ristrettezza di vedute.</p>
      <p sl="lt">Oggi, in Lituania, dove i progetti di assistenza allo sviluppo erano guardati con scetticismo fino a qualche tempo fa, la maggior parte della popolazione crede che tale assistenza sia gradita e necessaria. I nuovi Stati membri si trovano in una posizione di vantaggio, ovvero possono condividere l’esperienza del periodo transitorio con altre regioni del mondo. Abbiamo dimestichezza con le difficoltà con cui stanno lottando i nostri vicini dell’Europa centrale, del Caucaso e dell’Asia, dato che noi stessi di recente abbiamo vissuto avversità simili.</p>
      <p sl="lt">Tuttavia, dobbiamo incentrare la nostra attenzione e il nostro aiuto un po’ più lontano. E’ abbastanza difficile considerare la povertà nei paesi africani e asiatici dalla prospettiva di Vilnius, Varsavia, Budapest o Bucarest, ma dobbiamo renderci conto che aiutando quelli che oggi si trovano in stato di necessità stiamo realmente aiutando noi stessi. Ogni paese su questo pianeta è collegato con gli altri, come nella “legge dei vasi comunicanti”. Il divario sempre più netto fra i paesi più ricchi e quelli più poveri, nonché l’inarrestabile flusso di migranti economici stanno erodendo le fondamenta del mondo.</p>
      <p sl="lt">Insieme agli aiuti di Stato, anche le organizzazioni della società civile svolgono un ruolo molto importane. Il valore del denaro e dei prodotti raccolti attraverso le organizzazioni non governative, le scuole e la chiesa non è molto, ma è altamente apprezzato.</p>
    </intervention>
    <intervention id="4-021" speaker_id="28372" name="Ryszard Czarnecki" is_mep="True" mode="spoken">
      <p sl="pl">Signor Presidente, il mio paese ha ricevuto aiuti per molti anni a causa della diffusa povertà. Oggi, dopo quattro anni di appartenenza all’Unione europea, la Polonia partecipa sempre più attivamente agli aiuti in favore dei paesi in via di sviluppo. Di recente, ad esempio, abbiamo annullato il fortissimo debito dell’Angola. Diamo anche denaro per sostenere l’élite nei paesi in via di sviluppo, finanziando borse di studio per la Polonia. La nostra idea di fondo è che investire nella conoscenza e nella creazione di un’élite non sia meno importante che fare beneficenza.</p>
      <p sl="pl">Devo dire - forse in disaccordo con alcuni di voi - che gli aiuti in favore dei paesi in via di sviluppo non dovrebbero essere limitati al sostegno per i paesi africani, e vorrei ricordare che il Consenso europeo del 2005 non ci obbliga a convogliare i nostri aiuti allo sviluppo verso l’Africa. Da polacco, sono orgoglioso che il mio paese, un nuovo Stato membro, stanzi la stessa percentuale del suo PNL agli aiuti ai paesi in via di sviluppo della Grecia, che è nell’Unione europea da 27 anni, del Portogallo, Stato membro da 22 anni, e dell’Italia, paese fondatore della Comunità.</p>
    </intervention>
    <intervention id="4-022" speaker_id="37200" name="Katrin Saks" is_mep="True" mode="spoken">
      <p sl="et">Vorrei ringraziare la relatrice per una relazione tempestiva ed equilibrata e vorrei formulare alcune osservazioni su questioni che derivano sia dal dibattito precedente sia dal dibattito di oggi in Aula.</p>
      <p sl="et">Il mio primo punto riguarda l’idea che nei nuovi Stati membri l’atteggiamento della gente verso la cooperazione allo sviluppo e gli aiuti umanitari sia tiepido. Credo che la sensibilizzazione abbia un ruolo molto importante al riguardo. In Estonia è stato realizzato uno studio che ha messo a confronto gli atteggiamenti di oggi con quelli di tre anni fa: le cifre di questi tre anni mostrano che la conoscenza della cooperazione allo sviluppo è migliorata a tal punto che ha reso possibile, non solo a livello di istituzioni, ma anche di popolazione, dare un considerevole sostegno di bilancio, o un aumento di quel sostegno, alla cooperazione allo sviluppo.</p>
      <p sl="et">E’ importante per il pubblico sapere che il denaro non sta finendo in un buco nero, ma va a paesi specifici per progetti specifici. La cooperazione allo sviluppo dell’Estonia è basata sul principio che la responsabilità per lo sviluppo spetta primariamente ai paesi in via di sviluppo stessi: niente può essere raggiunto con la forza. Per tale motivo, una stretta cooperazione è particolarmente importante e un ottimo esempio è quello della cooperazione fra Estonia e Georgia.</p>
      <p sl="et">Accolgo quindi con favore il paragrafo 17 della relazione, che dichiara che le maggiori sfide saranno l’aumento dei bilanci e le attività di sensibilizzazione, specialmente del pubblico in generale. Ad esempio, sebbene l’importo stanziato per lo sviluppo internazionale dall’Estonia nel 2006 era pari allo 0,09% del PIL, oggi riteniamo che dovrebbe esserci un aumento e miriamo a raggiungere lo 0,17% del PIL per il 2011, conformemente al programma di cooperazione allo sviluppo adottato nel 2006.</p>
      <p sl="et">Approvo il fatto che le proposte avanzate dai miei colleghi, i miei colleghi estoni, sono state inserite nella relazione nella fase di stesura e credo che ciò costituisca un cambiamento fondamentale nell’ambito del quale i nuovi Stati membri si sono trasformati da beneficiati in donatori di aiuti; spero che questo sostegno continui a crescere.</p>
    </intervention>
    <intervention id="4-023" speaker_id="28114" name="Liam Aylward" is_mep="True" mode="spoken">
      <p sl="en">Signor Presidente, è incredibile che 200 milioni di bambini nel mondo possano essere decritti come lavoratori bambini. E’ una pratica del tutto inaccettabile. La comunità internazionale deve agire in modo più deciso per garantire che i codici internazionali di lotta contro il lavoro minorile siano rigorosamente attuati in tutti i paesi del mondo.</p>
      <p sl="en">Questa deve essere una questione di primaria importanza nel contesto delle politiche di aiuto allo sviluppo dell’UE in ogni momento. L’UE deve lavorare a più stretto contatto con le Nazioni Unite, l’UNICEF, la Banca mondiale, l’Organizzazione internazionale del lavoro, i donatori e le ONG per introdurre strategie atte a garantire che siano applicate leggi uniformi per porre fine alla pratica inumana del lavoro minorile.</p>
      <p sl="en">Se vogliamo realmente affrontare il problema del lavoro minorile in tutto il mondo, è necessario un approccio pluridimensionale. Sono necessarie misure di protezione sociale e cambiamenti nella regolamentazione del mercato del lavoro. Il lavoro minorile e le questioni dell’istruzione sono indissolubilmente collegati. I bambini cui viene negato l’accesso all’istruzione hanno più probabilità di essere impiegati nel lavoro minorile. L’Unione europea, quale maggiore donatore del mondo di aiuti allo sviluppo, deve continuare ad agire con fermezza per garantire il raggiungimento degli obiettivi di sviluppo del Millennio entro il 2015, compresi gli obiettivi fissati dalla comunità internazionale sulla messa a disposizione dell’istruzione a tutti i bambini del mondo.</p>
    </intervention>
    <intervention id="4-024" speaker_id="28355" name="Mieczysław Edmund Janowski" is_mep="True" mode="spoken">
      <p sl="pl">Signor Presidente, aiutare gli altri quando si è ancora in stato di bisogno è davvero una prova di solidarietà. E’ dimostrata dalle azioni dei 12 Stati che di recente hanno aderito all’Unione europea e dovrebbe essere apprezzata. Lo scorso novembre ho mostrato cosa stesse facendo la Polonia a questo proposito attraverso una mostra intitolata Polish aid to the world. Sono quindi molto grato all’onorevole Budreikaitė per la complessa presentazione della materia.</p>
      <p sl="pl">L’essenza degli obiettivi di sviluppo del Millennio, che discutiamo da anni, è aiutare le persone che vivono in povertà, compresi milioni di bambini malnutriti. Tale aiuto, tuttavia, dovrebbe consistere nel fornire una lenza e abilità di pesca piuttosto che mettere un pesce nel loro piatto.</p>
      <p sl="pl">Dobbiamo anche cercare di realizzare un sistema di scambi più equo con i paesi terzi. E’ necessaria la generosità da parte dei donatori per cancellare i debiti e per una diffusa condivisione dei progressi scientifici, specialmente nella medicina. Facciamo in modo di sostenere scuole e università in quei paesi, così che i loro laureati possano lavorare per soddisfare le esigenze dei loro stessi connazionali. Aiutiamo a risolvere la mancanza di acqua potabile. Noi abitanti dell’Unione europea costituiamo appena il 7,5% della popolazione mondiale, ma il 23% del PIL mondiale. Certo, noi in Europa abbiamo i nostri problemi, anche di natura economica. Ma dobbiamo considerarli in prospettiva. Non rimaniamo indifferenti alla sofferenza di quelli che sono affamati, malati o non istruiti, che vivono in povertà, miseria e pericolo di morte.</p>
    </intervention>
    <intervention id="4-025" speaker_id="2206" name="Reinhard Rack" is_mep="True" mode="spoken">
      <p sl="de">Signor Presidente, vorrei tornare su un’osservazione fatta dal Commissario nella sua dichiarazione introduttiva, ovvero che non dovremmo limitarci a dare aiuti allo sviluppo, ma potremmo e dovremmo collegarli a questioni generali – non nel senso di una politica dei poteri o di politiche liberamente condotte una volta dagli USA e dall’ex Unione sovietica e da Russia e Cina oggi, ma nel senso di una buona governance , dei diritti umani e della lotta contro la corruzione. Sono questioni che dovremmo scrivere sui nostri striscioni – e non mi riferisco solo ai nuovi Stati membri e alla loro politica di aiuti allo sviluppo, ma a tutti noi. Forse è un’opportunità pratica per dare ancora più importanza a quelle questioni.</p>
    </intervention>
    <intervention id="4-026" speaker_id="23712" name="Jan Zahradil" is_mep="True" mode="spoken">
      <p sl="cs">Signor Presidente, certo la relazione è molto utile. Lo sviluppo in questo settore è molto dinamico e anche più avanzato rispetto a quanto si legge nella relazione. Ad esempio, la relazione non riposta il fatto che alcuni nuovi Stati membri hanno già creato organizzazioni per lo sviluppo.</p>
      <p sl="cs">Tuttavia, vorrei parlare di qualcos’altro. Vorrei sfatare il mito ben radicato che i nuovi Stati membri non hanno esperienza in questo campo. Abbiamo quest’esperienza, sebbene acquisita quando l’Europa era divisa, dietro la cortina di ferro, in un regime diverso dove ogni cosa era ideologicamente e politicamente motivata. Rimane il fatto che eravamo abituati a costruire centrali nucleari e birrifici, e a fornire aiuti agricoli ai paesi in via di sviluppo. Ad ogni modo, siamo ancora in debito da allora e alcuni debiti sono alquanto consistenti, ma adesso non importa. Semplicemente abbiamo il know-how . Vorrei cogliere quest’opportunità anche per chiedere alla Commissione di non pensare ai nuovi Stati membri come a paesi inesperti, ma piuttosto di fare un uso efficiente della loro pregressa conoscenza.</p>
    </intervention>
    <intervention id="4-027" speaker_id="23706" name="Miloslav Ransdorf" is_mep="True" mode="spoken">
      <p sl="cs">Signor Presidente, vorrei riprendere da dove ha finito il collega Zahradil. Ha perfettamente ragione. In passato, la Cecoslovacchia, proprio come altri paesi del blocco sovietico, era attiva nei paesi in via di sviluppo. Il nostro paese ha partecipato con successo ad aiutare le economie di questi paesi e adesso possiamo mettere a frutto questo potenziale.</p>
      <p sl="cs">Vi sono anche alcuni aspetti negativi, sebbene dovuti al fatto che le risorse per la crescita esterna non possono mai sostituire le risorse interne; le economie che si trovano in questa situazione spesso sono incapaci di svilupparsi dall’interno.</p>
      <p sl="cs">Qualche tempo fa, in realtà molto tempo fa, Gunnar Myrdal ha pubblicato il suo libro “Dramma asiatico”. In questo libro mette a confronto l’ottimismo avvertito dopo la Seconda guerra mondiale, ad esempio in Africa, con il pessimismo prevalente nei paesi asiatici. Oggi, la situazione è abbastanza diversa. Molti paesi asiatici mostrano una forte crescita, mentre l’Africa attrae solo il 2% degli investimenti mondiali e le economie in molti dei suoi paesi si trovano in serie difficoltà.</p>
      <p sl="cs">Anche il collegamento con il comportamento delle classi dirigenti in queste due regioni era fortemente divergente. Uno studio francese mette a confronto il comportamento di queste classi e mostra che mentre l’élite asiatica investiva nell’economia, quella africana accumulava le risorse che erano state create e le portava via dai propri territori.</p>
    </intervention>
    <intervention id="4-028" speaker_id="photo_generic" name="Louis Michel" is_mep="True" mode="spoken">
      <p sl="fr">Membro della Commissione . − Signor Presidente, onorevoli deputati, vorrei ringraziare innanzitutto tutti gli oratori per l’altissimo livello e la pertinenza dei loro interventi che hanno rispecchiato punto per punto tutte le mie preoccupazioni. Vorrei ringraziare inoltre la Presidenza slovena che ha seguito un approccio decisamente innovativo, che lavora per incoraggiare e dinamizzare la riflessione sulle politiche di sviluppo in numerosi Stati membri e che, finora, ha già organizzato due riunioni estremamente produttive su tali questioni.</p>
      <p sl="fr">Per quanto riguarda le osservazioni sui livelli dell’aiuto, ovvero la quantità di denaro necessario, comprendo perfettamente la difficoltà affrontata dai nuovi Stati membri. Ma vorrei ricordare tuttavia - e voi l’avete detto, del resto, in modo generale - che esistono diverse alternative per coinvolgere e utilizzare i trasferimenti di esperienza, che costano molto poco. Ho sentito un’oratrice parlare di progetti di cooperazione a livello d’istruzione. E’ chiaro che, ad esempio, l’invio di formatori o di insegnanti in alcuni paesi dell’Africa costa relativamente poco, ma rappresenta un contributo estremamente importante per il paese che ne beneficia.</p>
      <p sl="fr">Penso che il dibattito subliminale che viene suggerito qui, ovvero sapere se i nuovi Stati membri dovrebbero investire nei paesi del loro vicinato – non ho un’altra formula semantica per vicinato, ma posso cercarla – o piuttosto investire in Africa, sia un dibattito falsato. Comprendo perfettamente che investire nel vicinato è di certo più attraente, più facile da giustificare e raggiunge meglio l’opinione pubblica del vostro paese e i potenziali partner delle politiche di sviluppo. Ma l’uno non esclude l’altro, e il valore pedagogico per i giovani di un popolo che decide di investire anche in Africa e di aprirsi all’Africa, ad esempio, è eccezionale perché esprime evidentemente valori che sono i valori dell’Europa, valori universali. Vorrei dirvi che, se mi permetto di suggerire quanto meno che i nuovi Stati membri non rimangano assenti dall’Africa – e questo è stato detto –, è perché alcuni dei vostri paesi hanno già un’esperienza pregressa in Africa, un’esperienza che, del resto, ha lasciato in generale tracce abbastanza positive, e in particolare a livello della costruzione di alcuni Stati e di alcuni servizi di Stato in cui è rimasta presente una vera e propria competenza.</p>
      <p sl="fr">In secondo luogo, onorevoli deputati, vorrei dire che l’Africa è in ritardo rispetto agli obiettivi del Millennio. Si conseguiranno gli obiettivi del Millennio in tutti i paesi in via di sviluppo tranne, proprio, in Africa. Mi permetto quindi di dire che abbiamo una parte di responsabilità o di corresponsabilità a non ridurre gli investimenti in Africa e insisto sullo scambio di competenze, come ha già detto un’oratrice. E’ chiaro che promuovere o incoraggiare le nostre università, le nostre scuole, i nostri comuni e i nostri poteri locali a partecipare agli scambi con i paesi in via di sviluppo sono piste poco costose ed efficaci. Desidero sinceramente invitare rappresentanti dei paesi detti “nuovi” ad accompagnarmi in alcune missioni. Credo che sia di estrema importanza che possano innanzi tutto percepire l’ampiezza delle sfide, ma anche, ovviamente, il dramma tragico, il dramma orribile al quale sono confrontate alcune popolazioni.</p>
      <p sl="fr">Infine, vorrei mettere l’accento su tutto ciò che riguarda la governance – settore che ha davvero un grandissimo valore aggiunto, forse a volte più grande di quello che abbiamo nei nostri paesi, come è già stato detto. Perché, in sostanza, che cos’è la governance ? La governance è la capacità di uno Stato di assicurare le sue principali funzioni sovrane e di garantire alla popolazione servizi sociali di base minimi. Credo che, a livello di governance , voi possiate fornire un grande contributo, vale a dire tutto ciò che attiene alla costruzione di uno Stato e credo che ciò sia stato detto dall’onorevole Lambsdorff – tutto ciò che riguarda in particolare il passaggio da un periodo di transizione verso la costruzione di uno Stato o di strutture più definitive. Penso all’imposizione fiscale, alla creazione di amministrazioni vicine alle persone, al principio di sussidiarietà, al decentramento. Tutti questi aspetti sono di certo fondamentali per la costruzione di Stati che possano essere realmente al servizio della popolazione e voi potete svolgere un ruolo importante.</p>
      <p sl="fr">Penso che sarebbe interessante, a seguito di questo dibattito – e in ogni caso è una proposta che farò – invitare i dodici paesi cosiddetti “nuovi” a lavorare con la Commissione a partire dalla programmazione del decimo Fondo europeo di sviluppo. Per il momento, abbiamo quasi completato la programmazione del decimo Fondo europeo di sviluppo. Sarebbe interessante associare i nuovi Stati membri per determinare insieme a loro quale tipo di associazione preferirebbero, paese per paese. Possiamo invitarli, ad esempio, a fare formazione in materia di giustizia, a livello di amministrazione, di insegnamento, settori in cui potrebbero mettere a disposizione alcuni dei loro esperti. Alcuni dei paesi nuovi hanno esperienza, ad esempio, nell’e-government ; vi sono paesi in Africa che necessitano questo tipo di competenza. Per questo motivo avanzo questa proposta. Penso che sia stato importante svolgere questo dibattito e mi rendo ben conto che esistono piste realmente interessanti. Detto questo, se vogliamo davvero essere efficaci e fare avanzare le cose, vi propongo di programmare rapidamente una riunione con i rappresentanti di questi dodici paesi ai fini di una lettura attiva, in modo da produrre realmente programmazioni comuni nelle prossime settimane. E’ un’opportunità che non bisogna perdere, mi sembra.</p>
      <p sl="fr">Ultimo elemento: avete parlato di condizionalità. Posso comprendere appieno questo punto di vista. Tutto ciò che riguarda i valori, i diritti dell’uomo, il rispetto dei diritti umani, la lotta contro la corruzione, tutti questi elementi mi sembrano molto importanti, ma a volte è difficile, e anche controproducente, legare o condizionare gli aiuti allo sviluppo al rispetto rigoroso di questo tipo di valori, che evidentemente ci stanno molto a cuore. Bisogna rendersi conto, infatti, che quando si impone un legame o una condizione a un valore nei paesi in cui questa esigenza non è rispettata, a pagarne lo scotto saranno in primo luogo le popolazioni. E il nostro modo di reagire a questo problema consiste, nei paesi che non rispettano la buona governance , nel lavorare con operatori, operatori indiretti locali, ONG, o agenti delle Nazioni Unite. Noi offriamo aiuti finanziari solo ai paesi in cui è assicurata una governance minima. Dunque, penso che siamo sicuramente d’accordo su questo approccio. Suddetti valori sono quei valori che veicoliamo e abbiamo sempre veicolato. Cerchiamo tutto il tempo di promuovere e portare avanti questi valori attraverso il dialogo politico. Ma una stretta condizionalità è difficile da praticare se vogliamo veramente aiutare le popolazioni, e questo è quanto meno l’obiettivo principale.</p>
    </intervention>
    <intervention id="4-029" speaker_id="28268" name="Danutė Budreikaitė" is_mep="True" mode="spoken">
      <p sl="lt">relatrice. – I miei sinceri ringraziamenti a tutti coloro che hanno partecipato alla discussione e sostenuto la mia relazione. Vorrei ringraziare anche tutti i membri della commissione per lo sviluppo per avere votato all’unanimità in suo favore.</p>
      <p sl="lt">Vorrei sottolineare diverse questioni. I “nuovi Stati membri” – in realtà il termine continua ad essere una sorta di condizione, rendendo più facile distinguere fra i “vecchi Stati membri” e quelli che hanno aderito all’UE dopo due allargamenti, a causa del loro particolare passato storico e forse perché sono più poveri di quelli vecchi.</p>
      <p sl="lt">Vorrei menzionare l’esperienza della politica di cooperazione allo sviluppo. Questa politica ha iniziato ad essere applicata nel 1958. I paesi dell’Europa centrale - la Repubblica ceca, la Slovacchia e altri - hanno avuto maggiore esperienza di partecipazione alla cooperazione allo sviluppo. La partecipazione degli Stati baltici è stata molto più limitata. Tuttavia, il mio paese partecipa attualmente all’assistenza per la ricerca oceanologica a Mauritius, paese africano. I progressi sono evidenti.</p>
      <p sl="lt">Perché metto l’accento sulla dimensione “orientale”, sui “paesi orientali”? Sono nostri vicini molto importanti. Non ha senso cercare di tracciare i confini fra la politica di vicinato e quella di cooperazione allo sviluppo o avere politici che discutono dei dettagli. Queste nozioni sono collegate. In Bielorussia, nostro vicino, alcune persone sopravvivono con meno di due dollari al giorno. A quale gruppo di paesi appartiene questo paese, allora? Anche questi paesi sono arretrati e chiedono di essere aiutati, insistendo che dovrebbero ricevere assistenza. Noi tutti vogliamo che i nostri vicini abbiano una qualità di vita decente. Sembriamo quindi perseguire gli stessi obiettivi globali.</p>
      <p sl="lt">Partecipiamo all’assistenza ai paesi africani nella lotta contro la povertà, riducendo il livello di migrazione, aumentando la qualità di vita, promuovendo la loro economia, consentendo loro di combattere malattie e diventare autosufficienti. Mentre assistiamo i paesi vicini nella lotta contro la povertà, dando un aiuto ogniqualvolta possiamo e laddove possediamo un’esperienza rilevante, contribuiamo anche alla stabilizzazione di tutta l’Europa e della regione dei Balcani. Grazie a voi tutti per avere partecipato alla discussione e per il vostro sostegno.</p>
    </intervention>
    <intervention id="4-030" speaker_id="4308" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">La votazione si svolgerà alle 12.00.</p>
      <p sl="unknown">Dichiarazione scritte (articolo 142)</p>
    </intervention>
    <intervention id="4-031" speaker_id="39722" name="Sebastian Valentin Bodu" is_mep="True" mode="written">
      <p sl="ro">Sebbene il progetto di risoluzione in discussione abbia obiettivi ambiziosi, credo che sarà difficile raggiungere una politica comune nel prossimo futuro, anche per una questione di principio. Pur formando tutti una grande famiglia, ogni Stato membro dell’UE ha le sue priorità rispetto ai paesi o alle regioni geografiche cui attualmente è offerta la cooperazione allo sviluppo regionale, priorità motivate da interessi economici, geopolitici, etnici, storici, ecc., ed è improbabile che questo modello possa cambiare in misura significativa. Il recente incidente collegato alla dichiarazione di indipendenza del Kosovo ha mostrato una mancanza di unità fra gli Stati membri in termini di opinione e, per gli stessi motivi, è probabile che la stessa diversità di opinione sarà mostrata quando si discute della situazione dei nostri vicini extracomunitari. E’ vero che è stato compiuto un passo importante con la nomina dell’Alto rappresentante dell’UE per gli Affari esteri, in virtù del Trattato di Lisbona. Tuttavia, grazie alla mancanza di regole chiare sulla determinazione di priorità comunitarie, ogni Stato membro cercherà di promuovere e di incentrarsi sulle politiche di sviluppo, compreso il finanziamento (stanziamenti a titolo dei bilancio dell’UE) sulle regioni extracomunitarie che coincidono con le loro priorità.</p>
    </intervention>
  </section>
  <section id="creitem3" title="3. Parità di genere ed emancipazione femminile nella cooperazione allo sviluppo (discussione)">
    <intervention id="4-034" speaker_id="4346" is_mep="True" mode="spoken" role="Presidente">
      <p sl="unknown">L’ordine del giorno reca la relazione, presentata dall’onorevole Feleknas Uca a nome della commissione per lo sviluppo, sulla parità di genere e l’emancipazione femminile nella cooperazione allo sviluppo [2007/2182(INI) ] (A6-0035/2008).</p>
    </intervention>
    <intervention id="4-035" speaker_id="4302" name="Feleknas Uca" is_mep="True" mode="spoken">
      <p sl="de">relatrice . − Signor Presidente, signor Commissario, onorevoli colleghi, cinque giorni fa abbiamo celebrato il 100° anniversario della Giornata internazionale della donna. Molto è stato raggiunto, eppure non vi è ancora traccia di parità di opportunità nei paesi più poveri di questo mondo. I diritti umani delle donne e delle bambine sono ancora lungi dall’essere parte inalienabile, integrante e indivisibile dei diritti umani universali, invocati nella dichiarazione di Vienna delle Nazioni Unite del 1993.</p>
      <p sl="de">Nella mia relazione ho trattato nei dettagli la situazione delle donne e delle bambine nei paesi in via di sviluppo e ho anche guardato ai modi in cui la cooperazione allo sviluppo europea può migliorare le vite di queste donne. Citerò in breve alcuni fatti e alcune cifre.</p>
      <p sl="de">Due terzi degli analfabeti nel mondo sono donne. Più del 40% delle donne in Africa non ha frequentato la scuola primaria. In Africa, le donne costituiscono il 52% della popolazione totale, ma contribuiscono per il 75% al lavoro agricolo e producono e commercializzano il 60-80% dei prodotti alimentari.</p>
      <p sl="de">La strategia aggiornata della Commissione per la parità delle donne e la partecipazione alla cooperazione allo sviluppo si rivolge a settori importanti e propone azioni concrete per promuovere la parità. L’approccio duale della strategia, che rende l’integrazione di genere più efficiente e propone misure separate per promuovere la parità, è ben accetta. Anch’io plaudo alle 41 misure pratiche nei settori relativi a governance responsabile, occupazione, economia, istruzione, sanità e violenza contro le donne. Tuttavia, nella mia relazione ho criticato diversi punti. Vorrei discutere in breve i più importanti.</p>
      <p sl="de">Credo che la lotta contro le forme tradizionali di violenza dovrebbe essere alla base delle misure per combattere la violenza contro le donne. In secondo luogo, sono abbastanza sorpresa dal fatto che la strategia non menzioni gli accordi di partenariato europeo. In nessun punto si fa riferimento al legame fra il rafforzamento del ruolo delle donne e gli accordi economici fra l’UE e gli Stati ACP. Per quanto riguarda la situazione specifica delle donne nei conflitti, deploro il fatto che la strategia non commenti il ruolo specifico che le donne svolgono in quelli che sono definiti Stati deboli e nei paesi meno sviluppati. Un’attenzione speciale dovrebbe andare anche alla salute sessuale e riproduttiva e ai relativi diritti delle donne nei paesi in via di sviluppo.</p>
      <p sl="de">Deploro in modo particolare che la maggior parte degli emendamenti proposti siano finalizzati ancora una volta alla cancellazione di passaggi dalla relazione che chiedono il diritto per le donne di decidere liberamente e autonomamente del loro corpo e della loro vita. Non voglio sembrare presuntuosa, ma la mia relazione non dovrebbe essere ridotta a questo. Al riguardo, accolgo positivamente gli emendamenti proposti dall’onorevole Buitenweg a nome dei Verdi e la ringrazio per i suoi importanti contributi.</p>
      <p sl="de">Per quanto riguarda la salute riproduttiva, voglio solo dire quanto segue: ogni donna ha il diritto di decidere liberamente e autonomamente del proprio corpo e della propria vita. Il pieno accesso delle donne alla salute sessuale e riproduttiva è una condizione essenziale per raggiungere la parità di genere. Finché alle donne sarà rifiutato quell’accesso, saranno altri a decidere dei corpi e delle vite delle donne. Di sicuro, nessuno che sia seriamente preoccupato della tradizione umanista dell’Europa, con i nostri valori condivisi e con il rispetto per i diritti umani, potrebbe volerlo!</p>
      <a text="(Applausi)"/>
    </intervention>
    <intervention id="4-036" speaker_id="photo_generic" name="Louis Michel" is_mep="True" mode="spoken">
      <p sl="fr">Membro della Commissione . − Signor Presidente, onorevoli deputati, consentitemi innanzitutto di congratularmi con la relatrice per questa relazione estremamente completa su una questione trasversale di grande importanza. Infatti, una maggiore partecipazione delle donne all’economia e un’equa divisione del potere fra uomini e donne sono condizioni essenziali per lo sviluppo. Senza garantire la parità uomo-donna per lo sviluppo, non raggiungeremo mai né gli obiettivi del Millennio, né una crescita economica sostenibile.</p>
      <p sl="fr">Perché nell’Africa subsahariana la percentuale di donne impiegate è solo il 34 % della forza lavoro occupata regolarmente? Perché queste donne guadagnano solo il 10 % del reddito totale e perché possiedono sono l’1 % dei beni? Si tratta di domande molto importanti. E perché, come chiede la relazione, il 70% dell’1,3 miliardi di persone che vivono in assoluta povertà sono donne? E’ la prova evidente di un particolare tipo di dramma intrinsecamente legato all’essere donna. E’ triste, ma vi sono troppe questioni di questo tipo. Nemmeno in Europa, nemmeno nei parlamenti nazionali dei nostri Stati membri, dove la partecipazione delle donne è abbastanza elevata, esiste la garanzia che le priorità delle donne siano sempre all’ordine del giorno.</p>
      <p sl="fr">Per quanto riguarda la nostra politica con i nostri paesi partner , siamo consapevoli che dobbiamo impegnarci in un dialogo politico estremamente scrupoloso. Posso dirvi che il dialogo sulla parità dei sessi non è sempre semplice, ad esempio quando si tratta di sostenere l’elaborazione di statistiche disaggregate o di chiedere una maggiore attenzione ai settori sociali nella predisposizione del bilancio, perché spesso l’istruzione o la salute non sono vere priorità, pur sapendo che la salute e l’istruzione delle donne sono elementi chiave dello sviluppo.</p>
      <p sl="fr">Tutte questi argomenti sono alla base della comunicazione sulla parità dei sessi nella cooperazione allo sviluppo che la Commissione europea ha adottato l’8 marzo 2007. Questa politica costituisce una risposta agli impegni assunti nel Consenso europeo sullo sviluppo per quanto riguarda la parità fra uomini e donne in tutte le nostre politiche e pratiche di cooperazione. L’ambizione di questa comunicazione è elaborare una visione europea e offrire un sostegno armonizzato per la promozione della parità dei sessi in tutte le regioni e in tutti i paesi in via di sviluppo.</p>
      <p sl="fr">La comunicazione serve anche da guida per le nuove modalità di aiuto, in particolare il sostegno al bilancio. Contrariamente alle critiche formulate nella relazione, io sono del parere che il sostegno al bilancio offre nuove opportunità per promuovere efficacemente la parità uomo-donna. Perché? Ho già avuto spesso l’occasione di accennare ai motivi per i quali, nella misura del possibile, ero a favore del sostegno al bilancio. Il fatto di impegnarci nel sostegno al bilancio ci dà un’influenza incomparabilmente più potente nel dialogo politico con le autorità del paese partner . Ci consente, ad esempio, di discutere su opzioni politiche e, fra l’altro, sulla necessità di sviluppare meglio le potenzialità delle donne nello sviluppo economico e sociale di un paese. Inoltre, in questo caso, basiamo il nostro sostegno sulla verifica di risultati tangibili presentati o rivelati da indicatori sempre disaggregati per genere e che quindi mostrano chiaramente i divari donne e uomini laddove esistono. Gli obiettivi che noi usiamo per misurare i risultati di un paese sono conformi agli obiettivi del Millennio e, in gran parte, molto pertinenti ai fini del miglioramento delle condizioni di vita delle donne. Comprendono, per illustrarne solo alcuni, l’aumento dei tassi di scolarizzazione delle ragazze o il numero dei controlli prenatali, ad esempio. Ed è sulla base dei progressi compiuti da un paese verso questo tipo di obiettivi che la Commissione europea stanzia quote variabili del sostegno al bilancio.</p>
      <p sl="fr">Nel corso della discussione, qualcuno è intervenuto a proposito di una forma di condizionalità. Quando ci si impegna nel sostegno al bilancio, si ha ovviamente la possibilità, in certa misura, di obbligare il partner a rispettare dei criteri e a osservare certe condizioni. In termini di influenza positiva, si ha un effetto più forte di quanto sarebbe senza il meccanismo del sostegno al bilancio. In ogni caso, io sono disposto a portare avanti quel dibattito in altri contesti. Ma sono intimamente convinto, sulla base della mia esperienza fino ad oggi, che il sostegno al bilancio, quando è possibile, è ovviamente molto più efficace.</p>
      <p sl="fr">Per anni abbiamo seguito un approccio duale. In primo luogo, integriamo la parità di genere in tutte le nostre politiche e azioni, anche nell’ambito degli accordi per il sostegno al bilancio e nel dialogo politico con i nostri partner. Una delle conseguenze di questo approccio è l’esigenza di formare i nostri colleghi che fanno parte di delegazioni sulle questioni di genere. Sin dal 2004, più di mille di loro hanno ricevuto una formazione specifica “di genere” e adesso abbiamo istituito un helpdesk “di genere” per continuare questa formazione nel futuro. In secondo luogo, finanziamo azioni specifiche per progredire verso la parità uomo-donna.</p>
      <p sl="fr">Azioni di questo tipo sono incluse in alcuni programmi indicativi nazionali, ma, aspetto più importante, si tratta anche di programmi tematici che integrano la cooperazione su base geografica. Ad esempio, i programmi “Investire nelle risorse umane” e “Diritti umani e democrazia” incorporano elementi specifici per promuovere ulteriormente la parità di genere. Il programma “Investire nelle risorse umane” ha una dotazione di 57 milioni di euro per attività mirate “di genere” fra 2007 e il 2013: è una media annuale all’incirca di tre volte superiore alla nostra spesa fino al 2006. Certo, la parità di genere è incorporata anche in altri programmi tematici, che si tratti di istruzione, sanità o agricoltura, o anche ambiente e cultura.</p>
      <p sl="fr">E’ vero che abbiamo ancora molta strada da percorrere, ma sono convinto che, con un impegno condiviso a promuovere la parità di genere e, aspetto più importante, a cooperare con le donne nei paesi in via di sviluppo, noi saremo in grado di lottare contro la povertà e creare società più giuste.</p>
    </intervention>
    <intervention id="4-037" speaker_id="33977" name="Gabriela Creţu" is_mep="True" mode="spoken">
      <p sl="ro">relatrice per parere della commissione per i diritti della donna e l’uguaglianza di genere . − Onorevoli colleghi, noto che la relazione ha già provocato reazioni. Speriamo sia una prova della sua rilevanza politica.</p>
      <p sl="ro">La comunicazione della Commissione è stata un buon punto di partenza e il Parlamento ha aggiunto precisazioni utili. Vorrei solo spiegare il principio alla base di questa posizione. L’obiettivo era chiaro, sosteniamo il ruolo delle donne nella cooperazione allo sviluppo. Al di là degli argomenti relativi alla parità, vi sono prove sufficienti che le donne sono un buon investimento perché hanno un’eccellente capacità di moltiplicare i risultati.</p>
      <p sl="ro">Ma come possiamo ottenere la massima efficienza nel raggiungimento di questo obiettivo? Potremmo chiedere criteri severi agli Stati beneficiari sul rafforzamento della posizione delle donne. In realtà, tali criteri già esistono. Tuttavia, possiamo anche aspettarci reazioni mediocri, mancanza di competenza e di capacità amministrativa, inserimento di impegni formali nei piani di sviluppo strategico e mancanza di attuazione di tali impegni. Il mancato rispetto degli obblighi può provocare una diminuzione o una sospensione degli aiuti. Inciderebbe negativamente sui beneficiari finali, e le donne finirebbero col pagare lo scotto per l’incompetenza dei governi, e noi non lo vogliamo.</p>
      <p sl="ro">A queste condizioni, abbiamo scelto di insistere sul rispetto di quei requisiti che controlliamo e per i quali abbiamo i mezzi di azione. Per questo motivo, chiediamo alla Commissione e agli Stati membri di garantire la coerenza fra altre politiche comunitarie e la politica di sviluppo. Altrimenti, alcuni aspetti della politica commerciale nazionale o della politica agricola comune possono interferire negativamente con i nostri obiettivi.</p>
      <p sl="ro">Date le significative differenze sulla dimensione di genere nelle politiche degli Stati membri, crediamo che la stesura della tabella di marcia della Commissione europea sulla parità di genere nell’Unione sia una condizione necessaria per una valorizzazione reale ed efficace delle donne nell’elaborazione della cooperazione allo sviluppo, che è una politica gestita in primo luogo dagli Stati membri. Le nuove modalità di concessione degli aiuti sembrano avere attenuato l’attenzione riservata alle donne.</p>
      <p sl="ro">Chiediamo una valutazione del loro impatto sulla dimensione di genere e l’adozione di adeguate misure di correzione, nel rispetto delle responsabilità e della trasparenza dell’uso dei fondi nei confronti dei cittadini europei.</p>
    </intervention>
    <intervention id="4-038" speaker_id="23894" name="Anna Záborská" is_mep="True" mode="spoken">
      <p sl="sk">a nome del gruppo PPE-DE . – Preparare la relazione sull’uguaglianza di genere e sull’emancipazione delle donne non era un compito facile, e la sua dimensione lo dimostra.</p>
      <p sl="sk">Sebbene non condivida ogni cosa della relazione della nostra collega, l’onorevole Uca, vorrei congratularmi con lei per la coerenza e l’accuratezza del suo approccio alla materia. Quando discutiamo su questo argomento, dovremmo accentuare il nostro sostegno per la dignità delle donne e il loro ruolo nell’agire per il bene comune della società.</p>
      <p sl="sk">Nei paesi in via di sviluppo (ma non solo lì), molte donne subiscono discriminazione e violenza, spesso lavorano in condizioni scadenti e per basse retribuzioni, non hanno/non beneficiano di cure mediche di base, lavorano per troppe ore e sono soggette a umiliazioni e abusi fisici. Questo è il motivo alla base di uno sviluppo inadeguato. Tutti questi fattori hanno un impatto anche sulla qualità della loro vita familiare. Rafforzare lo sviluppo e favorire la parità par promuovere la pace nel XXI secolo: sono questi i passi concreti che, se compiuti, possono contribuire a migliorare la situazione. Dobbiamo condannare costantemente, senza compromessi e in ogni occasione, la violenza sessuale subita dalle donne e dalle giovani ragazze. Dobbiamo incoraggiare i paesi a adottare leggi che offrano alle donne una protezione effettiva.</p>
      <p sl="sk">Nel nome del rispetto per ogni individuo, dobbiamo anche condannare una quasi cultura molto diffusa, che porta allo sfruttamento sessuale sistematico e alla distruzione della dignità di tutte le giovani ragazze, forzandole a offrire i loro corpi e contribuire così a miliardi di profitti dell’industria del sesso. Purtroppo, i loro clienti provengono per lo più dalle parti civilizzate del mondo, compresa l’Unione europea. Le donne in zone di conflitti militari sono vittime di stupri sistematici per scopi politici.</p>
      <p sl="sk">Apprezzo che vi siano movimenti femminili impegnati a migliorare la dignità delle donne. Quando guardiamo alla questione dell’aiuto alle donne nei paesi in via di sviluppo, non dobbiamo dimenticare che, al di là degli aiuti finanziari a titolo dei fondi per lo sviluppo/derivanti dai fondi per lo sviluppo, esiste un’efficace rete di organizzazioni religiose e di beneficenza. Quest’iniziativa ha goduto per anni del sostegno delle chiese locali, attraverso regimi paralleli e microprestiti informali per i poveri. E’ molto edificante vedere remunerato in questo modo il lavoro paziente, onesto e duro di donne povere. Anche questo deve essere sostenuto dalla riforma delle strutture che contribuiscono a espandere il successo di nuove iniziative.</p>
      <p sl="sk">Alle donne vanno garantite pari opportunità, una giusta paga, uguaglianza nella carriera professionale, pari accesso all’istruzione a tutti i livelli, alle cure sanitarie e uguaglianza nelle questioni familiari. Alle donne occorre coraggio per partecipare alla politica, ma il progresso compiuto dalle donne nei paesi in via di sviluppo è progresso per noi tutti.</p>
    </intervention>
    <intervention id="4-039" speaker_id="1938" name="Anne Van Lancker" is_mep="True" mode="spoken">
      <p sl="nl">a nome del gruppo PSE . – A nome del mio gruppo, posso dire che sosteniamo con entusiasmo la relazione dell’onorevole Uca e ci congratuliamo con il Commissario per questa strategia di genere. Quasi tutti i paesi hanno sottoscritto otto anni fa gli obiettivi di sviluppo del Millennio. E’ già passata metà del tempo e sembra che la maggior parte degli obiettivi non sarà raggiunta in Africa.</p>
      <p sl="nl">Le donne svolgono un ruolo essenziale nella lotta contro la povertà, ma ancora non hanno parità di accesso all’istruzione, alla sanità, all’occupazione o alla proprietà. Il loro status sociale è basso e la violenza contro le donne è diffusa. Nello stesso tempo, la maggior parte dei programmi strategici dei nostri paesi partner semplicemente ignora le donne. Per questo motivo, la dimensione di genere deve essere realmente collocata al centro del dialogo politico con i nostri paesi partner e le organizzazioni femminili devono essere coinvolte nella formulazione della politica.</p>
      <p sl="nl">Trovo mostruoso che colleghi dei gruppi PPE e UEN vogliano cancellare dalla relazione il chiaro linguaggio sulla salute sessuale e riproduttiva, perché se le donne possono decidere dei loro corpi e del loro desiderio di maternità, allora potranno essere salvati non solo milioni di vite di donne, ma anche i bambini avranno maggiori possibilità e le comunità diventeranno più forti. Chiunque neghi ciò, pregiudica il consenso sulla popolazione e lo sviluppo che la comunità internazionale ha approvato nel 1994, e noi non lo permetteremo.</p>
      <p sl="nl">Un’ultima parola: sono favorevole al cento per cento alla richiesta del gruppo dei Verdi di nominare un inviato europeo per i diritti delle donne. Tale inviato darà alle donne del mondo un viso e una voce in Europa e ricorderà ai governi e talvolta anche ai Commissari gli impegni che si sono assunti.</p>
    </intervention>
    <intervention id="4-040" speaker_id="39713" name="Renate Weber" is_mep="True" mode="spoken">
      <p sl="en">a nome del gruppo ALDE . – Signor Presidente, l’uguaglianza di genere e l’emancipazione delle donne sono valori e principi che noi tutti lodiamo nell’Unione europea. In quanto tali, devono essere decisamente condivisi con i paesi in via di sviluppo nell’ambito della cooperazione esistente. Abbiamo un’enorme responsabilità quando ce ne occupiamo perché la promozione di due tipi di standard ci metterebbe moralmente al bando, facendoci perdere di credibilità. Adesso mi riferisco, in modo specifico, agli emendamenti presentati per la votazione di oggi, gli stessi emendamenti che erano stati respinti dalla commissione per lo sviluppo.</p>
      <p sl="en">Temo che rischiamo di usare parametri differenti quando, da un lato, esprimiamo questi valori per i nostri partner dello sviluppo e, dall’altro, li usiamo nell’Unione europea. Non possiamo permetterci di escludere da questa relazione riferimenti ai diritti in materia di riproduzione perché si tratta di un argomento importantissimo quando puntiamo alla promozione dei diritti delle donne e alla loro emancipazione.</p>
      <p sl="en">Come la relazione correttamente sottolinea, il pieno godimento da parte delle donne della loro salute sessuale e riproduttiva è una condizione essenziale per raggiungere l’uguaglianza di genere. La protezione dei diritti in materia di riproduzione, come la pianificazione familiare in termini di tempi e frequenza delle nascite e la presa di decisioni sulla riproduzione senza discriminazioni, coercizioni e violenza, dà alle donne la libertà di partecipare in modo più pieno e paritario alla società.</p>
      <p sl="en">Non possiamo fermarci a metà strada di fronte ai nostri partner e pretendere allo stesso tempo che il nostro obiettivo è avere donne più sane e più forti che siano in grado di partecipare in modo attivo e paritario alla società. Vi prego di scusare il mio linguaggio schietto, ma per me questa è mera ipocrisia. Non riusciremo a raggiungere questi obiettivi se iniziamo ad escludere questioni fondamentali o a dare un’impressione diversa dei nostri principi, diversa da quella che abbiamo poi nei nostri paesi.</p>
      <p sl="en">Nel mondo di oggi, la promozione dell’uguaglianza di genere e dell’emancipazione delle donne nei paesi in via di sviluppo non è un compito facile. Il raggiungimento di questi obiettivi implica un impegno genuino e un’azione reale e, soprattutto, la nostra buona fede nelle nostre relazioni con i paesi in via di sviluppo.</p>
    </intervention>
    <intervention id="4-041" speaker_id="28161" name="Margrete Auken" is_mep="True" mode="spoken">
      <p sl="da">a nome del gruppo Verts/ALE . – Signor Presidente, 750 milioni di donne vivono in povertà, e queste donne lottano per la propria sopravvivenza e per quella delle loro famiglie. Da europei dobbiamo lottare insieme a loro per il loro diritto a una vita migliore. Il ruolo delle donne è inestimabile; eppure, le loro abilità e il loro potenziale non sono apprezzati. Il loro accesso all’istruzione, al lavoro e alla proprietà è severamente ristretto. Uno dei principali compiti dell’UE dovrebbe essere garantire che le donne siano messe al centro delle attività di sviluppo dell’UE. Allo stadio attuale, troppo spesso le nostre politiche finiscono col degradare ulteriormente lo status già basso delle donne e per questo motivo sono molto lieta della relazione dell’onorevole Uca.</p>
      <p sl="da">E’ importante non sminuire questa relazione, come molti nel gruppo del Partito popolare europeo (Democratici cristiani) e dei Democratici europei nonché nell’Unione per l’Europa delle Nazioni stanno tentando di fare attraverso i loro emendamenti, che eliminerebbero ogni riferimento ai diritti sessuali e riproduttivi delle donne. Come è già stato detto molte volte, questi diritti sono essenziali per consentire alle donne di assumersi la responsabilità per la loro vita e quella delle loro famiglie. Spesso, è una questione di vita o di morte per loro. Le donne devono avere il diritto e l’opportunità di dire “no” per evitare violenza e ottenere un’istruzione e la possibilità di avere una propria attività. Questo è fondamentale se ci aspettiamo sviluppo dai nostri aiuti allo sviluppo, ed è sia immorale sia sciocco non mettere le donne al centro di questo lavoro.</p>
      <p sl="da">Purtroppo, manca la volontà politica, ovviamente – ed è stato anche detto – e quindi molti di noi sostengono una proposta per la nomina di un Alto rappresentante UE per le donne. Lui o lei dovrebbe assicurare la partecipazione delle donne nel lavoro politico e sociale in tutto il mondo, favorendo l’influenza che dovrebbero esercitare in quanto metà della popolazione mondiale. Le donne non devono diventare vittime o povere sventurate. Per tutti noi è importante che siano messe in una condizione di parità con tutti noi.</p>
    </intervention>
    <intervention id="4-042" speaker_id="4453" name="Luisa Morgantini" is_mep="True" mode="spoken">
      <p sl="it">a nome del gruppo GUE/NGL . – Signor Presidente, onorevoli colleghi, che dire? Merito della Commissione per una comunicazione articolata, che per la prima volta definisce una strategia europea per la parità di genere nella cooperazione sviluppo, in sintonia del resto con richieste portate avanti da vasti movimenti di donne che rifiutano di essere vittime. Anzi, rifiutiamo di essere vittime e siamo protagoniste della nostra vita, della nostra sessualità e decidiamo in quale tipo di società vogliamo vivere: una società capace di affrontare e risolvere discriminazioni, ingiustizie, violenze e anche la militarizzazione degli Stati e delle menti.</p>
      <p sl="it">E tanto merito al rapporto dell’on. Uca per avere approfondito e colto le menti non tenute in considerazione della Commissione, che penso la Commissione vorrà accettare. Inutile ripetere qui cifre sulle donne in estrema povertà, analfabetismo, malate di AIDS o di malaria, su quante donne subiscano violenza fisica e sessuale soprattutto fra le pareti domestiche, anche in Europa.</p>
      <p sl="it">Sono le azioni concrete che contano: governance , istruzione, sanità, violenza contro le donne, accesso alla proprietà e al lavoro e, come dice l’on. Uca, politiche economiche e commerciali dell’UE che non siano in contraddizione con le politiche di sviluppo.</p>
      <p sl="it">E’ la politica di mainstreaming che deve farsi ancora più forte ed implica un impegno severo anche di risorse economiche e risorse umane nelle delegazioni della stessa Commissione e nei progetti di grande effetto, come per esempio il microcredito. Sono azioni concrete per un rapporto permanente con movimenti delle donne nelle situazioni locali e nazionali, nelle reti di donne tra i diversi paesi formatesi nella campagna contro la desertificazione, per la soluzione urgente dei conflitti, per il diritto alla salute, alla casa, all’acqua.</p>
      <p sl="it">Qualcosa vorrei dire sugli emendamenti che vogliono sopprimere i riferimenti alle varie strategie internazionali – dal Cairo a Maputo – sulla salute riproduttiva e sulla libera scelta delle donne alla procreazione. Difendere la vita è sacrosanto. Il diritto alla vita, però, è anche far sì che non vi siano esitazioni nel mettere in pratica politiche di sviluppo capaci …</p>
      <a text="(Il Presidente interrompe l’oratore)"/>
    </intervention>
    <intervention id="4-043" speaker_id="28334" name="Urszula Krupa" is_mep="True" mode="spoken">
      <p sl="pl">a nome del gruppo IND/DEM . – Signor Presidente, la relazione sull’uguaglianza di genere e l’emancipazione delle donne nella cooperazione allo sviluppo affronta problemi che colpiscono le donne nei paesi africani e asiatici, ad esempio. Delinea una strategia che prevede misure in vari settori: uguaglianza di genere, sistema politico, occupazione, istruzione, sanità e violenza contro le donne.</p>
      <p sl="pl">Come sappiamo, la parità dei diritti fra donne e uomini è un aspetto fondamentale dello sviluppo sociale proclamato nella nostra civiltà europea in regolamenti di base sul rispetto dei diritti umani e per tutte le persone. Ma la parità di diritti e la non discriminazione contro le donne non sono l’unica condizione per lo sviluppo sociale. Esiste un’intera serie di fattori che sono importanti per il progresso sociale, a partire dal rispetto dei principi etici e morali che garantiscono una riduzione significativa dello sfruttamento, della violenza, delle truffe e di altre forme di manipolazione, compresa la discriminazione e l’oppressione delle donne.</p>
      <p sl="pl">Le drammatiche condizioni di vita delle donne nei paesi africani sono il risultato di una politica di razzia delle risorse naturali e della speculazione da parte di multinazionali che si arricchiscono a scapito della vita e della salute della popolazione locale. Il sostegno al bilancio e altri programmi dell’UE non compenseranno le perdite inflitte da un’economia di rapina. Anche il relativismo etico favorisce lo sfruttamento sessuale e la diffusione delle malattie sessualmente trasmesse. La libertà sessuale, così come propagata, priva le donne della loro dignità, riducendole a oggetti sessuali, e incoraggia la violenza. La situazione delle donne non verrà migliorata da maggiori finanziamenti a favore della contraccezione e dell’aborto, ma dal sostegno finanziario alle famiglie, in particolare a quelle che hanno molti figli, in modo da consentire l’istruzione e lo sviluppo e migliorare la sanità e la protezione sociale, specialmente per le donne incinte. Le donne istruite con predisposizione alla leadership o con un desiderio di impegnarsi in politica dovrebbero ovviamente potere partecipare alle elezioni e usare la loro diversità psico-fisica per ampliare la gamma di opinioni su questioni importanti non solo per le donne e i bambini.</p>
      <p sl="pl">Tuttavia, l’integrazione di genere come idea centrale – che fra le altre cose ci ha portato il congedo per paternità – ha già prodotto i risultati che ci si poteva aspettare, dato che i padri svedesi non sono i soli a preferire la caccia all’alce o la lettura del giornale, piuttosto che badare ai figli. La tirannia dell’aggressione sessuale diffusa dai mezzi d’informazione di massa …</p>
      <a text="(Il Presidente interrompe l’oratore)"/>
    </intervention>
    <intervention id="4-044" speaker_id="28280" name="Filip Kaczmarek" is_mep="True" mode="spoken">
      <p sl="pl">Signor Presidente, la relazione dell’onorevole Uca tratta l’importante questione dell’uguaglianza di genere nella cooperazione allo sviluppo. Purtroppo, le intenzioni della relatrice, indubbiamente positive, sono pregiudicate da una presentazione eccessiva e discutibile della questione della salute sessuale e riproduttiva e dei relativi diritti. Questo argomento non dovrebbe essere trattato in modo polemico, ma la relazione adopera il linguaggio paradossale impiegato così frequentemente nell’Unione europea. E’ proprio questo strano uso del linguaggio che separa l’UE dai suoi cittadini e la trasforma in una macchina burocratica non intelligibile e alienata. Ed è proprio così che stiamo creando e alimentando l’opposizione all’UE.</p>
      <p sl="pl">Spero quindi che gli emendamenti presentati dal gruppo PPE-DE saranno accettati da quest’Aula. Perché? Perché, per “salute e diritti in ambito riproduttivo” l’autrice e i promotori di questa relazione vogliono dire l’opposto di quello che queste parole effettivamente significano. “Diritti in ambito riproduttivo” non significa restrizione della riproduzione. Stiamo dando una connotazione positiva a qualcosa che ha conseguenze negative, ovvero la restrizione della riproduzione. E’ un vero e proprio inganno.</p>
      <p sl="pl">Quanti sono favorevoli al contenimento della popolazione nei paesi poveri e alla promozione della contraccezione o all’aborto non dovrebbero nascondersi dietro termini come salute e diritti in ambito riproduttivo. Dovremmo chiamare le cose con il loro nome. Ho l’impressione che non vogliano farlo perché ritengono che l’Unione europea, in realtà, non dovrebbe preoccuparsi di tali materie. Non vi è qualcosa di ambiguo negli europei che promuovono e finanziano la contraccezione e l’aborto al di fuori dell’Europa? In Africa e in Asia, proprio come nell’UE, sono gli Stati individuali che dovrebbero decidere quale politica seguire in questo settore. La relazione dice che le donne dovrebbero decidere. Ma siamo noi che stiamo dicendo alle donne in Africa cosa fare. Credo che ci sia un po’ di confusione.</p>
      <p sl="pl">Un altro punto: non vi è relazione di causa ed effetto fra avere un gran numero di figli e uguaglianza. Le due cose non sono collegate, e non riseco a comprendere perché questa relazione proponga un legame fra loro.</p>
    </intervention>
    <intervention id="4-045" speaker_id="28282" name="Alain Hutchinson" is_mep="True" mode="spoken">
      <p sl="fr">Signor Presidente, signor Commissario, onorevoli colleghi, in via eccezionale non interverrò sulla relazione in sé – per la quale mi congratulo con la relatrice –, ma piuttosto sugli emendamenti che presto saranno sottoposti a votazione, e desidero dire che trovo gli emendamenti proposti dai nostri colleghi del gruppo UEN letteralmente scandalosi.</p>
      <a text="(Applausi)"/>
      <p sl="fr">Rifiutando qualsiasi considerazione o riferimento a problemi di contraccezione nel contenuto di questa relazione, l’UEN sta in realtà rifiutando di riconoscere che le donne nell’emisfero meridionale hanno il diritto a una vita decente. E’ più che scandaloso, è irresponsabile e ipocrita, dal momento che sappiamo che la mancanza di un’adeguata pianificazione familiare condanna milioni di persone in tutto il mondo a sofferenze inutili, alle malattie e alla morte – a cominciare dalle donne e dai bambini che esse mettono al mondo, troppo spesso contro la loro stessa volontà.</p>
      <p sl="fr">Gli emendamenti proposti dal gruppo PPE-DE non sono meno deplorevoli. Formulano le idee solo in modo diverso, in particolare rifiutando di prendere in considerazione il riconoscimento del diritto di ogni donna di controllare la propria fertilità. Nella maggior parte dei paesi in via di sviluppo, le donne e le ragazze – persino bambine – continuano a subire forme significative di discriminazione e di violenza intollerabili. Chiunque rigetti la posizione che ciascuna donna in quei paesi non dovrebbe avere il diritto al pieno controllo del proprio destino, sta rifiutando ovviamente di considerare queste donne uguali agli uomini. Eppure la salute riproduttiva non dovrebbe essere una questione talmente allarmante; significa semplicemente consentire alle persone di vivere una sessualità responsabile, soddisfacente e sicura, e dare alle donne la libertà di avere figli se e quando vogliono. Questo concetto di salute dipende dalla possibilità per gli uomini e le donne di scegliere, in condizione di parità, metodi di controllo della fertilità che siano sicuri, efficaci, abbordabili e accettabili.</p>
    </intervention>
    <intervention id="4-046" speaker_id="4274" name="Olle Schmidt" is_mep="True" mode="spoken">
      <p sl="sv">Signor Presidente, è importante fare chiarezza nella nostra volontà. Per troppo tempo, una discussione che dovrebbe riguardare i diritti umani è stata turbata da diverse considerazioni politiche. E’ ovvio che ciascuna donna ha un diritto sul proprio corpo. Ecco perché, nel dibattito sulla mutilazione genitale, non ho evitato la questione se l’applicazione della legge sharia equivale al non riconoscimento della parità fra gli esseri umani. Nessuno penserebbe di negare a un uomo il diritto di decidere sulla sua riproduzione o di dire che è una questione di valori culturali negare a un uomo la possibilità di guadagnarsi da vivere e mantenere la propria indipendenza.</p>
      <p sl="sv">Quando l’UE, che è il più grande donatore di aiuti al mondo, opera nel terzo mondo, i nostri valori devono sempre essere chiari. I diritti umani – e intendo parità non sono in teoria, ma anche in pratica - devono essere la parola d’ordine. Dobbiamo fare capire chiaramente che l’economia di mercato è un bene per le donne e gli uomini poveri, non un male. Lo dimostra in particolare la campagna di successo per i micro-crediti, che ha offerto prosperità ed emancipazione a milioni di donne vulnerabili.</p>
      <p sl="sv">Certo, non spetta a noi che viviamo nel mondo ricco imporre uno specifico modo di vita ad altre popolazioni, ma, e penso sia importante sottolinearlo, abbiamo la responsabilità di rendere possibili scelte laddove oggi non ve ne sono. Come molti de miei colleghi, pertanto, sono profondamente deluso di vedere alcuni degli emendamenti presentati su una relazione altrimenti valida ed importante. Vanno assolutamente nella direzione sbagliata.</p>
      <p sl="sv">Al mio collega dietro di me vorrei dire che, quando ero deputato al parlamento svedese, stavo a casa con mio figlio di sei mesi grazie al congedo per paternità. Sono convinto di essere diventato un genitore migliore di quanto non lo fossi stato prima. Certo, leggevo le relazioni, ma la mia principale responsabilità era badare ai miei figli e farlo insieme a mia moglie. Posso solo dire che è una cosa positiva. Penso che più persone dovrebbero farlo e vedere quanto sia importante tenere unita la famiglia: uomo, donna, figli.</p>
      <a text="(Applausi)"/>
    </intervention>
    <intervention id="4-047" speaker_id="28409" name="Raül Romeva i Rueda" is_mep="True" mode="spoken">
      <p sl="es">Signor Presidente, vorrei iniziare accogliendo con entusiasmo questa relazione perché è importante sotto diversi aspetti.</p>
      <p sl="es">Primo, per una questione di giustizia: mentre le donne e le bambine svolgono all’incirca due terzi del lavoro nel mondo, ricevono solo il 5 % del reddito e, inoltre, la povertà è manifestamente femminile.</p>
      <p sl="es">Secondo, per una questione di dignità: credo sia urgente sostituire l’immagine che spesso si dà delle donne, come vittime vulnerabili, con un’immagine delle donne come gruppo altamente differenziato di attori sociali che possiedono risorse e capacità valide e che hanno priorità specifiche. Questo significa, fra l’altro, riconoscere e sostenere pienamente il diritto delle donne di decidere della propria sessualità e del proprio corpo.</p>
      <p sl="es">E terzo, per una questione di impegno reale e di coerenza: è deplorevole che spesso la trasversalità della prospettiva di genere sia percepita come una scusa per non avanzare proposte e obiettivi concreti, ad esempio nei documenti di strategia nazionale.</p>
      <p sl="es">Per questi motivi, credo che la relazione meriti di essere accolta e di ricevere il sostegno della maggioranza assoluta.</p>
    </intervention>
    <intervention id="4-048" speaker_id="28112" name="Gay Mitchell" is_mep="True" mode="spoken">
      <p sl="en">Signor Presidente, questa è una relazione sull’uguaglianza di genere e sull’emancipazione delle donne nella cooperazione allo sviluppo. Perché, allora, sono i socialisti, i liberali e altri gruppi che si preparano questa mattina a votare contro un emendamento che cerca informazioni sulla discriminazione contro le donne e che ha inizio nell’utero?</p>
      <p sl="en">Un emendamento a nome mio e degli onorevoli Deva e Belohorská invita la Commissione a chiedere ai partner dell’Unione europea nel mondo, sia governi che ONG, di avviare un’analisi di genere permanente di tutti gli aborti e di comunicare regolarmente i risultati al Parlamento. Forse l’onorevole Hutchinson potrebbe dirci che cosa ci sia così terribile nell’ottenere quelle informazioni. Questa mattina il Parlamento sta pianificando di guardare le cose in modo diverso, bocciando questo emendamento, eppure in alcuni paesi una forte preferenza per i figli maschi ha portato all’eliminazione di milioni di bambine attraverso una selezione in base al sesso da parte dei genitori. Le neonate muoiono anche per negligenza deliberata e di fame. Secondo l’UNFPA, solo in Asia almeno 60 milioni di bambine risultano “mancanti”. In alcuni paesi, si riporta che la selezione in base al sesso è più comune nelle città, dove tecnologie quali l’amniocentesi e gli ultrasuoni sono immediatamente disponibili e pronti agli abusi. In altri paesi, accade più comunemente nelle zone rurali dove, secondo l’UNFPA, la preferenza per i figli maschi è forte. Le figlie, in alcuni paesi, sono viste come una responsabilità economica e, secondo l’UNFPA, il rapporto maschi/femmine alla nascita, sebbene sia leggermente più elevato, diventa più accentuato per questo motivo. La mancanza di donne e di ragazze in alcuni paesi asiatici ha ripercussioni sociali potenzialmente allarmanti, fra cui un’accresciuta domanda per il traffico di donne, a fini di matrimonio o di sesso, e il peggioramento del loro status sociale ovunque. Queste sono parole dell’UNFPA, non mie.</p>
      <p sl="en">Qual è la posizione del Parlamento? Girare la testa dall’altra parte. In tutta la storia, le maggioranze hanno avuto torto, ad esempio in Austria e Germania negli anni ‘30. Come potrebbe un organo, che si suppone riflessivo, come il Parlamento europeo perpetrare una tale ingiustizia e bocciare questo emendamento? Chiediamo solo informazioni …</p>
      <a text="(Il Presidente interrompe l’oratore)"/>
    </intervention>
    <intervention id="4-049" speaker_id="28306" name="Ana Maria Gomes" is_mep="True" mode="spoken">
      <p sl="en">Signor Presidente, mi congratulo con la collega, l’onorevole Uca, per questa eccellente relazione e approvo l’approccio duplice, approvato dalla Commissione nella sua comunicazione, che si incentra sull’integrazione di genere e su azioni specifiche per l’emancipazione delle donne. Deploro, tuttavia, che numerosi documenti di strategia nazionale (DSN) considerino il genere come mera questione trasversale, omettendo di specificare attività concrete, obiettivi o stanziamenti finanziari. Ciò significa che negli anni a venire, nonostante il quadro strategico, gli sforzi di genere nella cooperazione allo sviluppo potrebbero essere ridotti a pura retorica.</p>
      <p sl="en">Gli indicatori di risultato disaggregati dovrebbero essere valutati nell’ambito di revisioni intermedie e finali. Il Parlamento controllerà l’attuazione della strategia e noi ci auguriamo che la Commissione sia in grado di indicare i progressi in termini di risultati specifici collegati al genere.</p>
      <p sl="en">Infine, sono scioccata dai numerosi concetti medioevali contenuti in alcuni emendamenti alla relazione presentati da alcuni colleghi sulla salute sessuale e riproduttiva. Ovviamente, voterò contro questi emendamenti.</p>
    </intervention>
    <intervention id="4-050" speaker_id="28242" name="Alexander Lambsdorff" is_mep="True" mode="spoken">
      <p sl="de">Signor Presidente, anch’io desidero ringraziare la relatrice per quest’eccellente relazione e congratularmi anche con la Commissione per la sua comunicazione. La sfida adesso è essere coerenti. Dieci giorni fa, su invito dello European Parliamentary Forum , mi sono recato a New York, con alcuni colleghi di parlamenti nazionali, per visitare la Commissione sulla condizione della donna. E’ interessante notare come paesi che sono nostri partner ACP dicono una cosa quando sono in contatto con Bruxelles e con le varie capitali e dicano cose completamente diverse a New York, quando si tratta di discutere della questione a livello globale.</p>
      <p sl="de">Ecco perché chiedo al Commissario di essere coerente, di comunicare alle sue delegazioni che di parla anche nelle rispettive capitali dell’atteggiamento assunto a New York, perché i nostri obiettivi nella politica sulle donne e nella politica di sviluppo sono spesso contraddetti a New York.</p>
      <p sl="de">Al riguardo, sono molto lieto che l’UNIFEM adesso stia aprendo un ufficio a Bruxelles, che certamente garantirà la qualità del dibattito fra le Nazioni Unite e l’Unione europea in questo settore.</p>
      <p sl="de">Sono particolarmente lieto che i microcrediti saranno indicati come uno strumento di emancipazione, di liberazione delle donne. Vi sono alcuni accordi relativamente oscuri …</p>
      <a text="(Il Presidente interrompe l’oratore)"/>
    </intervention>
    <intervention id="4-051" speaker_id="28321" name="Satu Hassi" is_mep="True" mode="spoken">
      <p sl="fi">Signor Presidente, onorevoli colleghi, ringrazio particolarmente l’onorevole Uca per l’eccellente relazione e, nel contempo, condivido la delusione espressa da molti dei deputati sugli emendamenti presentati dalla destra.</p>
      <p sl="fi">Ai fini di una piena attuazione dei diritti delle donne nella cooperazione allo sviluppo, l’Unione europea ha bisogno di un inviato per i diritti delle donne, il cui ruolo sarebbe garantire la presa in considerazione dei diritti delle donne. Sarebbe così possibile usare il denaro per la cooperazione allo sviluppo in modo più efficiente.</p>
      <p sl="fi">Sappiamo che il modo più economico per promuovere lo sviluppo è migliorare i diritti delle donne, fra cui i diritti sessuali, l’istruzione, le opportunità di lavoro, eccetera. Sebbene le persone lo sappiano per esperienza e grazie alla lettura di numerose relazioni, lo dimenticano volta dopo volta, anche quando decidono come spendere il denaro dell’UE per la cooperazione allo sviluppo. Ecco perché abbiamo bisogno di un inviato per i diritti delle donne e spero che tutti qui mostreranno il loro sostegno all’emendamento n. 20 in merito.</p>
    </intervention>
    <intervention id="4-052" speaker_id="4556" name="Nirj Deva" is_mep="True" mode="spoken">
      <p sl="en">Signor Presidente, pur riconoscendo gli aspetti positivi della relazione, vi è qualcosa su cui dissento totalmente, al pari dei colleghi Kaczmarek e Mitchell.</p>
      <p sl="en">Inizio chiedendo a lei, signor Presidente, chi ha pronunciato queste parole: “Attraverso la pratica della selezione sessuale prenatale, a numerose donne viene negato il diritto persino di esistere”. L’autrice della relazione potrebbe rimanere sorpresa nel sapere che è stato Ban Ki-moon nel suo discorso di apertura alla Commissione sulla condizione della donna delle Nazioni Unite, a New York.</p>
      <p sl="en">Inoltre, secondo l’UNFPA, nella sua relazione dell’anno scorso sulla condizione della popolazione mondiale, vi è un deficit globale di 60 milioni di donne nel mondo – cioè l’intera popolazione del Regno Unito! Queste donne che non esistono sono quelle che sono state selezionate in base al sesso prima della nascita, abortite o “uccise alla nascita”, e questo sta accadendo nel continente nel quale io sono nato; so di cosa sto parlando. Com’è possibile che una relazione del Parlamento europeo sull’uguaglianza di genere taccia sull’eliminazione deliberata sulla base del sesso? Dov’è l’uguaglianza in questo?</p>
      <p sl="en">Ho presentato un emendamento alla relazione, chiedendo un’analisi di genere di tutti gli aborti eseguiti nel mondo, e indovinate cosa è accaduto? I socialisti hanno votato contro! Perché? Non abbiamo forse il diritto di sapere come le donne sono abortite prima di nascere? Guarderemo più tardi, oggi, come voteranno sull’emendamento n. 11.</p>
      <p sl="en">Non so perché la relatrice abbia continuato a sprecare questa preziosa opportunità di eliminare la causa principale di ingiustizia contro le donne nel mondo oggi - il loro diritto fondamentale alla vita - e invece insista sul mantenimento, attraverso la difesa dei cosiddetti diritti sessuali …</p>
      <a text="(Il Presidente interrompe l’oratore)"/>
    </intervention>
    <intervention id="4-053" speaker_id="28377" name="Lidia Joanna Geringer de Oedenberg" is_mep="True" mode="spoken">
      <p sl="pl">Signor Presidente, le statistiche dimostrano che la politica in materia di parità dei diritti accelera il raggiungimento degli obiettivi di sviluppo del Millennio di eliminazione della povertà e di correzione degli indicatori demografici, sociali ed economici. Le questioni di genere, tuttavia, sono ancora considerate di secondaria importanza.</p>
      <p sl="pl">In molti paesi, le donne continuano a non avere accesso ai servizi sanitari di base, all’istruzione e alla partecipazione ai processi decisionali. Due terzi di tutti gli analfabeti del mondo sono donne. Nei paesi in via di sviluppo, le ragazze hanno l’11% in meno di probabilità di frequentare la scuola secondaria rispetto ai ragazzi. Le statistiche mostrano anche una tragica situazione sanitaria. Nell’Africa subsahariana, ad esempio, il 60% delle persone infettate dal virus HIV sono donne, e le ragazze rappresentano il 75% dei nuovi casi di AIDS fra i giovani.</p>
      <p sl="pl">La comunicazione della Commissione è un importante passo avanti verso l’introduzione da parte dell’UE delle questioni di genere nel programma di cooperazione con i paesi partner quale importante strumento di eliminazione della povertà e di sostegno dei diritti umani, che comprende la lotta alla violenza contro le donne. Mi congratulo con la relatrice per una relazione molto ben preparata, e in conclusione …</p>
      <a text="(Il Presidente interrompe l’oratore)"/>
    </intervention>
    <intervention id="4-054" speaker_id="33964" name="Roberta Alma Anastase" is_mep="True" mode="spoken">
      <p sl="ro">Oggi stiamo discutendo di un’altra relazione che analizza la situazione delle donne, la seconda questa settimana, ma questa volta dalla prospettiva delle pari opportunità per lo sviluppo della Comunità.</p>
      <p sl="ro">E’ una relazione che ha suscitato discussioni e polemiche, diversi approcci e analisi contestualizzate. E’ importante, tuttavia, discutere di questo tipo di argomenti, ed è ancora più importante avere proposte contestualizzate e risultati tangibili.</p>
      <p sl="ro">Parliamo molto dell’istruzione e del suo ruolo importantissimo per il cambiamento degli atteggiamenti, per la definizione dei comportamenti, per l’integrazione di gruppi ad alto rischio di marginalizzazione e per lo sviluppo di comunità. Tuttavia, credo che sia tempo di avere una politica coerente a livello europeo nel settore dell’istruzione, con chiare misure la cui attuazione dovrebbe essere controllata. E’ ovvio che le questioni di genere debbano fare parte dei programmi educativi.</p>
      <p sl="ro">E’ essenziale che l’Unione europea includa questo aspetto nei dialoghi con i paesi terzi in materia di protezione dei diritti umani. Il 2008, l’Anno del dialogo interculturale, deve essere usato per incoraggiare gli scambi fra università e gli scambi di esperienze fra donne europee e donne dei paesi in via di sviluppo, al fine di determinare il ruolo delle donne in tutto il mondo. Da questa prospettiva, la promozione di giovani generazioni, comprese giovani ragazze, deve essere una priorità della cooperazione allo sviluppo.</p>
      <p sl="ro">Vi ringrazio e mi auguro che la versione definitiva di questa importantissima relazione rifletta tutti i pareri esistenti nel Parlamento europeo e che avremo un approccio equilibrato alla questione.</p>
    </intervention>
    <intervention id="4-055" speaker_id="28174" name="Thijs Berman" is_mep="True" mode="spoken">
      <p sl="nl">La libertà delle donne di operare le loro scelte è un semplice diritto umano. Aiuta l’economia a crescere e rafforza il benessere. La mortalità fra le donne nei paesi in via di sviluppo è tuttora tragicamente e inaccettabilmente elevata. Ne consegue la distruzione delle famiglie. Esiste un collegamento diretto con il lavoro minorile. Investire nelle pari opportunità e nella libertà significa investire nel futuro, in Europa e nel mondo in via di sviluppo.</p>
      <p sl="nl">Insieme al mio gruppo, ritengo che assurdo che in quest’Aula sia stata presentata un’intera serie di emendamenti ultraconservatori, tesi a limitare i diritti delle donne, all’eccellente e completa relazione dell’onorevole Uca. Per loro, in realtà, non si tratta della selezione in gravidanza, è pura ipocrisia. Prevedono di cancellare ogni riferimento anche al più moderato dei testi dell’ONU sui diritti delle donne. Ma la libertà sessuale e i diritti in ambito riproduttivo garantiscono la libertà di ogni donna. Anche il Vaticano riconoscerà quella libertà un giorno. Ma la donne non possono permettersi di attendere; il mondo non può permettersi di attendere.</p>
    </intervention>
    <intervention id="4-056" speaker_id="28547" name="Ioannis Varvitsiotis" is_mep="True" mode="spoken">
      <p sl="el">Signor Presidente, credo sinceramente che l’accesso a informazioni e a servizi correlati alla salute sessuale e riproduttiva protegga le donne quanto meno dall’AIDS. Sono quindi totalmente contrario al nostro rifiuto di consentire tale accesso per il motivo che l’intento celato sia l’aborto. Sono contrario anche al fatto che per lo stesso motivo siamo cancellando il protocollo di Kyoto dal famosissimo testo del protocollo di Maputo sui diritti delle donne in Africa.</p>
      <p sl="el">Certo, la questione dell’aborto è una questione di principio e ognuno di noi adotterà una posizione secondo la propria coscienza. Rispetto il credo degli altri, ma chiedo loro di fare altrettanto nei confronti del mio . Dovremmo allora rispettare sia i diritti delle donne sia il diritto di ogni donna di scegliere se avere o meno un aborto, per motivi economici, sociali, di famiglia o anche di salute. Io, personalmente, voterò a favore della relazione.</p>
    </intervention>
    <intervention id="4-057" speaker_id="38595" name="Rovana Plumb" is_mep="True" mode="spoken">
      <p sl="ro">Questa relazione presenta molti aspetti positivi e io la sosterrò, ma voterò contro gli assurdi emendamenti della destra sui diritti in ambito riproduttivo.</p>
      <p sl="ro">Voglio dire che è abbastanza ovvio che lo sviluppo sostenibile non può essere raggiunto senza riconsiderare il ruolo delle donne nell’economia, nella società, nella politica, nella protezione dell’ambiente e nella famiglia. Abbiamo stabilito e discusso oggi che l’istruzione è una chiave dello sviluppo. Dato che l’uguaglianza è prima di tutto una questione di stereotipi e di educazione, propongo che la Commissione sostenga gli Stati membri nell’inserimento delle questioni della parità di genere nei piani di studio scolastici.</p>
      <p sl="ro">Adesso abbiamo bisogno di azioni concrete e decise, quali un aumento delle risorse di bilancio per migliorare la condizione economica e sociale della famiglia e sono sicura che abbiamo la volontà politica di conseguire questi obiettivi.</p>
    </intervention>
    <intervention id="4-058" speaker_id="28173" name="Zita Pleštinská" is_mep="True" mode="spoken">
      <p sl="sk">Poiché il 70% dell’1,3 miliardi di persone che vivono in assoluta povertà è composto da donne, gli aiuti allo sviluppo devono essere mirati principalmente alle donne.</p>
      <p sl="sk">Concordo con tutti i punti della relazione dell’onorevole Ucam che dichiara che l’istruzione è la chiave per l’emancipazione delle donne. Concordo che il sostegno finanziario e tecnico dovrebbe essere fornito alle organizzazioni femminili che sono attive nell’ambito dell’istruzione e che insegnano alle donne ad avere successo. Sostengo il microcredito come strumento per raggiungere gli obiettivi di sviluppo del Millennio.</p>
      <p sl="sk">Tuttavia, non concordo con la posizione della relatrice sulla questione della salute riproduttiva. Se vogliamo dare alle donne il diritto di decidere dei loro corpi, perché non dobbiamo dare ai nascituri la stessa opportunità di decidere fra la vita e la morte? Sostengo gli emendamenti presentati dai miei colleghi dei gruppi politici PPE-DE e UEN al riguardo e ringrazio i miei colleghi per il coraggio di includerli. Non voterò a favore della relazione se non saranno adottati questi emendamenti.</p>
    </intervention>
    <intervention id="4-059" speaker_id="4242" name="Karin Scheele" is_mep="True" mode="spoken">
      <p sl="de">Signor Presidente, mi congratulo con la Commissione e la relatrice. Mi dispiace che questo dibattito si sia incentrato così fortemente sui diritti sessuali e riproduttivi perché vi sono molte altre questioni importanti in questo contesto.</p>
      <p sl="de">Ho l’impressione che l’ONU e un gruppo di conservatori stiano agendo come se i diritti sessuali e riproduttivi riguardassero solo l’aborto. In quel caso, consiglierei loro di controllare i fatti e di guardarli attentamente: essere contrari alla contraccezione, alle informazioni, all’accesso delle donne a questi servizi farà solo aumentare ulteriormente il numero di aborti. Trovo più che cinico che quelle stesse persone si alzino e pretendano di avere un monopolio sull’etica e sulla morale.</p>
      <p sl="de">Considerando le statistiche che riceviamo dalle Nazioni Unite e dalla relazione di monitoraggio della popolazione mondiale ogni anno, è contrario all’etica e immorale parlare contro i diritti sessuali e riproduttivi in questa sede.</p>
      <a text="(Applausi)"/>
    </intervention>
    <intervention id="4-060" speaker_id="4382" name="Avril Doyle" is_mep="True" mode="spoken">
      <p sl="en">Signor Presidente, stiamo discutendo dell’uguaglianza di genere e dell’emancipazione delle donne e della cooperazione allo sviluppo. Sono sempre più intristita dal fatto che ogni volta che abbiamo un dibattito su questi argomenti, tale dibattito si trasforma in un dibattito intollerante sulla salute sessuale e riproduttiva delle donne e dei relativi diritti. E’ una tragedia. E’ una delle tragedie di quest’Aula il fatto che non riusciamo ad avere un’immagine più ampia dell’importanza dell’istruzione e del microcredito.</p>
      <p sl="en">Non sosterrò la maggior parte degli emendamenti presentati da alcuni dei miei colleghi. Non è che io non sia preoccupata del tasso di selezione in base al sesso contro feti femminili in Cina e ovunque nel mondo. Certo, tutti ci preoccupiamo di cosa accadrà. Ma, sinceramente, non sono convinta che le motivazioni alla base degli emendamenti siano quelle chiaramente espresse negli emendamenti.</p>
      <p sl="en">Se i nostri colleghi fossero contrari all’aborto, io rispetterei la presentazione da parte loro di una proposta contro l’aborto perché credo che siano preoccupati della selezione contro feti maschili al pari di quelli femminili …</p>
      <a text="(Il Presidente interrompe l’oratore)"/>
    </intervention>
    <intervention id="4-061" speaker_id="37524" name="Marusya Ivanova Lyubcheva" is_mep="True" mode="spoken">
      <p sl="bg">Vorrei lodare la relatrice per la relazione completa sulla questione di genere e la Commissione per la sua comunicazione. Tuttavia, un documento è potente nella misura in cui viene attuato. Dovemmo quindi adoperarci affinché questo accada.</p>
      <p sl="bg">Gli obiettivi di sviluppo del Millennio possono essere raggiunti attraverso un equilibrio di tutte le politiche - famiglia, scuola, università, sanità, economia -dove le donne costituirebbero i perni. Nei nostri programmi di cooperazione, dobbiamo mettere l’accento sul diritto alla salute delle donne, compresa la salute riproduttiva.</p>
      <p sl="bg">Dovremmo anche pensare all’indipendenza economica delle donne che è una condizione essenziale per lo sviluppo dell’imprenditoria e dell’uso appropriato del loro piano potenziale. E’ particolarmente importante parlare di responsabilità condivise a tutti i livelli, nazionale e internazionale, responsabilità condivise fra uomini e donne. Questo riguarda tutti i percorsi di vita e tutti i settori dell’economia.</p>
    </intervention>
    <intervention id="4-062" speaker_id="4258" name="Piia-Noora Kauppi" is_mep="True" mode="spoken">
      <p sl="fi">Signor Presidente, questa relazione è stata precduta da un accesissimo dibattito in commissione all’inizio dell’anno e sembra che il dibattito continui oggi, qui in plenaria.</p>
      <p sl="fi">Ritengo che i servizi sanitari per le donne in generale siano una componente importante dei diritti umani. Questi si estendono decisamente ai servizi relativi alla salute sessuale e riproduttiva.</p>
      <p sl="fi">Non è solo un problema dei paesi in via di sviluppo: in base a quanto ho sentito ieri sugli Stati Uniti d’America, il 40% delle ragazze adolescenti ha malattie sessualmente trasmesse. La semplice istruzione e le responsabilità non sono sufficienti nemmeno nel mondo occidentale.</p>
      <p sl="fi">Nei paesi in via di sviluppo, la situazione è molto peggiore. L’HIV è in aumento fra le donne, così come la violenza sessuale contro le donne. La fornitura di servizi in ambito sessuale e riproduttivo nei paesi in via di sviluppo non ha niente a che vedere con l’aborto. Si vuole che le donne sappiano quali scelte hanno a disposizione e sappiano che hanno il diritto di fare le proprie scelte.</p>
    </intervention>
    <intervention id="4-063" speaker_id="28115" name="Mairead McGuinness" is_mep="True" mode="spoken">
      <p sl="en">Signor Presidente, grazie per avermi dato la parola perché, nella concitazione del dibattito, vorrei riportare la questione a un livello più pratico. La realtà è chiaramente illustrata nella motivazione, dove si legge che in l’Africa le donne costituiscono il 52% della popolazione, ma svolgono il 75% del lavoro agricolo e producono e commercializzano l’80% dei prodotti alimentari. Penso che il ruolo delle donne nello sviluppo in termini di alimentazione sia spesso ignorato.</p>
      <p sl="en">Ma prendo le distanze dal paragrafo della motivazione, che trovo datato e non aggiornato, relativo alla politica agricola, da cui dissento totalmente. L’Europa è il più grande importatore di prodotti provenienti dai paesi in via di sviluppo. Noi abbiamo l’accordo “Tutto fuorché le armi” e presto, forse, avremo un accordo mondiale sul commercio. Ma io credo, come dice la Banca mondiale, che dobbiamo investire di nuovo nell’agricoltura e nella produzione alimentare, e dobbiamo farlo attraverso le donne.</p>
    </intervention>
    <intervention id="4-064" speaker_id="photo_generic" name="Louis Michel" is_mep="True" mode="spoken">
      <p sl="fr">Membro della Commissione . − Signor Presidente, sarò davvero brevissimo perché presumo di non avere il tempo di parlare a lungo.</p>
      <p sl="fr">Vorrei solo ritornare sulla domanda dell’onorevole Gomes. Perché le strategie nazionali contengono così poche azioni specifiche sulla questione del genere? E’ molto semplice: le strategie sono definite e determinate dai paesi partner stessi, siccome sono questi a dover scegliere due settori di attenzione, e non siamo noi a imporre loro i settori che devono scegliere. Vi faccio osservare, tuttavia, che noi insistiamo affinché la problematica del genere sia presente in tutti i progetti.</p>
      <p sl="fr">Onorevole Lambsdorff, comprendo che lei abbia qualche difficoltà ad accettare la mancanza di coesione nella posizione dell’Unione europea a New York, ma credo che debba rivolgersi non alla Commissione -non è la Commissione infatti che può porvi rimedio -, ma al Consiglio. Per il resto, desidero anch’io, come lei, che vi sia maggiore unicità.</p>
      <p sl="fr">Molto brevemente – alcuni mi troveranno forse un po’ provocatore –, ma desidero comunicarvi la mia convinzione personale. Sono totalmente d’accordo con coloro che pensano che la salute riproduttiva sia una condizione preliminare per la parità delle donne. Per me, è impensabile trattare questo argomento e questa questione senza essere d’accordo su tale condizione preliminare, al pari dell’accesso alla scuola, all’occupazione, al microcredito. Questi sono tutti elementi importanti, ma sostanzialmente la questione si riconduce a creare quelle condizioni che garantiscano alle donne la libertà di scegliere. Si tratta di un principio fondamentale di parità di genere che non può essere negato!</p>
      <a text="(Applausi)"/>
      <p sl="fr">Inoltre, invito quanti dubitassero del dramma umano rappresentato dalle condizioni esistenziali delle donne in alcuni paesi in via di sviluppo, ad andare sul campo a vedere di persona e a sentire le testimonianze di totale angoscia che alcune donne potrebbero raccontare. E’ tutto ciò che volevo dire: credo di non avere altro da aggiungere. Vi ringrazio, in ogni caso, per la qualità del dibattito.</p>
    </intervention>
    <intervention id="4-065" speaker_id="4302" name="Feleknas Uca" is_mep="True" mode="spoken">
      <p sl="de">relatrice . − Signor Presidente, onorevoli colleghi, sono particolarmente grata a tutti gli oratori per i loro interessanti contributi. Il mio speciale ringraziamento va all’onorevole Creţu che ha redatto il parere a nome della commissione per i diritti della donna e l’uguaglianza di genere. La sua chiara analisi e le proposte per una maggiore coerenza hanno arricchito la relazione in molti punti importanti. Per motivi di tempo, non posso purtroppo discutere tutti i suoi contributi e mi auguro che non lo prenderà come un segno di mancanza di rispetto.</p>
      <p sl="de">Ringrazio in modo particolare gli onorevoli van Lancker, Berman, Lambsdorff, Hutchinson, Scheele, Doyle, Weber, Varvitsiotis, Hassi e Gomes. Hanno ragione a dire che la salute riproduttiva nei paesi in via di sviluppo ha la priorità assoluta ed è importante lottare per essa in modo coraggioso e coerente. Dissento fortemente dall’opinione dell’onorevole Krupa secondo cui la libertà sessuale delle donne provoca violenza. E’ un tipo di logica spaventosa e discriminatoria!</p>
      <a text="(Applausi)"/>
      <p sl="de">Dico all’onorevole Deva che non mi aspettavo niente di diverso da lui. Perdonatemi per quest’osservazione. La cara collega Luisa Morgantini e l’onorevole Romeva i Rueda hanno trovato, come sempre, parole forti per rendere chiaro che le donne non vogliono l’elemosina, ma semplicemente quanto è dovuto loro come metà dell’umanità.</p>
      <p sl="de">Molte grazie a tutti quelli che sostengono la mia relazione. Sono anche lieta del fatto che le ONG attive nel settore dello sviluppo e dei diritti delle donne abbiano dato una valutazione molto positiva della relazione. Sono molto grata per tutta la cooperazione e il sostegno che ho ricevuto.</p>
      <a text="(Applausi)"/>
    </intervention>
    <intervention id="4-066" speaker_id="4346" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">Si procede adesso alla votazione.</p>
      <p sl="unknown">Dichiarazioni scritte (articolo 142)</p>
    </intervention>
    <intervention id="4-067" speaker_id="23717" name="Genowefa Grabowska" is_mep="True" mode="written">
      <p sl="pl">La parità di opportunità, l’accesso paritario per le donne e gli uomini alle risorse e la partecipazione alla vita pubblica sono di importanza fondamentale, non solo al di fuori dell’UE, nel quadro dello sviluppo sostenibile, ma anche per molte donne nell’Unione europea stessa. Vi darò un esempio: in Polonia, nella mia regione, la Slesia, le donne che lottano ogni giorno in favore della parità fra donne e uomini sono preoccupate che l’integrazione di genere, ovvero la politica di genere, non sia adeguatamente incorporata nell’azione economica, politica e culturale regionale.</p>
      <p sl="pl">La donne che si sono incontrate a Katowice l’8 marzo 2007 hanno proclamato che “la politica di genere non è promossa dalle autorità locali o dai media – vuoi pubblicamente o privatamente – nonostante il fatto che la Polonia abbia aderito all’Unione europea circa 4 anni fa”. Hanno aggiunto che le autorità della Slesia erano apparentemente non convinte dallo slogan “La democrazia senza donne è democrazia solo a metà”.</p>
      <p sl="pl">A seguito delle recenti elezioni, vi è un terzo di donne in meno nella politica della Slesia, Quindi, come si può parlare di uguaglianza delle donne? Ecco perché le donne in Slesia chiedono che le autorità locali garantiscano loro una partecipazione paritaria al governo locale e al processo decisionale, l’accesso alla promozione e al proseguimento di attività commerciali, con riguardo all’occupazione, alle condizioni lavorative e alla retribuzione, nonché alla libertà dalla violenza.</p>
    </intervention>
  </section>
  <section id="creitem4" title="4. Tempo delle votazioni">
    <intervention id="4-070" speaker_id="4313" is_mep="True" mode="spoken" role="Presidente">
      <p sl="unknown">L’ordine del giorno reca il Tempo delle votazioni.</p>
      <a text="(Per i risultati e altri dettagli della votazione: vedasi processo verbale)"/>
    </intervention>
  </section>
  <section id="creitem5" title="4.1. Fondo globale per la promozione dell’efficienza energetica e delle energie rinnovabili (A6-0006/2008, Claude Turmes) (votazione)"/>
  <section id="creitem6" title="4.2. La sfida della politica comunitaria di cooperazione allo sviluppo per i nuovi Stati membri (A6-0036/2008, Danutė Budreikaitė) (votazione)"/>
  <section id="creitem7" title="4.3. Miglioramento della qualità di vita degli anziani (A6-0027/2008, Neena Gill) (votazione)"/>
  <section id="creitem8" title="4.4. Regime fiscale della benzina senza piombo e del gasolio (A6-0030/2008, Olle Schmidt) (votazione"/>
  <section id="creitem9" title="4.5. Ruolo dell’Unione europea in Iraq (A6-0052/2008, Ana Maria Gomes) (votazione)">
    <intervention id="4-077" speaker_id="23894" name="Anna Záborská" is_mep="True" mode="spoken">
      <p sl="fr">Signora Presidente, vorrei proporre semplicemente un emendamento orale che recita quanto segue: “vista la quarta convenzione di Ginevra del 12 agosto 1949 relativa alla protezione delle persone civili in tempo di guerra, e i protocolli ad essa allegati I e II e particolarmente preoccupato per le violenze di cui è vittima il personale umanitario, sanitario e religioso nell’esercizio delle proprie funzioni”. E’ il testo dell’emendamento. Ho ampiamente consultato i nostri colleghi dei diversi gruppi che mi hanno assicurato di non opporsi alla mia proposta.</p>
    </intervention>
  </section>
  <section id="creitem10" title="4.6. Codice di condotta europeo per le esportazioni di armi (votazione)"/>
  <section id="creitem11" title="4.7. Situazione particolare delle donne in carcere e impatto della detenzione dei genitori sulla vita sociale e familiare (A6-0033/2008, Marie Panayotopoulos-Cassiotou) (votazione)">
    <intervention id="4-082" speaker_id="28349" name="Teresa Riera Madurell" is_mep="True" mode="spoken">
      <p sl="es">Signora Presidente, prima di passare alla votazione su questa relazione, vorrei dire che ho un emendamento orale da proporre insieme alla relatrice, l’onorevole Panayotopoulos, e agli altri relatori, per il primo emendamento al paragrafo 6.</p>
      <p sl="es">Vorrei eliminare le ultime due parole dell’emendamento, e le dirò in inglese: “contraception and abortion”; in questo modo non sarebbe necessario votare sulla seconda parte dell’emendamento in questione.</p>
    </intervention>
    <intervention id="4-084" speaker_id="28571" name="Marie Panayotopoulos-Cassiotou" is_mep="True" mode="spoken">
      <p sl="el">relatrice. − Signora Presidente, si tratta di una variazione nella frase “detenzione femminile e maschile”; e cambia anche l’età, 18 anziché 17.</p>
    </intervention>
  </section>
  <section id="creitem12" title="4.8. Parità di genere ed emancipazione femminile nella cooperazione allo sviluppo (A6-0035/2008, Feleknas Uca) (votazione)"/>
  <section id="creitem13" title="5. Dichiarazioni di voto">
    <intervention id="4-090" speaker_id="33569" name="Syed Kamall" is_mep="True" mode="spoken">
      <p sl="en">Signora Presidente, qualsiasi cosa si pensi sull’attuale dibattito in materia di cambiamento climatico – avverto che fa molto caldo qui intorno –, penso che possiamo tutti concordare sulla necessità di una maggiore efficienza energetica.</p>
      <p sl="en">Ma se dobbiamo parlare di efficienza energetica, facciamo in modo da avere un pensiero comune al riguardo. Vi darò un esempio: la nostra intera politica sulle lampadine a risparmio energetico. Sì, vogliamo eliminare gradualmente le lampadine esistenti, eppure imponiamo tariffe sull’importazione di quelle a risparmio energetico. Sì, parliamo di vietare il mercurio nei barometri (anche se in realtà costituisce un rischio molto piccolo), eppure nello stesso tempo stiamo incoraggiando le lampadine a risparmio energetico che contengono, sì, avete indovinato, più mercurio. E non soltanto, parliamo di efficienza energetica; eppure continuiamo a venire a Strasburgo, che emette tonnellate e tonnellate di ulteriore CO2 inutile.</p>
      <p sl="en">Pertanto, se vogliamo davvero l’efficienza energetica, dovremmo chiudere l’emiciclo di Strasburgo.</p>
    </intervention>
    <intervention id="4-093" speaker_id="34720" name="Bernard Wojciechowski" is_mep="True" mode="spoken">
      <p sl="pl">Signor Presidente, ho votato a favore della partecipazione della Comunità a un programma di ricerca e sviluppo teso a migliorare la qualità della vita degli anziani attraverso l’uso delle nuove tecnologie dell’informazione e della comunicazione. Il progetto offre opportunità di sviluppo non solo per le persone anziane, ma anche per i disabili, per le donne che allevano figli e per le persone che vivono in zone rurali. A mio avviso, questa iniziativa servirà a impedire la stratificazione sociale in Europa in materia di accesso ai servizi digitali, nonché la marginalizzazione di gruppi sociali minacciati di non avere un accesso adeguato alla tecnologia moderna. Tuttavia, è molto importante tenere presente che il costo di queste tecnologie deve essere contenuto al massimo.</p>
    </intervention>
    <intervention id="4-094" speaker_id="23787" name="Czesław Adam Siekierski" is_mep="True" mode="spoken">
      <p sl="pl">Ho votato a favore della relazione sul “miglioramento della qualità della vita degli anziani” che tratta di questioni di grande importanza per molti cittadini europei, specialmente la vecchia generazione. Le persone anziane dipendono dalle pensioni, che hanno per lo più un livello molto basso. Il problema cresce con l’aumento del numero di anziani beneficiari di questi fondi che sono limitati, dato che il numero di contribuenti sta diminuendo. Ci stiamo quindi dirigendo verso una situazione in cui un gran numero di anziani chiederà di beneficiare di diversi vantaggi sociali. Molti di loro, tuttavia, sono ancora capaci di svolgere vari tipi di lavoro e possono rimanere attivi sul mercato del lavoro. Il crescente numero di anziani e la necessità di una più ampia gamma di servizi e prodotti fanno aumentare la domanda del settore.</p>
    </intervention>
    <intervention id="4-096" speaker_id="34720" name="Bernard Wojciechowski" is_mep="True" mode="spoken">
      <p sl="pl">Signor Presidente, ho votato contro perché la relazione dà adito ad una serie di dubbi. Non sostengo le disposizioni della direttiva sull’armonizzazione delle aliquote di accisa sul gasolio e sulla benzina. La diversità delle aliquote di accisa crea concorrenza fra le imprese di trasporto di diversi paesi dell’UE, cosa che indubbiamente va a vantaggio del consumatore. Mi oppongo anche alle disposizioni relative all’aumento delle aliquote di accisa sul carburante in tutta l’Unione europea. Gli elevati prezzi del petrolio sui mercati nazionali e l’armonizzazione delle aliquote di accisa in tutti i 27 paesi dell’UE metteranno un freno alla crescita economica in paesi in cui si registra un basso PNL. Un aumento dei prezzi dei carburanti comporta un aumento del prezzo di beni e servizi. Ho quindi votato per gli emendamenti tesi a consentire ai nuovi Stati membri, compresa la Polonia, di mantenere aliquote di accisa differenti.</p>
    </intervention>
    <intervention id="4-097" speaker_id="23787" name="Czesław Adam Siekierski" is_mep="True" mode="spoken">
      <p sl="pl">Signor Presidente, ho votato contro perché l’aumento significativo delle accise sul gasolio provocherà un rialzo dei dazi doganali su beni e servizi in paesi che dovrebbero applicare un’aliquota di accisa inferiore al minimo proposto dalla Comunità, ma che è in ogni caso elevato tenuto conto delle condizioni di questi paesi.</p>
      <p sl="pl">Poiché il reddito medio degli Stati membri che hanno aderito all’Unione europea nel 2004 e nel 2007 è relativamente basso, l’aumento proposto delle accise è eccessivo. I suoi effetti si ripercuoteranno soprattutto sulle famiglie più povere, dato che l’attuale aumento dei prezzi del carburante già grava pesantemente sui loro bilanci domestici. I paesi meno sviluppati, con bassi livelli di reddito, dovrebbero quindi ricevere periodi di transizione molto più lunghi di quelli proposti dalla Commissione europea, per dare loro il tempo di adeguarsi. Ritengo che l’aumento proposto sia ingiustificato ed eccessivo.</p>
    </intervention>
    <intervention id="4-098" speaker_id="4517" name="Christopher Heaton-Harris" is_mep="True" mode="spoken">
      <p sl="en">(Signor Presidente, è piacevole rivederla nel suo scranno ad ascoltare queste spiegazioni di voto, che so che lei apprezza molto. Vorrei aggiungere che gradisco la gentilezza e la comprensione del suo personale, dei servizi e degli interpreti questa settimana, durante le spiegazioni di voto.</p>
      <p sl="en">Ho votato contro questa particolare relazione per tutta una serie di motivi. In primo luogo, credo nella concorrenza fiscale. Non credo che l’armonizzazione fiscale o le tasse dovrebbero rientrare nella competenza di queste istituzioni.</p>
      <p sl="en">In secondo luogo, questa settimana, nel mio paese, il ministro delle Finanze ha innalzato le tasse sul carburante gravanti sulle automobili e sui camion in Gran Bretagna senza comprendere le conseguenze delle sue azioni. Vorrei sollevare un altro problema. Sto portando avanti una campagna con la Northampton Chronicle and Echo per le persone che vivono in quella zona nella mia regione, dove siamo tassati per il nostro carburante più che in tutte le altre grandi città. Desidero sottolineare che vi sono altri problemi nel mercato dei carburanti, non solo problemi fiscali.</p>
    </intervention>
    <intervention id="4-099" speaker_id="33569" name="Syed Kamall" is_mep="True" mode="spoken">
      <p sl="en">Signor Presidente, vorrei fare eco ai commenti del mio collega ringraziando lei, il suo personale e gli interpreti per la cortese pazienza dimostrata durante le spiegazioni di voto, che possono certamente essere a volte divertenti e a volte noiose per lei. Lo comprendo. Ma questo è il grande paradosso di quest’Aula.</p>
      <p sl="en">Passiamo adesso alla concorrenza fiscale. Parliamo di creare il mercato unico più grande del mondo e di fare dell’UE l’economia più competitiva del mondo, ma cosa facciamo quando si tratta della concorrenza fiscale? Come si legge invero nella motivazione, il modo migliore per affrontare il problema della concorrenza è quello della piena armonizzazione.</p>
      <p sl="en">Ed eccoci qui: vediamo la concorrenza come un problema, ma allo stesso tempo parliamo della necessità di un’economia più competitiva. Non dovrebbe essere una competenza dell’UE. E’ competenza degli Stati membri e noi dovremmo lasciarla tale, perché il modo migliore per garantire un’economia competitiva è assicurare la concorrenza fiscale, non l’armonizzazione fiscale.</p>
    </intervention>
    <intervention id="4-101" speaker_id="34720" name="Bernard Wojciechowski" is_mep="True" mode="spoken">
      <p sl="pl">Signor Presidente, ho votato contro la relazione. L’Unione europea non ha interesse a finanziare l’Iraq. Altri paesi della stessa Europa beneficerebbero molto di più di tali aiuti. La relazione della Caritas Europa mostra che in 14 paesi europei – fra cui Polonia, Austria, Germania e Gran Bretagna – i genitori soli, soprattutto le donne, sono particolarmente colpiti dalla povertà.</p>
      <p sl="pl">Secondo una relazione dell’UE, la Polonia, con il 26%, ha la più alta percentuale di bambini che vivono in povertà di tutti i paesi dell’UE. Un polacco su cinque (19%) vive sotto la soglia di povertà. E il 22% dei bambini polacchi con almeno un genitore che lavora è minacciato da povertà. Si tratta della cifra più alta in Europa. Il 13% dei polacchi occupati è minacciato dalla povertà. In Austria, il 47% dei genitori soli disoccupati vive in povertà cronica. Concentriamo i nostri sforzi sull’Europa.</p>
    </intervention>
    <intervention id="4-103" speaker_id="4517" name="Christopher Heaton-Harris" is_mep="True" mode="spoken">
      <p sl="en">Signor Presidente, ieri, durante la sua Presidenza, ho sottolineato quanto mi piaccia sempre leggere le relazioni della commissione per i diritti della donna e l’uguaglianza di genere in questa sede e mi chieda poi perché esiste. Infatti, oggi ci troviamo di fronte ad una relazione i cui risultati sono più coerenti con qualcuno che da bambino guardava troppo Prisoner: Cell Block H piuttosto che con la realtà della situazione delle donne detenute – e mi chiedo in ogni caso se questa dovrebbe essere una competenza di quest’Assemblea.</p>
      <p sl="en">Ad esempio, nel considerando Q si legge: “considerando che l’aumento del numero di donne detenute può essere attribuito in parte al degrado delle condizioni economiche delle donne”. Penso, e ho controllato con le statistiche di una serie di paesi nell’Unione europea, che il numero stia aumentando solo perché la popolazione sta aumentando. Invero, la proporzione di donne detenute in Europa sta calando.</p>
      <p sl="en">La relazione dice che nelle carceri dovrebbe essere garantito un accesso alle cure sanitarie di qualsiasi tipo di elevata qualità. Sì, è giustissimo. Ma vi sono molte donne anziane nella mia circoscrizione che vorrebbero avere gli stessi vantaggi delle cure mediche prestate alle donne detenute nel Regno Unito. Ecco perché mi sono astenuto dal votare sulla relazione.</p>
    </intervention>
    <intervention id="4-106" speaker_id="24030" name="Philip Claeys" is_mep="True" mode="spoken">
      <p sl="nl">Ho già segnalato ieri l’inattaccabile posizione della Turchia quale aspirante Stato membro e questa relazione conferma semplicemente quello status speciale. Da settimane la Turchia sta bombardando il nord dell’Iraq e diecimila truppe turche hanno invaso il paese. E invece di condannare con fermezza questa aggressione, cosa fa il Parlamento? Chiede educatamente alla Turchia di rispettare l’integrità territoriale dell’Iraq.</p>
      <p sl="nl">Tutte le regole, tutti i principi, tutti gli orientamenti e i criteri devono essere messi da parte per l’adesione turca, dai criteri di Copenaghen al diritto internazionale e al divieto di ricorrere all’aggressione. La Turchia si considera al di sopra della legge, di qualsiasi legge, ed è rafforzata costantemente in quella convinzione dall’Europa. Un giorno l’Unione europea avrà motivo di rammaricarsi di/rimpiangere questo atteggiamento.</p>
    </intervention>
    <intervention id="4-107" speaker_id="2229" name="Bernd Posselt" is_mep="True" mode="spoken">
      <p sl="de">Signor Presidente, sono stato un critico e un oppositore forte e chiaro della guerra in Iraq e lo sono tuttora. Ma credo che dobbiamo anche correggere gli errori che abbiamo commesso in relazione alla questione. Noi, nel mondo occidentale – sia Europa che USA – abbiamo il dovere di fare del nostro meglio per garantire pace e stabilità, e sarà abbastanza difficile. Ecco perché la relazione Gomes è eccezionale.</p>
      <p sl="de">Dovremmo avvalerci di quest’occasione per sostenere l’iniziativa dell’onorevole Záborská per il rilascio dell’arcivescovo rapito. Mi rincresce che, in conseguenza di un errore di gestione da parte di quest’Aula, quella risoluzione non sia all’ordine del giorno questo pomeriggio. Dobbiamo fare del nostro meglio per aiutare questo rappresentante di una minoranza la cui esistenza è minacciata, che ha vissuto in pace insieme ai vicini musulmani per secoli, e che è minacciata di genocidio proprio in un momento in cui noi siamo responsabili in Iraq. Non è accettabile ed è il motivo per cui dobbiamo agire con forza.</p>
    </intervention>
    <intervention id="4-109" speaker_id="34720" name="Bernard Wojciechowski" is_mep="True" mode="spoken">
      <p sl="pl">Signor Presidente, concordo su diversi punti della relazione dell’onorevole Panayotopoulos-Cassiotou sulla situazione delle donne detenute. L’amministrazione carceraria deve garantire condizioni decenti per le persone che scontano pene detentive o altre forme di arresto temporaneo.</p>
      <p sl="pl">Vorrei attirare l’attenzione sulla situazione delle donne impiegate nei servizi carcerari. In Polonia, 5 000 dei 30 000 agenti penitenziari sono donne. La retribuzione degli agenti penitenziari non supera 500 euro al mese. Dato il ruolo svolto dal personale carcerario affinché le condanne siano effettivamente scontate, è importante che la maggior parte degli agenti che hanno a che fare con donne detenute siano dello stesso sesso. Ciò riduce il disagio delle donne detenute e garantisce una migliore protezione dei loro diritti. Senza un considerevole aumento della retribuzione e il miglioramento delle condizioni di lavoro negli istituti carcerari, non raggiungeremo gli obiettivi della relazione.</p>
    </intervention>
    <intervention id="4-111" speaker_id="4517" name="Christopher Heaton-Harris" is_mep="True" mode="spoken">
      <p sl="en">Signor Presidente, ho votato secondo l’ordine del mio partito su questa particolare relazione e contro molti emendamenti. Tuttavia, ho un problema con i considerando. Dice: “considerando la necessità di istituire una forza nazionale di mantenimento dell’ordine che raggruppi tutte le comunità e possa ottenere della loro fiducia”. E’ la popolazione dell’Iraq la forza nazionale creata, credo, dalla popolazione dello stesso Iraq.</p>
      <p sl="en">Ci si chiede in realtà quanto determinati siano stati i singoli Stati membri che compongono quest’Assemblea negli sforzi compiuti fino ad ora. Tutto ciò che si deve fare è guardare a quante persone hanno sostenuto gli sforzi in Iraq, credere in loro oppure no. Così come stiamo facendo, dovremmo cercare di risolvere i problemi che abbiamo provocato.</p>
      <p sl="en">Penso davvero che questa risoluzione indichi che cercare di avere una politica estera e di sicurezza comunitaria armonizzata nel futuro ci causerà molti problemi, sia in quest’Aula sia nelle capitali dei nostri Stati membri.</p>
    </intervention>
    <intervention id="4-113" speaker_id="2229" name="Bernd Posselt" is_mep="True" mode="spoken">
      <p sl="de">Signor Presidente, come la maggioranza del mio gruppo, ho votato contro questa relazione, non a causa dell’argomento, ma perché questo tema importante continua ad essere sfruttato per lotte ideologiche su questioni inerenti alla salute sessuale e riproduttiva e ai relativi diritti.</p>
      <p sl="de">Voglio fare appello a tutti i gruppi in quest’Aula per mettere fine a questa disputa ideologica, che va a detrimento dell’argomento in questione. Dobbiamo chiarire che la salute riproduttiva è importante, ma che non ha niente a che vedere con l’aborto, perché non rientra nella competenza dell’Unione europea e ciascuno Stato ha il diritto di decidere la propria normativa nel settore. Ciò è in linea con il principio di sussidiarietà, che è il motivo per cui il denaro dei cittadini europei non può essere usato per scopi che alcuni Stati membri non trovano accettabili per motivi etici, morali e legali.</p>
      <p sl="de">Dovremmo quindi lasciare questo argomento fuori dalle nostre decisioni e concentrarci su concetti neutri che riguardino realmente la questione della salute e non la questione dell’aborto, in merito al quale le opinioni in quest’Aula differiscono e dove io sono fortemente a favore della protezione del nascituro.</p>
    </intervention>
    <intervention id="4-116" speaker_id="1403" name="David Martin" is_mep="True" mode="written">
      <p sl="en">La relazione dell’onorevole Turmes sul Fondo globale per l’efficienza energetica e le energie rinnovabili (GEEREF) trova la mia approvazione. Il GEEREF userà fondi pubblici limitati per incoraggiare investimenti privati per progetti in materia di efficienza energetica ed energie rinnovabili nei paesi in via di sviluppo e nelle economie in transizione. Un fondo che aiuta tutti a raggiungere un certo livello di efficienza energetica e che abbraccia le energie rinnovabili ha il mio sostegno e per questo ho votato a favore.</p>
    </intervention>
    <intervention id="4-117" speaker_id="38595" name="Rovana Plumb" is_mep="True" mode="written">
      <p sl="ro">La risoluzione riguarda la creazione di uno strumento finanziario innovativo per sostenere l’attuazione di alcuni progetti finanziati da questo fondo in vista del passaggio a un’economia caratterizzata da ridotte emissioni di biossido di carbonio e dell’adeguamento agli effetti del cambiamento climatico.</p>
      <p sl="ro">Lo sviluppo di questo tipo di economia attraverso progetti finanziati dal fondo comporta la creazione di nuovi posti di lavoro, condizioni eque per lo sviluppo sociale e l’eliminazione delle divergenze. In questo senso, è utile il sostegno speciale concesso alle PMI nell’accesso ai finanziamenti dei loro progetti GEEREF.</p>
      <p sl="ro">Ho votato a favore della risoluzione perché credo che queste due forme di azione, ovvero l’abbattimento delle emissioni dei gas a effetto serra e l’adeguamento agli effetti del cambiamento climatico, debbano essere sviluppate in parallelo, attraverso politiche coerenti e convergenti con un impatto positivo sullo sviluppo del mercato del lavoro/creazione di nuovi posti di lavoro e sull’aumento del PIL.</p>
    </intervention>
    <intervention id="4-119" speaker_id="31123" name="Pedro Guerreiro" is_mep="True" mode="written">
      <p sl="pt">In generale, si può dire che lo scopo di questa relazione sia incoraggiare l’integrazione dei “nuovi” Stati membri nella politica estera dell’UE, in particolare la “politica di cooperazione allo sviluppo” e la “politica europea di vicinato”.</p>
      <p sl="pt">La relazione, inoltre, considera che i “nuovi” Stati membri rappresentino un’opportunità per l’UE “per rafforzare la sua presenza strategica nell’Europa orientale, in Asia centrale e nel Caucaso”, regioni con cui i “nuovi” Stati membri hanno relazioni prioritarie e che finora hanno ricevuto meno “aiuti” dall’UE.</p>
      <p sl="pt">Ciò significa cercare usare la relazione privilegiata dei paesi dell’Europa orientale che hanno aderito all’UE nel 2004 come strumento di intervento comunitario (tenendo conto degli interessi delle maggiori potenze e dei loro grandi gruppi economici e finanziari, in particolare nel settore energetico) nei paesi della Comunità di Stati indipendenti, nei Balcani occidentali e nel Caucaso.</p>
      <p sl="pt">Ciò significa cercare di fare uso dell’“esperienza” di transizione di questi paesi verso il capitalismo e l’inserimento nella NATO e nell’UE come modello da seguire in queste regioni. In definitiva, si tratta di questo: una politica che mascheri gli interessi del capitalismo con lo “sviluppo”.</p>
    </intervention>
    <intervention id="4-120" speaker_id="1403" name="David Martin" is_mep="True" mode="written">
      <p sl="en">Sostengo la relazione dell’onorevole Danutė Budreikaitė sulla sfida che costituisce per i nuovi Stati membri la politica di cooperazione allo sviluppo dell’UE. Mentre i nuovi Stati membri dell’UE, esclusi Malta e Cipro, offrono una competenza esclusiva ai fini dell’applicazione e della definizione della politica di sviluppo nei nostri paesi vicini dell’Est, dobbiamo incoraggiare attivamente la loro partecipazione nell’Africa sub-sahariana e in altri paesi meno sviluppati. I nostri nuovi Stati membri rafforzano il ruolo dell’UE quale partner mondiale e dovrebbero essere pienamente incoraggiati in quel ruolo. La relazione e le sue raccomandazioni hanno il mio sostegno.</p>
    </intervention>
    <intervention id="4-121" speaker_id="4461" name="Luís Queiró" is_mep="True" mode="written">
      <p sl="pt">Il solo fatto che stiamo discutendo del ruolo dei nuovi Stati membri nelle politiche dell’Unione europea in materia di cooperazione e di sviluppo, in particolare con i paesi dell’Africa, dei Caraibi e del Pacifico, è la prova lampante del successo del processo di allargamento e dell’integrazione dei paesi che hanno aderito all’UE negli ultimi anni.</p>
      <p sl="pt">I cosiddetti “ex paesi dell’Est” di certo hanno avuto una lunga tradizione di “cooperazione” con l’Africa, ed è possibile che questi legami rimangano, sebbene in termini completamente differenti. La questione più rilevante, tuttavia, è che questi paesi, che stanno ancora lottando con forza con i costi delle loro riforme, adesso sono in grado di contribuire alla cooperazione e allo sviluppo con il consenso attivo delle loro popolazioni. Questo percorso è esemplare e potrebbe essere seguito – e ci auguriamo che lo sia – da altri paesi in circostanze sostanzialmente uguali in altre parti del mondo.</p>
    </intervention>
    <intervention id="4-122" speaker_id="28382" name="Andrzej Jan Szejna" is_mep="True" mode="written">
      <p sl="pl">Voto a favore della relazione dell’onorevole Budreikaitė sulla sfida che costituisce per i nuovi Stati membri la politica di cooperazione allo sviluppo dell’UE.</p>
      <p sl="pl">La relazione è di altissima qualità, propone un’analisi dettagliata dell’attuale situazione della cooperazione allo sviluppo nei nuovi Stati membri, delle istituzioni e dei programmi interessati, dei paesi beneficiari e dei contributi finanziari rilevanti.</p>
      <p sl="pl">Le questioni trattate nella relazione mettono l’accento sui rapporti fra gli Stati membri dell’UE e i loro nuovi vicini orientali. I nuovi Stati membri sono collegamenti importanti fra l’UE e i suoi nuovi vicini.</p>
      <p sl="pl">Io, personalmente, chiedo la messa a punto di forme efficaci di cooperazione fra i vecchi e i nuovi donatori a favore dei paesi meno sviluppati, approfittando dell’influenza predominante dei nuovi Stati membri in regioni o paesi specifici.</p>
    </intervention>
    <intervention id="4-124" speaker_id="28310" name="Edite Estrela" is_mep="True" mode="written">
      <p sl="pt">Ho votato a favore della relazione dell’onorevole Gill sulla proposta di decisione del Parlamento europeo e del Consiglio relativa alla partecipazione della Comunità a un programma di ricerca e sviluppo. Questo programma mira al miglioramento della qualità della vita degli anziani attraverso l’uso delle tecnologie dell’informazione e della comunicazione (TIC). La partecipazione dell’Unione europea a questo programma ne rafforzerà la capacità di raccogliere le sfide demografiche.</p>
      <p sl="pt">L’uso delle TIC può aiutare gli anziani a diventare più indipendenti e a rimanere in salute e può migliorare la loro qualità di vita.</p>
    </intervention>
    <intervention id="4-125" speaker_id="4466" name="Ilda Figueiredo" is_mep="True" mode="written">
      <p sl="pt">Abbiamo votato a favore della relazione che tratta della proposta della Commissione europea sulla partecipazione dell’UE a un programma di ricerca e sviluppo avviato da vari Stati membri dell’UE nel settore delle nuove tecnologie dell’informazione (TIC) per invecchiare bene e portare avanti un’azione efficace. Il programma è intitolato “Domotica per categorie deboli” (Ambient Assisted Living , ALL), e cerca di creare sinergie in termini amministrativi e finanziari. Anche il Portogallo vi partecipa.</p>
      <p sl="pt">La relazione, approvata adesso da quest’Assemblea, attira l’attenzione e avanza proposte concrete sulla promozione del ruolo delle donne nella scienza e ricerca e mette l’accento sulla partecipazione delle PMI e sull’accesso equo per tutti gli Stati membri a soluzioni efficaci sotto il profilo dei costi, onde evitare di ampliare il divario digitale e di creare così un’Europa a due velocità.</p>
      <p sl="pt">Si propone anche che la Commissione realizzi una valutazione intermedia entro il 2010 per analizzare la qualità e l’efficienza dell’attuazione del programma.</p>
    </intervention>
    <intervention id="4-126" speaker_id="1164" name="Bruno Gollnisch" is_mep="True" mode="written">
      <p sl="fr">Solo due osservazioni sulla relazione dell’onorevole Gill, che riguarda in sostanza l’organizzazione di un programma di ricerca teso al miglioramento dell’autonomia delle persone anziane grazie alle tecnologie dell’informazione e della comunicazione.</p>
      <p sl="fr">La prima osservazione è sul merito: è difficile vedere il valore aggiunto dell’Unione europea in un progetto avviato, avendone il diritto, da alcuni Stati membri, se non la burocratizzazione del processo e la creazione di un nuovo organismo comunitario. La generosità finanziaria dell’Unione, con 150 milioni di euro suddivisi in diversi anni, al lordo delle spese di funzionamento dell’organismo summenzionato, non sembra un argomento decisivo.</p>
      <p sl="fr">La seconda osservazione è sulla forma: sempre più di frequente quest’Assemblea presenta relazioni legislative sotto forma di compromesso fra Parlamento e Consiglio, che dovrebbe consentire l’adozione rapida già in prima lettura. Ma improvvisamente, il legislatore rimane ostaggio di una manciata di esperti negoziatori. L’estensione di questa pratica mi sembra pericolosa per la democrazia.</p>
    </intervention>
    <intervention id="4-127" speaker_id="2025" name="Françoise Grossetête" is_mep="True" mode="written">
      <p sl="fr">Ho votato a favore della relazione che propone la partecipazione dell’Unione europea al programma di ricerca e sviluppo sulla domotica per categorie deboli, avviato in comune da diversi Stati membri e paesi terzi.</p>
      <p sl="fr">L’invecchiamento della popolazione costituisce una sfida per la società e l’economia europea. Oggi, l’aspettativa di vita media è di 80 anni e il numero di persone anziane tra i 65 e gli 80 anni aumenterà del 40% circa fra il 2010 e il 2030.</p>
      <p sl="fr">Emergono soluzioni innovative, che aiutano a mitigare problemi quali perdita di memoria, di vista, di udito, di mobilità o di autonomia che intervengono frequentemente con l’età.</p>
      <p sl="fr">La partecipazione dell’Unione europea a questo programma è prevista nell’ambito del Settimo programma quadro di ricerca e sviluppo della Commissione europea. I progetti saranno cofinanziati dall’Unione europea con 150 milioni di euro e avranno un effetto leva raggiungendo almeno 600 milioni di euro fra il 2008 e il 2013.</p>
      <p sl="fr">Anche i paesi partecipanti al programma dovrebbero contribuire al finanziamento, stanziando fondi equivalenti o superiori, per ciascun paese dovrebbe destinare almeno il 20% dei fondi assegnati alla ricerca nazionale nel settore.</p>
    </intervention>
    <intervention id="4-128" speaker_id="28355" name="Mieczysław Edmund Janowski" is_mep="True" mode="written">
      <p sl="pl">Ho votato a favore della relazione dell’onorevole Gill (A6-0027/2008) “Miglioramento della qualità di vita degli anziani” che mira a promuovere l’uso della moderna tecnologia dell’informazione e della comunicazione come forma di sostegno per la terza età.</p>
      <p sl="pl">Come sappiamo, le nostre società sono caratterizzate da un’aspettativa di vita sempre più lunga. E’ una tendenza molto positiva. La media dell’UE è adesso di 80 anni, e la quota di persone nella fascia degli ultrasessantacinquenni raggiungerà a breve il 40%. Le tecnologie in questione possono aiutare significativamente queste persone in diverse situazioni, fra cui il prolungamento dell’attività professionale e sociale e il miglioramento della qualità della vita. E’ ovvio che le esigenze specifiche dei disabili devono essere prese in considerazione e l’accesso a questi servizi e alle tecnologie deve essere garantito principalmente attraverso la fornitura della connessione a Internet a banda larga sia nelle aree urbane che rurali in modo da evitare discriminazioni geografiche.</p>
    </intervention>
    <intervention id="4-129" speaker_id="28251" name="Jörg Leichtfried" is_mep="True" mode="written">
      <p sl="de">Sono favorevole al cofinanziamento da parte dell’Unione europea del programma “Domotica per categorie deboli” dato che avvantaggerebbe non solo gli anziani, ma anche altri gruppi di popolazione, quali i disabili. E’ proprio a motivo dell’importante cambiamento demografico nella popolazione europea e dell’aumento dell’aspettativa degli ultimi decenni che dobbiamo sostenere le nuove tecnologie dell’informazione e della comunicazione che faciliterebbero considerevolmente la possibilità degli anziani di affrontare le difficoltà quotidiane. Riguardo alla generale riduzione dei costi nel settore sanitario come risultato dell’uso di queste nuove tecnologie, attirerei la vostra attenzione anche sulla ricerca nei sistemi di “monitoraggio sanitario mobile”, il cui uso ridurrebbe i costi sanitari annuali di 1 500 milioni di euro solo in Germania.</p>
      <p sl="de">Vorrei sottolineare che uno dei benefici del cofinanziamento è l’impatto positivo anche sul settore privato, perché aiuterebbe indirettamente le piccole e medie imprese.</p>
      <p sl="de">Sostengo fortemente il programma comune AAL perché l’uso delle nuove tecnologie comporta il rispetto costante della vita privata degli anziani e consente loro di invecchiare con dignità.</p>
    </intervention>
    <intervention id="4-130" speaker_id="1403" name="David Martin" is_mep="True" mode="written">
      <p sl="en">Sostengo la relazione dell’onorevole Nina Gill “Miglioramento della qualità di vita degli anziani”. Raccogliendo risorse e coordinando la ricerca e lo sviluppo a livello europeo, saremo in grado di valutare in modo più adeguato come migliorare le vite dei nostri cittadini più anziani. Stabilendo un contributo minimo, garantiremo la partecipazione di tutti gli Stati membri a questa causa. Vorrei lodare la relatrice per la sua relazione e sostengo le raccomandazioni che contiene.</p>
    </intervention>
    <intervention id="4-132" speaker_id="photo_generic" name="Jan Andersson, Göran Färm, Anna Hedh, Inger Segelström e Åsa Westlund" is_mep="True" mode="written">
      <p sl="sv">Abbiamo deciso di sostenere la relazione nella sua interezza perché, a nostro avviso, l’UE deve rendere prioritaria l’azione sulla pericolosa concorrenza fiscale nel settore dei carburanti, in particolare per consentire di raggiungere i suoi obiettivi climatici.</p>
      <p sl="sv">La proposta di armonizzazione fiscale inoltre non impedirebbe ai singoli Stati membri di imporre proprie tasse sulle emissioni di CO2 sulla benzina e sul gasolio.</p>
      <p sl="sv">Questo è un ulteriore motivo importante per sostenere la relazione.</p>
    </intervention>
    <intervention id="4-133" speaker_id="4466" name="Ilda Figueiredo" is_mep="True" mode="written">
      <p sl="pt">La proposta di direttiva mira a ridurre le differenze di prezzo sul carburante fra i vari Stati membri che portano a distorsioni in termini di concorrenza e di ambiente nell’attività del trasporto stradale. Le differenze nei prezzi del gasolio usato come carburante per motori e della benzina senza piombo sono infatti significative.</p>
      <p sl="pt">Di qui l’importanza per il Portogallo, uno dei paesi in cui questa situazione cominci a farsi sentire, di tenere a mente le differenze di prezzo fra Portogallo e Spagna. Le imprese portoghesi subiscono la concorrenza delle imprese spagnole perché queste ultime beneficiano di prezzi più bassi per il carburante – il carburante rappresenta circa il 30% dei costi – a causa di una tassazione dei carburanti (e anche dell’IVA) più bassa.</p>
      <p sl="pt">Le imprese portoghesi hanno giustificato la stagnazione dei salari fissi dei lavoratori con questa pressione sui costi, con gravi conseguenze per la forza lavoro.</p>
      <p sl="pt">La proposta del Parlamento europeo è più positiva perché elimina i periodi transitori di cui all’articolo 18, aspetto molto importante dell’attuale situazione, nella speranza che sia possibile ridurre la differenza fra Portogallo e Spagna nel 2010, dato che quest’ultima dovrà aumentare la propria tassazione sul carburante da 302 euro a 330 euro nel caso del gasolio. L’avvicinamento continuerà nel 2012 e nel 2015. Nel caso della benzina senza piombo, non vi saranno purtroppo modifiche in tal senso.</p>
    </intervention>
    <intervention id="4-134" speaker_id="4429" name="Robert Goebbels" is_mep="True" mode="written">
      <p sl="fr">Ho votato contro la relazione Schmidt perché il Parlamento europeo, invece di sostenere l’iniziativa della Commissione, ha fatto un gioco di prestigio fra vecchi e nuovi paesi. Ad ogni modo, saranno i ministri a decidere da soli, e all’unanimità.</p>
    </intervention>
    <intervention id="4-135" speaker_id="1164" name="Bruno Gollnisch" is_mep="True" mode="written">
      <p sl="fr">Più imposte e più controlli: ecco l’Europa di Bruxelles! L’armonizzazione delle accise, proprio come è accaduto con l’IVA mediante l’imposizione di tassi minimi obbligatori, che esiste ormai da quindici anni, si è dimostrata inefficace, del tutto inutile e a volte pericolosa.</p>
      <p sl="fr">Occorre ricordare che misure di questo tipo impediscono agli Stati membri di ridurre, ad esempio, l’IVA sulla ristorazione, sebbene in questo settore la possibilità di un’eventuale distorsione di concorrenza transfrontaliera è poco credibile e una riduzione dell’IVA consentirebbe di creare migliaia di posti di lavoro! O ancora, che i nuovi Stati membri sono costretti ad aumentare le tasse a livello vergognosi per i loro cittadini per rispettare la normativa comunitaria, mentre un’altra normativa europea chiede loro di controllare l’inflazione!</p>
      <p sl="fr">Ci viene proposto oggi di aumentare la tassa sul gasolio al livello della benzina senza piombo, con il pretesto della protezione dell’ambiente e della lotta contro il “turismo fiscale”, vale a dire l’utilizzazione a proprio profitto della concorrenza da parte dei cittadini! Ed è ancora più scandaloso dal momento che, in Francia in particolare, si sono incitati gli automobilisti ad acquistare vetture diesel per maltrattarli più duramente adesso!</p>
    </intervention>
    <intervention id="4-136" speaker_id="31123" name="Pedro Guerreiro" is_mep="True" mode="written">
      <p sl="pt">Questa spiegazione di voto vuole far capire che ancora una volta stiamo sprecando un’opportunità a livello europeo – dato che il meccanismo esiste – di agire per proteggere la piccola pesca costiera, omettendo di applicare alla benzina almeno le stesse condizioni fiscale godute dagli utenti di gasolio per l’agricoltura e la pesca. Andrebbe ricordato che la benzina è il carburante usato dalle navi d quest’importante e grande segmento di flotta dei vari Stati membri, in particolare del Portogallo.</p>
      <p sl="pt">Nella sua risoluzione del 28 settembre 2006 sul miglioramento della situazione economica del settore della pesca, il Parlamento, considerando che un aumento dei prezzi del carburante ha un effetto particolarmente negativo sull’industria della pesca - che aggrava in misura significativa l’esistente crisi socioeconomica e riduce drasticamente i redditi dei pescatori - e sottolineando che esiste un grave rischio di scomparsa di migliaia di imprese di pesca e di perdita di migliaia di posti di lavoro, ha adottato una serie di proposte per sostenere il settore di modo che possa affrontare l’aumento dei prezzi del carburante. Un anno e mezzo dopo, oltre all’aumento degli aiuti de minimis , in pratica non è stato fatto nulla a livello di UE.</p>
    </intervention>
    <intervention id="4-137" speaker_id="1403" name="David Martin" is_mep="True" mode="written">
      <p sl="en">L’obiettivo della relazione dell’onorevole Olle Schmidt “Tassazione della benzina senza piombo e del gasolio” è occuparsi della differenza delle accise sui carburanti nell’Unione. L’attuale squilibrio ha incoraggiato il turismo del pieno, che ha ramificazioni economiche e ambientali. E’ opportuno prendere misure per scoraggiare questa pratica. Tuttavia, riconosco le esigenze dei nuovi Stati membri, ancora impegnati nel processo di sviluppo economico, i quali avranno bisogno di tempo per adeguarsi alle misure proposte. Ho votato a favore della relazione.</p>
    </intervention>
    <intervention id="4-138" speaker_id="38845" name="Pierre Pribetich" is_mep="True" mode="written">
      <p sl="fr">L’obiettivo della proposta della Commissione era introdurre misure di riduzione delle emissioni di CO2 in conformità delle ambizioni illustrate nel pacchetto “energia-clima”. Tuttavia, né la proposta della Commissione né la relazione adottata oggi rispondono all’urgenza di sviluppare un carburante efficace per lottare contro le emissioni di CO2. Infatti, le disparità degli adeguamenti proposti nonché la loro diluizione nel tempo e nello spazio geografico dell’Unione europea rendono inefficaci le misure proposte.</p>
      <p sl="fr">Per cambiare aria cambiando era, dovremmo mostrare più immaginazione sul piano ecologico e votare a favore di misure che consentano di combattere efficacemente le derive climatiche. Ora, la modifica della fiscalità proposta dalla Commissione e la relazione dell’onorevole Olle Schmidt non valorizzano né la ricerca né la sostituzione con un nuovo carburante che riduca le emissioni di CO2 .</p>
      <p sl="fr">Oggi, tengo a precisare la mia chiara opposizione alla logica di questa relazione, rifiutando di votare questo compromesso che snatura l’obiettivo dichiarato.</p>
    </intervention>
    <intervention id="4-140" speaker_id="28427" name="Alessandro Battilocchio" is_mep="True" mode="written">
      <p sl="it">La relazione Gomes prende atto della drammatica e difficile situazione che l’Iraq sta vivendo. Le organizzazioni non governative e i vari enti preposti alla ricostruzione della regione non riescono, di fatto, ad arginare i problemi derivati da decenni di guerre, dittatura e sanzioni.</p>
      <p sl="it">In questo contesto, le Istituzioni europee hanno l’obbligo di sostenere una strategia complessa per l’Iraq, che accresca il sostegno UE direttamente all’assistenza tecnica a favore dello Stato di diritto, della giustizia e della buona gestione finanziaria, al fine di salvaguardare i diritti umani fondamentali creando stabilità e sicurezza regionale.</p>
      <p sl="it">Il Parlamento dunque esorta il Consiglio a incoraggiare gli investimenti delle imprese europee sul territorio iracheno, conducendo i negoziati sull’accordo commerciale fra UE e l’Iraq così da avvicinare il mercato iracheno alle regolamentazioni europee.</p>
      <p sl="it">In sostanza la proposta del Parlamento europeo, che condivido pienamente, suggerisce una nuova strategia per l’Iraq che preveda un adeguato utilizzo dello Strumento finanziario per la promozione della democrazia e dei diritti umani (EIDHR) e il sostegno a un sistema d’informazione pluralistico e indipendente.</p>
      <p sl="it">Come rapporteur per la commissione per lo sviluppo sulla relazione Erasmus Mundus 2009-2013 mi impegnerò fin d’ora ad aumentare la dotazione finanziaria allocata per l’Iraq: la diffusione della cultura è un passo fondamentale nella creazione di un reale Stato di diritto.</p>
    </intervention>
    <intervention id="4-141" speaker_id="31123" name="Pedro Guerreiro" is_mep="True" mode="written">
      <p sl="pt">La risoluzione adottata raggiunge il fatto “straordinario” di non contenere il benché minimo riferimento all’aggressione brutale e illegale e all’occupazione dell’Iraq da parte degli Stati Uniti d’America e dei loro alleati.</p>
      <p sl="pt">La risoluzione illustra il tributo di morte di centinaia di migliaia di iracheni, la distruzione di un intero paese e il dispregio premeditato e massiccio dei diritti umani derivante dall’aggressione e dall’occupazione.</p>
      <p sl="pt">La risoluzione tace del tutto sulla prima e più importante causa dei gravissimi problemi che il popolo iracheno e il paese stanno affrontando adesso, e quindi sul modo di risolverli, ovvero il ritiro immediato di tutte le forze di occupazione.</p>
      <p sl="pt">In sostanza, la risoluzione avalla lo status quo , presentandolo come un dato di fatto e cercando di promuovere una maggiore partecipazione dell’UE nell’intervento in Iraq, vedendo questo paese come un altro “Stato” supervisionato da USA/NATO/UE, come l’Afghanistan e il Kosovo. E’ strabiliante, in quanto allo stesso tempo ritiene che i paesi vicini debbano evitare qualsiasi interferenza in Iraq e rispettarne l’indipendenza, la sovranità e l’integrità territoriale nonché il desiderio degli iracheni di creare il sistema costituzionale e politico del paese con i loro sforzi.</p>
      <p sl="pt">Ecco il perché del nostro voto contrario.</p>
    </intervention>
    <intervention id="4-142" speaker_id="4531" name="Jean Lambert" is_mep="True" mode="written">
      <p sl="en">Ho votato per questa relazione, nonostante il parere espresso in uno dei considerando secondo cui tutti i problemi in Iraq deriverebbero dal precedente regime. Non vi è dubbio che Saddam Hussein sia stato un dittatore crudele e che abbia causato la morte di molti dei suoi cittadini, quanto meno nel tentativo sistematico di spazzare via i curdi. Tuttavia, anche la totale mancanza di qualsiasi strategia da parte delle forze di occupazione per affrontare la ricostruzione del paese ha provocato a sua volta un’indicibile miseria.</p>
      <p sl="en">Sono lieto, tuttavia, che l’Assemblea abbia ritenuto che nessun paese dovrebbe forzare le persone a tornare in Iraq. Il paese non è sicuro, nemmeno il Kurdistan iracheno, dove di recente i carri armati turchi hanno attraversato le frontiere. Ci era stato detto dai membri di numerosi partiti del parlamento iracheno che il ritorno è pericoloso e potenzialmente destabilizzante per il paese stesso. Abbiamo anche sentito parlare, nella sottocommissione per i diritti umani, della difficoltà affrontate dai milioni di iracheni che vivono come rifugiati nei paesi vicini con poco sostegno da parte della comunità internazionale. Dovremmo sostenere i servizi pubblici in quegli Stati e almeno istruire i bambini.</p>
    </intervention>
    <intervention id="4-143" speaker_id="28217" name="Patrick Louis" is_mep="True" mode="written">
      <p sl="fr">La delegazione del movimento per la Francia presso il Parlamento europeo si è pronunciata sin dall’inizio dell’intervento americano in Iraq. L’esperienza del nostro paese, la sua vicinanza al popolo iracheno, ci facevano presagire il disastro umano, militare e morale che questo intervento avrebbe comportato.</p>
      <p sl="fr">Oggi, il male è stato fatto e conviene che gli Stati membri, da soli o collettivamente, agiscano per salvare e ristabilire ciò che può ancora essere salvato. Prima dell’intervento americano, l’Iraq era il solo paese musulmano ad avere sul proprio territorio un’importante e prospera comunità cristiana, presente in Iraq ancor prima della stessa apparizione dell’Islam.</p>
      <p sl="fr">Una delle conseguenze più drammatiche dell’intervento americano è stato l’esodo al quale parti della comunità sono state costrette a causa del terrore e delle intimidazioni. E’ un disastro per l’Iraq e per il suo futuro. In una prospettiva più ampia, la rapida erosione della mescolanza religiosa del Medio Oriente costituisce un impoverimento umano ed economico che mette in pericolo la stabilità e la prosperità dell’intera regione.</p>
      <p sl="fr">Per Fernand Braudel la storia cominciava a Sumer, ma oggi la lunga storia delle minoranze cristiane dell’Iraq sembra finita. Noi, nazioni dell’Europa, non possiamo perdonare questa grande ingiustizia con la nostra inazione.</p>
      <p sl="fr">Queste popolazioni hanno accolto l’Islam e sono stati ospitali e, insieme, hanno costruito questo paese che è stato prospero prima di essere devastato dal fanatismo e dalle guerre.</p>
      <a text="(Testo abbreviato conformemente all’articolo 163 del Regolamento)"/>
    </intervention>
    <intervention id="4-144" speaker_id="1403" name="David Martin" is_mep="True" mode="written">
      <p sl="en">Sono lieto che la relazione di Ana Gomes sul ruolo dell’UE in Iraq guardi avanti e formuli una strategia per costruire un forte Stato iracheno democratico che rispetti i diritti umani e la ricca composizione etnica e confessionale del paese. L’Iraq ha bisogno dell’Europa per sfruttare i recenti miglioramenti in termini di sicurezza che contribuiranno a incoraggiare gli investimenti e una maggiore partecipazione delle ONG nella ricostruzione del paese. Tutta l’Europa ha interesse ad avere un Iraq stabile e sicuro e io ritengo che le raccomandazioni della relazione riconoscano questo aspetto.</p>
    </intervention>
    <intervention id="4-145" speaker_id="28583" name="Athanasios Pafilis" is_mep="True" mode="written">
      <p sl="it">La relazione vuole garantire che l’UE si appropri di una quota rilevante del bottino imperialista della guerra contro l’Iraq e degli interventi nella regione più selvaggia del Medio Oriente. In questo contesto:</p>
      <p sl="it">cerca modi e mezzi per stabilire una presenza a lungo termine dell’UE nel paese al fine di “aiutare le imprese europee a presentare offerte per gli appalti relativi alla ricostruzione in Iraq”, ovvero per aumentare la quota del bottino ricevuto dai monopoli dell’UE;</p>
      <p sl="it">chiede un aiuto incondizionato per il “governo” collaborazionista dell’Iraq;</p>
      <p sl="it">avanza strategie per una partecipazione attiva all’occupazione imperialista. Per consentire alle forze militari e di polizia di fare parte degli eserciti di occupazione, basta indossare berretti diversi e cambiare il nome in “forze ONU”.</p>
      <p sl="it">Pertanto, pur riconoscendo cinicamente le conseguenze catastrofiche della guerra e del massacro della popolazione irachena, la relazione dichiara frettolosamente che gli eventi sono stati superati.</p>
      <p sl="it">La relazione legittima non solo gli eserciti di occupazione, che definisce “forza multinazionale”, ma anche le società private di assassini attive in Iraq, purché siano fissate regole per le loro attività criminali!</p>
      <p sl="it">Il partito comunista greco condanna la relazione. Esprime solidarietà per la resistenza degli iracheni e la lotta della popolazione della regione per la liberazione dal giogo imperialista dell’occupazione e per il loro diritto inalienabile di decidere del loro destino.</p>
    </intervention>
    <intervention id="4-146" speaker_id="4461" name="Luís Queiró" is_mep="True" mode="written">
      <p sl="pt">Trovo positivo il fatto che il Parlamento abbia deciso di discutere sul futuro del ruolo dell’Unione europea in Iraq, piuttosto che insistere su un dibattito senza senso sulle questioni passate. I cinque anni che ci interessano adesso sono i prossimi cinque anni, non quelli trascorsi.</p>
      <p sl="pt">Il punto di partenza per qualsiasi dibattito al riguardo deve essere riconoscere che la situazione sul campo è migliorata significativamente, sebbene sia ancora molto grave. Il miglioramento rivela in particolare che vi è un modo per avanzare verso l’obiettivo di costruire uno Stato democratico e sicuro. Il nostro obiettivo può essere raggiunto. L’esperienza degli ultimi anni, tuttavia, dimostra che sarà raggiunto solo grazie a un maggiore impegno, aumentando la sicurezza, investendo nella formazione delle autorità irachene e, cosa molto importante, contribuendo attivamente alla creazione di infrastrutture che renderanno redditizia l’economia del paese, al di là del petrolio. Nel caso specifico dell’Unione europea, ciò comporta di investire massicciamente nella ricostruzione economica dell’Iraq e costruire la democrazia nel paese. Un Iraq democratico e sicuro che rispetti i diritti umani è fondamentale per la regione e per il mondo.</p>
    </intervention>
    <intervention id="4-147" speaker_id="4242" name="Karin Scheele" is_mep="True" mode="written">
      <p sl="de">So, ovviamente, che in plenaria abbiamo votato sul progetto di relazione della collega Ana Gomes sul ruolo dell’Unione europea e non sulla sua motivazione. Eppure penso che sia importante che nella motivazione la relatrice ancora una volta sottolinei il fatto che l’invasione dell’Iraq sia stato un disastro strategico e umanitario e che la società irachena sia stata traumatizzata dalla guerra e dal caos e violenza che ne sono seguiti.</p>
      <p sl="de">Approvo il fatto che oltre a tanti altri punti importanti, la relatrice fa esplicito riferimento alla necessità di assicurare alle donne un ruolo più importante e di promuovere il rispetto dei diritti delle donne, delle minoranze e dei bambini se si vuole svolgere un buon lavoro in Iraq.</p>
    </intervention>
    <intervention id="4-148" speaker_id="4751" name="Bart Staes" is_mep="True" mode="written">
      <p sl="nl">Trovo deplorevole che il Parlamento europeo finora non abbia elaborato alcuna analisi della guerra in Iraq. Negli ultimi anni quest’Assemblea ha mantenuto infatti un silenzio assordante e non ha nemmeno contestato le menzogne dell’amministrazione Bush. Per un organo democratico come il Parlamento è tutto dire! Sarebbe difficile per noi mantenere credibilità se non agiamo contro i membri dell’ONU che violano la carta delle Nazioni Unite.</p>
      <p sl="nl">L’onorevole Gomes ci propone una valutazione della situazione in Iraq. La sua relazione sul ruolo dell’Unione europea in Iraq include una serie di buone raccomandazioni per la ricostruzione del paese. Tratta una serie di argomenti e tutte le misure proposte mi sembrano fattibili. Apprezzo in particolare le proposte di compiere sforzi multilaterali, sotto la supervisione dell’ONU, e condurre intensi colloqui diplomatici fra gli USA e i vicini dell’Iraq. L’obiettivo deve essere stabilire la democrazia in Iraq, sulla base dei principi dello Stato di diritto, della buona governance e dei diritti umani. Per questo sostengo la relazione.</p>
    </intervention>
    <intervention id="4-149" speaker_id="23894" name="Anna Záborská" is_mep="True" mode="written">
      <p sl="fr">Nel contesto della quarta Convenzione di Ginevra relativa alla protezione delle persone civili in tempo di guerra, si afferma che il personale umanitario, religioso e sanitari deve essere rispettato e protetto.</p>
      <p sl="fr">E’ indispensabile difendere il caso di Monsignor Rahho, arcivescovo caldeo cattolico nato e vissuto a Mossoul, rapito venerdì 29 febbraio 2008.</p>
      <p sl="fr">Nel corso del violento sequestro, i suoi tre accompagnatori sono stati uccisi.</p>
      <p sl="fr">In un emendamento orale alla relazione Gomes, non è stato possibile menzionare personalmente Monsignor Rahho.</p>
      <p sl="fr">Ecco perché io chiedo espressamente al Presidente di inviare due lettere di sostegno e di incoraggiamento, a nome di quest’Assemblea:</p>
      <p sl="fr">una al Primo Ministro iracheno sciita Nouri al-Maliki che ha condannato questi attacchi e ha offerto a nome del governo iracheno “protezione e giustizia” ai cristiani, e che ha garantito che gli autori di questi crimini sarebbero stati perseguiti e puniti;</p>
      <p sl="fr">l’altra al vicepresidente iracheno Tareq al-Hashemi, sunnita; anch’egli ha denunciato severamente gli attacchi terroristici contro le comunità cristiane, esprimendo in quest’occasione la sua “vicinanza con i fratelli cristiani”.</p>
      <p sl="fr">E’indispensabile infatti incoraggiare le autorità nazionali a fare tutto ciò che è in loro potere per garantire il rilascio immediato e incondizionato di Monsignor Paulos Faraj Rahho.</p>
    </intervention>
    <intervention id="4-151" speaker_id="1413" name="Glyn Ford" is_mep="True" mode="written">
      <p sl="en">Sosterrò questa risoluzione. Come ho detto nella mia relazione di più di dieci anni fa, è essenziale avere un fondamento giuridico vincolante per il nostro codice di condotta per le esportazioni di armi.</p>
      <p sl="en">Eppure, l’imperativo di esportare è dettato da un’industria europea divisa, ansiosa di produrre nel lungo periodo in modo da concorrere contro gli armamenti prodotti in massa negli Stati Uniti solo con una domanda interna di produzione in lotti.</p>
      <p sl="en">Abbiamo quindi bisogno di un mercato unico dei materiali militari che consentirà all’Europa in primo luogo di competere, in secondo luogo di cessare di alimentare le guerre regionali nel mondo e in terzo luogo spostare alcuni dei suoi scienziati e ingegneri più altamente qualificati verso le nuove industrie tecnologiche di punta di domani.</p>
    </intervention>
    <intervention id="4-999" speaker_id="photo_generic" name="Hélène Goudin and Nils Lundgren" is_mep="True" mode="written">
      <p sl="sv">Alcuni Stati membri hanno un forte interesse a promuovere l’esportazione di armi. Quindi, se viene redatto un codice comune di condotta per l’esportazione di armi, è probabile che alcuni Stati membri che seguono una politica meno restrittiva siano costretti al compromesso.</p>
      <p sl="sv">Noi riteniamo che si possa realizzare una migliore sorveglianza sulle esportazioni di armi nell’ambito della normativa nazionale di ciascuno Stato membro. La Svezia deve continuare ad avere il diritto di seguire una politica restrittiva in materia di esportazione di armi se lo desidera. E’ auspicabile la cooperazione per garantire ulteriori progressi nei lavori concernenti il disarmo globale, ma è meglio operare a livello internazionale, nel contesto delle Nazioni Unite, in considerazione dell’esperienza, della competenza e della copertura globale di quest’Organizzazione.</p>
    </intervention>
    <intervention id="4-152" speaker_id="31123" name="Pedro Guerreiro" is_mep="True" mode="written">
      <p sl="pt">Senza dubbio, un efficace codice di condotta per le esportazioni di armi a livello di UE diventa sempre più importante nel contesto della sua rapida militarizzazione, che si riflette nel progetto di Trattato attualmente in via di ratifica in ciascuno Stato membro.</p>
      <p sl="pt">Non senza una certa ironia, la risoluzione fa riferimento specifico all’“evoluzione della politica europea di sicurezza e difesa (PESD), nel cui ambito si procede sempre più a missioni militari e civili esterne dell’UE il cui personale potrebbe essere minacciato da armi in precedenza fornite da Stati membri dell’UE”.</p>
      <p sl="pt">Il “mercato dei materiali militari” si sta espandendo nell’UE, sono incoraggiate “diverse iniziative in atto per armonizzare le politiche nazionali di approvvigionamento di armi e il trasferimento e il commercio intracomunitario di armi”, e vi è una “disponibilità ad aumentare le esportazioni di armi quale strumento per promuovere i propri interessi economici”.</p>
      <p sl="pt">La parola d’ordine è stata data: corsa alle armi e militarizzazione delle relazioni internazionali.</p>
      <p sl="pt">Sono quindi positive e necessarie le iniziative e le misure tese quanto meno a mitigare un tale aumento. Come abbiamo dichiarato in precedenza, tuttavia, la normativa sul commercio di armi sarà molto più pertinente se accompagnata da un processo di disarmo multilaterale e reciproco, iniziando in particolare dallo smantellamento dei grandi arsenali nucleari.</p>
    </intervention>
    <intervention id="4-153" speaker_id="4513" name="Geoffrey Van Orden" is_mep="True" mode="written">
      <p sl="en">La delegazione conservatrice britannica ha votato contro la risoluzione per il fatto che non accetta i riferimenti al Trattato di Lisbona o all’evoluzione della PESD, contro cui si oppone. Inoltre, mentre è fortemente a favore di una politica responsabile in materia di trasferimento di armi, non è convinta dei meriti di un codice di condotta legalmente vincolante, imposto dall’UE, in anticipo rispetto al trattato sul commercio di armi vincolante a livello internazionale.</p>
    </intervention>
    <intervention id="4-155" speaker_id="photo_generic" name="Jan Andersson, Göran Färm, Anna Hedh, Inger Segelström e Åsa Westlund" is_mep="True" mode="written">
      <p sl="sv">Noi socialdemocratici svedesi abbiamo votato a favore della relazione perché è importante che le condizioni detentive siano migliorate in alcuni centri di detenzione in Europa e che i diritti umani e fondamentali delle detenute siano rispettati. Inoltre, deve essere integrata una dimensione di parità nel trattamento dei detenuti e nelle situazioni carcerarie. Tuttavia, abbiamo alcune obiezioni su una parte del contenuto della relazione. Non vogliamo l’armonizzazione delle condizioni detentive in Europa e abbiamo forti dubbi sui riferimenti contenuti nella relazione a speciali sanzioni penali o pene alternative per le donne, le donne incinte e le donne che accudiscono a figli in tenera età. Per quanto riguarda i contatti dei bambini con i propri genitori nei periodi di detenzione e dopo, si dovrebbe tenere conto di entrambi i genitori e non solo della madre o di un solo genitore, con l’attenzione rivolta sempre al miglior interesse per il bambino.</p>
    </intervention>
    <intervention id="4-156" speaker_id="4552" name="Den Dover" is_mep="True" mode="written">
      <p sl="en">I miei colleghi conservatori britannici ed io riteniamo che si debba sempre cercare di migliorare la condizione delle donne detenute. La relazione suggerisce una serie di possibilità che potrebbero essere ulteriormente esplorate, compresa la prestazione di servizi sanitari.</p>
      <p sl="en">Tuttavia, la relazione avanza richieste eccessivamente rigorose agli Stati membri in questo campo. Spetta allo Stato membro decidere sui dettagli della politica di detenzione. In particolare, non possiamo accettare la premessa dei considerando C e Q che, riteniamo, distorcono altri aspetti della relazione che potrebbero avere valore. Per questi motivi abbiamo deciso di astenerci.</p>
    </intervention>
    <intervention id="4-157" speaker_id="28310" name="Edite Estrela" is_mep="True" mode="written">
      <p sl="pt">Ho votato a favore della relazione dell’onorevole Panayotopoulos-Cassiotou sulla particolare situazione delle donne detenute e l’impatto dell’incarcerazione dei genitori sulla vita sociale e familiare, dato che vi è la prova che le carceri europee sono in larga misura orientate alle esigenze dei detenuti uomini, trascurando quelle specifiche delle donne.</p>
      <p sl="pt">Ritengo quindi che dovrebbero essere adottate misure per promuovere il miglioramento della situazione delle donne detenute, in particolare in termini della loro reintegrazione sociale e professionale, salute e igiene, sostegno psicologico e mantenimento dei legami familiari.</p>
    </intervention>
    <intervention id="4-158" speaker_id="4466" name="Ilda Figueiredo" is_mep="True" mode="written">
      <p sl="pt">Sebbene le donne rappresentino dal 4,5 al 5% circa dei detenuti nell’Unione europea, le carceri continuano ad essere orientate sostanzialmente alle esigenze dei detenuti uomini e tendono a trascurare il problema specifico della piccola, ma crescente percentuale di detenute. I settori principali di preoccupazione sono la salute, la situazione delle donne detenute con figli e la reintegrazione professionale e sociale.</p>
      <p sl="pt">Un’attenzione specifica dovrebbe andare alla salute delle donne e all’igiene. Le detenute incinte in particolare necessitano di risorse specialistiche e di attenzione per quanto riguarda la dieta, l’esercizio, l’abbigliamento, le medicine e le cure mediche da parte di personale specializzato.</p>
      <p sl="pt">I bambini che rimangono con le loro madri detenute necessitano di una protezione adeguata e di cure e non dovrebbero subire alcuna forma di discriminazione. La detenzione di donne può avere implicazioni particolarmente gravi quando queste donne erano le uniche custodi dei loro figli prima della carcerazione.</p>
      <p sl="pt">L’inclusione sociale delle detenute deve essere preparata durante e dopo la detenzione con la cooperazione dei servizi sociali e delle organizzazioni competenti al fine di garantire una flessibile transizione dalla prigione alla libertà.</p>
    </intervention>
    <intervention id="4-998" speaker_id="photo_generic" name="Christofer Fjellner, Gunnar Hökmark e Anna Ibrisagic" is_mep="True" mode="written">
      <p sl="sv">Sosteniamo il lavoro di ammodernamento e adattamento della politica penale intrapreso dagli Stati membri, inteso a rispondere in maniera più adeguata alle esigenze dei detenuti nonché a prendere in considerazione gli specifici bisogni delle donne.</p>
      <p sl="sv">Poiché le condizioni detentive non rientrano nella sfera di competenze dell’UE, abbiamo deciso di non votare a favore della relazione. I provvedimenti che riguardano le condizioni di visita, la gestione delle strutture, la formazione del personale all’interno del sistema penale, le attività ricreative per i detenuti o l’assistenza sociale sono e dovrebbero rimanere responsabilità degli Stati membri, così da poter essere adattati e sviluppati in maniera conforme alle esigenze locali e nazionali.</p>
    </intervention>
    <intervention id="4-159" speaker_id="photo_generic" name="Hélène Goudin e Nils Lundgren" is_mep="True" mode="written">
      <p sl="sv">La Junilistan simpatizza per molte delle opinioni espresse nella relazione: rispetto per i diritti umani, migliori condizioni nelle carceri, rispetto per la parità fra donne e uomini e importanza della reintegrazione dei detenuti nella società. E’ anche estremamente importante che sia data la massima attenzione alle esigenze dei bambini in queste situazioni. Tuttavia, noi pensiamo che spetti agli Stati membri decidere come trattare queste materie. In particolare, sottolineiamo il diritto di ogni Stato membro a formulare il proprio diritto penale e quindi anche a pronunciare le opportune sentenze. Inoltre, l’Unione europea non dovrebbe impegnarsi in una regolamentazione dettagliata, ad esempio se un detenuto debba fare ginnastica o meno, sui regolamenti di visita o sul lavoro durante la detenzione. Questi aspetti dovrebbero essere di competenza degli Stati membri e dei loro elettori e essere determinate dal dibattito pubblico nella società.</p>
      <p sl="sv">Vorrei ricordare che tutti gli Stati membri dell’UE sono Stati democratici rispettosi dei criteri di Copenaghen.</p>
    </intervention>
    <intervention id="4-160" speaker_id="28125" name="Anna Ibrisagic" is_mep="True" mode="written">
      <p sl="sv">Sosteniamo il lavoro compiuto negli Stati membri per ammodernare e adeguare la politica in materia penale al fine di migliorare la presa in considerazione delle necessità dei detenuti e, in questo contesto, delle esigenze specifiche delle donne.</p>
      <p sl="sv">Dato che il trattamento dei detenuti non rientra nelle competenze dell’UE, abbiamo deciso di votare contro la relazione. Misure concernenti le visite, l’attività degli istituti di detenzione, la formazione del personale nel sistema penale, le attività ricreative dei detenuti o l’assistenza sociale sono e dovrebbero rimanere appannaggio degli Stati membri, in modo da potere essere adattate e sviluppate conformemente alle esigenze nazionali e locali.</p>
    </intervention>
    <intervention id="4-161" speaker_id="1403" name="David Martin" is_mep="True" mode="written">
      <p sl="en">Concordo con i risultati illustrati nella relazione dell’onorevole Marie Panayotopoulos-Cassiotou sulla situazione delle donne nelle carceri e sull’impatto dell’incarcerazione sulla vita sociale e familiare. Il carcere rimane orientato alle esigenze dei detenuti uomini e io apprezzo l’obiettivo della relazione di sottolineare le differenze vissute dalle donne. Appoggio la relazione.</p>
    </intervention>
    <intervention id="4-162" speaker_id="4313" name="Martine Roure" is_mep="True" mode="written">
      <p sl="fr">Ho votato a favore della relazione perché è urgente adeguare le condizioni detentive per tenere conto delle esigenze specifiche delle donne. Ad oggi, le condizioni carcerarie in numerosi Stati membri restano pessime e non consentono in alcun caso di garantire il sostegno specifico necessario per le donne.</p>
      <p sl="fr">Infatti, le donne detenute hanno specificità che necessitano di un’attenzione particolare, soprattutto per quanto riguarda l’accesso alle cure sanitarie.</p>
      <p sl="fr">Ecco perché ho sostenuto un emendamento del gruppo socialista che chiede che le donne detenute possano avere accesso alle stesse campagne di prevenzione in materia di diagnosi del cancro al seno e al collo dell’utero. Infatti, questo tipo di diagnosi precoce offre maggiori possibilità di guarigione. Non permettere l’accesso a questo tipo di cure alle donne detenute può costituire una forma di doppia pena.</p>
      <p sl="fr">Inoltre, le donne rimangono un attore centrale nella loro unità familiare. Conviene quindi facilitare quando possibile pene alternative all’incarcerazione per le madri se non costituiscono una minaccia per l’ordine pubblico.</p>
    </intervention>
    <intervention id="4-163" speaker_id="28139" name="Carl Schlyter" is_mep="True" mode="written">
      <p sl="sv">Stiamo parlando di un settore per il quale non esistono poteri a livello di UE. Nonostante alcune proposte positive, la relazione si preoccupa troppo dei dettagli. Per questo motivo mi astengo.</p>
    </intervention>
    <intervention id="4-165" speaker_id="photo_generic" name="Nirj Deva e Gay Mitchell" is_mep="True" mode="written">
      <p sl="en">Quando si vota per qualsiasi politica che contiene il termine “salute sessuale e riproduttiva”, comprendiamo che non di tratta della protezione e del miglioramento della vita e della salute della madre e del nascituro. Non accettiamo altre definizioni che facciano rientrare l’aborto in quei termini, e inoltre comprendiamo che qualsiasi cura, informazione, politica o altri servizi pertinenti alla salute sessuale e riproduttiva debbano escludere l’aborto. Lavoreremo perché questa definizione sia accettata in ogni forum e organismo in cui possiamo esercitare la nostra influenza.</p>
      <p sl="en">Notiamo la risposta della Presidenza del Consiglio del 4 dicembre 2003 secondo cui il termine salute riproduttiva non comprende la promozione dell’aborto e, fra l’altro, che l’aborto non dovrebbe mai essere presentato come metodo di pianificazione familiare, contrariamente a quanto dichiara l’OMS sulla regolazione della fertilità. E’ chiaro, pertanto, che la definizione dell’OMS non è vincolante per le istituzioni governative e parlamentari, né accettata.</p>
      <p sl="en">Continueremo a sostenere le politiche che promuovono pratiche sessuali responsabili, che proteggono e migliorano la vita e la salute della madre e del nascituro, fra cui lo stanziamento di risorse per il conseguimento di questi obiettivi.</p>
    </intervention>
    <intervention id="4-166" speaker_id="photo_generic" name="Hélène Goudin e Nils Lundgren" is_mep="True" mode="written">
      <p sl="sv">Questa relazione di propria iniziativa mira a integrare la prospettiva dell’uguaglianza nella cooperazione allo sviluppo dell’UE. La Junilistan si oppone agli aiuti a livello di UE e quindi vota contro la relazione.</p>
      <p sl="sv">Tuttavia, diversi emendamenti presentati da alcuni membri sono meno graditi. Il diritto delle donne alla salute sessuale e riproduttiva è un elemento importante nella promozione dello sviluppo. In questo caso, abbiamo scelto di sostenere le proposte iniziali come contrappeso alle tendenze spiacevoli che caratterizzano quest’Aula. Tuttavia, in via di principio, i lavori su questi temi e sulla cooperazione allo sviluppo dovrebbero essere perseguiti a livello globale nell’ambito dell’ONU, non dell’UE.</p>
    </intervention>
    <intervention id="4-167" speaker_id="31123" name="Pedro Guerreiro" is_mep="True" mode="written">
      <p sl="pt">Riteniamo che la relazione abbia diversi meriti, uno dei quali è attirare l’attenzione su un problema importante, sia nell’UE che nei paesi in via di sviluppo: la necessità di garantire l’accesso alle informazioni sulla salute sessuale e riproduttiva per garantire libertà di decisione, e di promuovere servizi pubblici per proteggere e applicare i diritti di ogni persona, in particolare delle donne.</p>
      <p sl="pt">Riteniamo che si debba sottolineare, tuttavia, che il maggiore contributo per “l’uguaglianza di genere e l’emancipazione delle donne nella cooperazione allo sviluppo” non verrà da politiche che promuovono rapporti di dipendenza e dominazione, la liberalizzazione del mercato (cfr. gli accordi di partenariato economico dell’UE), lo sfruttamento dei lavoratori, disuguaglianze e ingiustizia sociale e il dispregio per i diritti umani, che affliggono milioni e milioni di bambini e di donne in particolare, ma da una politica di effettiva cooperazione basata sulla parità di diritti fra Stati, rispetto per la sovranità nazionale e diritto di ciascun paese di definire e attuare un modello di sviluppo che soddisfi le esigenze e le preoccupazioni della popolazione, ovvero una politica che interpreti genuinamente la parola “solidarietà”.</p>
    </intervention>
    <intervention id="4-168" speaker_id="28424" name="Tunne Kelam" is_mep="True" mode="written">
      <p sl="en">Ho votato a favore degli emendamenti perché ritengo che la lotta contro la violenza, in questo caso violenza sessuale contro donne in zone di crisi e conflitti, debba essere la massima priorità. L’UE non può tollerare alcuna forma di violenza e quindi ritengo che si debba mettere l’accento sulla lotta contro la violenza sessuale mirata contro le donne. Inoltre, penso che le tradizioni non debbano essere viste in senso negativo. La salute sessuale e riproduttiva e i relativi diritti sono questioni delicate, comprese le dimensioni tradizionali sociali e religiose, e quindi non si dovrebbe generalizzare e fare pressioni sulle società, specialmente le società fragili, dove drastici cambiamenti nei modi tradizionali di vita possono danneggiare la società fragile piuttosto che apportare benefici.</p>
    </intervention>
    <intervention id="4-169" speaker_id="28251" name="Jörg Leichtfried" is_mep="True" mode="written">
      <p sl="de">Voto per l’uguaglianza di genere e l’emancipazione delle donne nella cooperazione allo sviluppo.</p>
      <p sl="de">La discriminazione che le donne subiscono nei paesi in via di sviluppo a causa delle regole religiose, di pratiche culturali e della povertà è ulteriormente peggiorata, di solito, dalla mancanza di istruzione. Al riguardo, vorrei attirare l’attenzione, in particolare, sull’enorme potenziale della pressione sociale che può essere esercitata dalla sensibilizzazione in materia dei diritti di base delle donne che, in ultima analisi, potrebbe migliorare la situazione delle donne nelle regioni interessate.</p>
      <p sl="de">Sostengo poi l’idea di guardare alla “violenza contro le donne” non solo in termini di vittime femminili, ma di prendere in considerazione anche l’aspetto degli “abusi maschili” attraverso programmi pratici di sviluppo, come proposto nella relazione dell’onorevole Uca.</p>
      <p sl="de">Sono anche molto critico contro il mancato inserimento, da parte della Commissione, nell’elenco delle misure di una strategia contro la violenza basata sulla cultura o sulla religione misogine.</p>
      <p sl="de">Un accesso inadeguato all’istruzione porta a svantaggi in altre settori della vita semplicemente a causa della mancanza di informazioni. Essere scarsamente informati al riguardo può avere conseguenze fatali nei paesi in via di sviluppo dove il livello della sanità e gli standard di igiene sono spesso sconcertanti. Basti guardare alla percentuale elevata in maniera allarmante di donne infettate dall’HIV – a sud del Sahara la cifra è del 57%.</p>
      <p sl="de">Un aspetto estremamente positivo è la richiesta di elaborare “indicatori di risultato che riflettano la problematica di genere”, che renderebbero meno aspro il controverso argomento delle quote.</p>
    </intervention>
    <intervention id="4-170" speaker_id="4559" name="Maria Martens" is_mep="True" mode="written">
      <p sl="en">Quando si vota per qualsiasi politica che contiene il termine “salute sessuale e riproduttiva”, comprendo che non di tratta della protezione e del miglioramento della vita e della salute della madre e del nascituro. Non accetto altra definizione che faccia rientrare l’aborto in questo termine: e inoltre comprendo che qualsiasi cura, informazione, politica o altro servizio pertinenti alla salute sessuale e riproduttiva debbano escludere l’aborto. Lavoreremo perché questa definizione sia accettata in ogni forum e organismo in cui possiamo esercitare la nostra influenza.</p>
      <p sl="en">Noto la risposta della Presidenza del Consiglio al Parlamento del 4 dicembre 2003 secondo cui il termine salute riproduttiva non comprende la promozione dell’aborto e, fra l’altro, l’aborto non dovrebbe mai essere presentato come metodo di pianificazione familiare, contrariamente a quanto dichiara l’OMS sulla regolazione della fertilità. E’ chiaro, quindi, che la definizione dell’OMS non è vincolante per le istituzioni governative e parlamentari, né accettata.</p>
      <p sl="en">Continuerò a sostenere le politiche che promuovono pratiche sessuali responsabili, che proteggono e migliorano la vita e la salute della madre e del nascituro, fra cui lo stanziamento di risorse per il conseguimento di questi obiettivi.</p>
    </intervention>
    <intervention id="4-171" speaker_id="1403" name="David Martin" is_mep="True" mode="written">
      <p sl="en">La relazione dell’onorevole Feleknas Uca “Parità di genere e emancipazione femminile nella cooperazione allo sviluppo” accoglie la strategia proposta dalla Commissione nel settore. Faccio mia l’approvazione di una strategia che mura a integrare la parità di genere nella cooperazione allo sviluppo. Ho votato in favore della relazione.</p>
    </intervention>
    <intervention id="4-172" speaker_id="4412" name="Véronique Mathieu" is_mep="True" mode="written">
      <p sl="fr">Anche se l’Unione europea integra ormai da numerosi anni la parità di genere nei suoi programmi di cooperazione allo sviluppo, i progressi effettivi sono ancora troppo lenti. Pertanto, la Commissione europea deve darsi degli obiettivi in termini di cifre e di scadenze per fare dello sviluppo il principale fattore di miglioramento delle condizioni di vita delle donne.</p>
      <p sl="fr">A questo fine, nei suoi partenariati l’Unione europea dovrebbe incentrarsi su tre priorità: le libertà fondamentali, il posto delle donne nella vita pubblica e il loro accesso alle cure.</p>
      <p sl="fr">Da un lato, la Commissione deve vigilare più che mai sugli attacchi all’integrità fisica e alla dignità della donna (tortura, mutilazioni tradizionali, matrimoni forzati). Dall’altro, la cooperazione deve comportare il riconoscimento del posto delle donne nella società, dell’accesso alla conoscenza fino all’autonomia finanziaria. Infine, sarebbe opportuno assumere impegni per l’orizzonte 2010 ai fini di una reale prevenzione e di un efficace trattamento del virus dell’AIDS nei paesi in via di sviluppo. La politica europea di sviluppo rappresenterà una cocente sconfitta se non genera cambiamenti reali per la situazione delle donne.</p>
    </intervention>
    <intervention id="4-173" speaker_id="28583" name="Athanasios Pafilis" is_mep="True" mode="written">
      <p sl="it">La relazione, nonostante gli accurati risultati sulla tragica condizione delle donne nei paesi invia di sviluppo, non menziona le vere colpe: metodi di produzione capitalisti e brutali interventi imperialisti da parte dell’UE, degli Stati Uniti e di altri Stati imperialisti e organizzazioni. Sfruttano questi paesi e depredano le loro fonti di produzione di ricchezza, provocando fame e impoverimento di milioni di persone.</p>
      <p sl="it">Le soluzioni proposte operano entro i confini dello sviluppo capitalista e degli aiuti allo sviluppo dell’UE. Un altro aspetto tipico di questo approccio è la proposta di rafforzare l’imprenditorialità femminile per aumentare l’occupazione. In questo contesto, le proposte per creare società più eque e democratiche, per favorire l’accesso delle bambine e delle donne all’istruzione e a servizi sanitari, per eliminare la povertà, le malattie, ecc, sono aria fritta. Sono meri desideri che spostano l’attenzione dalla verità, perché soddisfare le esigenze delle persone è incompatibile con il principio supremo dello sviluppo capitalista e il perseguimento di profitto. Per ogni euro che l’UE dà a questi paesi, ne ruba migliaia.</p>
      <p sl="it">La posizione delle donne e le condizioni di vita delle popolazioni di questi paesi potranno migliorare non attraverso furti legalizzati dagli “aiuti allo sviluppo dell’UE”, ma attraverso la resistenza all’intervento imperialista, la richiesta di relazioni internazionali paritarie e la lotta per un diverso approccio allo sviluppo, basato sulle esigenze delle persone.</p>
    </intervention>
    <intervention id="4-174" speaker_id="4242" name="Karin Scheele" is_mep="True" mode="written">
      <p sl="de">La relazione sulla parità e la partecipazione, sul ruolo delle donne nella cooperazione allo sviluppo, copre diversi aspetti e include importanti questioni pratiche.</p>
      <p sl="de">Nel suo insieme, quindi, va decisamente sostenuta. Un tema presente in tutta la relazione è la salute sessuale e riproduttiva e la violenza contro le donne, insieme alla promozione del diritto delle donne all’autodeterminazione.</p>
      <p sl="de">E’ importante estendere le reti di micro-finanziamento, perché i microcrediti possono contribuire a migliorare la situazione economica delle donne. Non riesco a capire perché le persone stiano cercando di presentare vari emendamenti che indeboliscono la relazione e che semplicemente rigettano i documenti dell’ONU che sono citati.</p>
    </intervention>
    <intervention id="4-175" speaker_id="28119" name="Kathy Sinnott" is_mep="True" mode="written">
      <p sl="en">Signor Presidente, sono pienamente favorevole alla parità di genere e all’emancipazione delle donne e avrei voluto sostenere questa positiva relazione.</p>
      <p sl="en">Purtroppo, la relazione, al pari di tante altre relazioni sulle donne e sui bambini, è stata usata per promuovere l’aborto nell’ambito dei diritti sessuali e di riproduzione. Dato che la maggior parte dei miei colleghi ha votato per includere una serie di emendamenti sui diritti sessuali e di riproduzione, non posso votare a favore della relazione.</p>
    </intervention>
    <intervention id="4-176" speaker_id="28358" name="Konrad Szymański" is_mep="True" mode="written">
      <p sl="pl">La relazione dell’onorevole Uca sulla parità di genere nella politica di sviluppo è un’espressione di imperialismo morale europeo nei confronti dei paesi in via di sviluppo. Esporta il modello sociale malato dei paesi europei ricchi verso i paesi dell’Africa e dell’Asia. I ripetuti riferimenti ai diritti in materia di riproduzione denotano il sostegno generalizzato per l’aborto. Non ho quindi potuto votare a favore della relazione.</p>
    </intervention>
    <intervention id="4-177" speaker_id="23894" name="Anna Záborská" is_mep="True" mode="written">
      <p sl="fr">La parità di genere è una priorità per i paesi in via di sviluppo. Apprezzo enormemente il lavoro estremamente preciso e approfondito realizzato dall’onorevole Uca su questo tema importante.</p>
      <p sl="fr">Tuttavia, ho votato contro la relazione perché, nella versione finale, il contenuto di alcuni paragrafi che fanno riferimento in modo indefinito alla salute sessuale e riproduttiva rimane ambiguo. Persistono interpretazioni contraddittorie, alcune delle quali comportano una minaccia per la vita dei nascituri.</p>
      <p sl="fr">In una prossima relazione, la salute delle donne non dovrebbe essere limitata alla salute riproduttiva perché tutte le donne hanno diritto ad un ambiente che permetta loro di restare in buona salute. Al riguardo occorre una vigilanza del tutto speciale sull’approvvigionamento salubre di acqua potabile, di proteine, di medicinali di base, accanto ai medicinali tradizionali.</p>
      <p sl="fr">A seguito della visita della signora Mongella, il 6 marzo 2008, per la giornata della donna, direi anche che avremmo molto da apprendere dalla saggezza africana per quanto riguarda la parità uomo-donna. Questa è vissuta e trasmessa nella tradizione orale fra donne e uomini con una buona salute psicologica e mentale. Tutti potremmo trarne ispirazione.</p>
    </intervention>
  </section>
  <section id="creitem14" title="6. Correzioni e intenzioni di voto: vedasi processo verbale"/>
  <section id="creitem15" title="7. Comunicazione di posizioni comuni del Consiglio: vedasi processo verbale"/>
  <section id="creitem16" title="8. Approvazione del processo verbale della seduta precedente: vedasi processo verbale"/>
  <section id="creitem17" title="9. Discussione su casi di violazione dei diritti umani, della democrazia e dello Stato di diritto (discussione)"/>
  <section id="creitem18" title="9.1. Armenia">
    <intervention id="4-185" speaker_id="23788" is_mep="True" mode="spoken" role="Presidente">
      <p sl="unknown">L’ordine del giorno reca la discussione su cinque proposte di risoluzione sull’Armenia .</p>
    </intervention>
    <intervention id="4-186" speaker_id="1833" name="Marie Anne Isler Béguin" is_mep="True" mode="spoken">
      <p sl="fr">autrice . − Signor Presidente, signor Commissario, onorevoli colleghi, i tragici eventi che si sono verificati in Armenia a seguito delle elezioni presidenziali del 19 febbraio 2008 sarebbero forse la prova dell’impotenza dell’Europa ad accompagnare le piccole e fragili democrazie del Caucaso meridionale nel loro cammino verso la democrazia?</p>
      <p sl="fr">Dopo la crisi in Georgia, è l’Armenia a subire adesso un’importante crisi politica. Nonostante l’attenzione sia stata mantenuta viva durante la campagna elettorale, la comunità internazionale non è riuscita a promuovere il dialogo necessario per evitare gli scontri del 1° marzo. Dopo undici giorni di contestazione dei risultati dello scrutinio da parte di un’opposizione guidata dall’ex capo di Stato Ter Petrossian, la polizia ha cercato di disperdere i manifestanti, lasciandosi alle spalle otto morti, numerosi feriti, la proclamazione dello stato d’emergenza e l’applicazione di restrizioni alla libertà d’informazione, alla libertà di riunione nonché restrizioni sui partiti politici. Da allora, sono state arrestate 400 persone. E’ evidente l’inquietudine di una popolazione che teme l’imposizione di una politica di repressione. Oggi abbiano l’obbligo di trasmettere quel timore a tute le parti del conflitto politico armeno.</p>
      <p sl="fr">Ma qual è il metodo da suggerire per riportare ciascuno alla ragione e al tavolo delle discussioni, quando le tensioni sono esacerbate fino a questo punto? Ecco la sfida da affrontare. Occorre innanzitutto che le armene e gli armeni riacquistino fiducia nella loro giovane democrazia. A tal fine, sono indispensabili un’indagine sullo svolgimento degli eventi e la liberazione dei prigionieri. Poi, con la comunità internazionale, il nostro rappresentante speciale per il Caucaso meridionale, i nostri partner del Consiglio d’Europa e dell’OSCE, dobbiamo imporre un calendario ai nostri amici armeni affinché si ritrovino attorno al tavolo dei negoziati, Noi dobbiamo fare in modo che vi partecipino tutte le parti in conflitto, le autorità e l’opposizione. Le regole democratiche fanno leva sul dialogo e sulla non violenza, e noi dobbiamo facilitare questo approccio.</p>
      <p sl="fr">Se mi permette, signor Presidente, vorrei proporre un emendamento orale. Non so come procedere: nel quadro della risoluzione, abbiamo commesso un errore. Nel considerando H, abbiamo parlato del territorio del Nagorno-Karabakh mentre volevamo menzionare lo status del Nagorno-Karabakh. A quanto pare i colleghi sono d’accordo su questo emendamento.</p>
    </intervention>
    <intervention id="4-187" speaker_id="28637" name="Alexandra Dobolyi" is_mep="True" mode="spoken">
      <p sl="en">autrice . − Signor Presidente, ero una dei quattro membri della missione del Parlamento europeo di osservazione delle elezioni in Armenia. Concordo pienamente e approvo i risultati delle elezioni presidenziali, ovvero condivido l’idea che le elezioni si siano svolte in buona sostanza in linea con gli impegni e gli standard dell’OSCE e del Consiglio d’Europa. Le autorità statali hanno compiuto sforzi reali per affrontare i problemi osservati nelle elezioni precedenti. Consentitemi di cogliere quest’occasione per ringraziare la delegazione della Commissione a Erevan per l’assistenza fornitaci.</p>
      <p sl="en">Le elezioni si sono svolte in buona sostanza in linea con i nostri standard , come ho detto, ma sono necessari ulteriori miglioramenti e la volontà politica per affrontare le restanti sfide. Esprimo il mio più profondo disappunto e il timore per i recenti sviluppi che si sono vetrificati in Armenia, con violenti scontri fra la polizia e i dimostranti dell’opposizione che hanno provocato la morte di otto cittadini e il ferimento di oltre 100 persone. Va da sé che aspettiamo un’indagine trasparente e indipendente degli eventi che si sono verificati e la revoca parziale dello stato d’emergenza imposto dopo gli eventi.</p>
      <p sl="en">Pur essendo un passo nella giusta direzione, non è sufficiente. Chiedo alle autorità armene di procedere alla revoca totale dello stato d’emergenza. A nome del mio gruppo, chiedo a tutte le parti interessate di mostrare apertura e calma per smorzare i toni e impegnarsi immediatamente in un dialogo costruttivo.</p>
      <p sl="en">E infine, ma non è un aspetto meno importante, deploriamo e siamo preoccupati della recente violazione senza precedenti del cessate il fuoco sulla linea di contatto con il Nagorno-Karabakh e sollecitiamo con forza le parti ad astenersi da qualsiasi azione che possa pregiudicare il processo di negoziato. Li invitiamo ad astenersi dal rumoroso e catastrofico potere delle armi e ad esercitare il potere silenzioso e pacifico del dialogo.</p>
    </intervention>
    <intervention id="4-188" speaker_id="39763" name="Urszula Gacek" is_mep="True" mode="spoken">
      <p sl="en">autrice . − Signor Presidente, i recenti eventi verificatisi in Armenia dimostrano quanto sia difficile per le democrazie alle prime armi dell’ex Unione sovietica avere fiducia nel processo elettorale. Quelli che detengono il potere sono tentati di muovere le pedine a loro favore, specialmente durante il periodo pre-elettorale, mentre per quelli che perdono è difficile accettare i risultati.</p>
      <p sl="en">I problemi che abbiamo visto nell’Armenia post-elettorale sono stati aggravati da violenti scontri, che hanno portato a otto morti e all’imposizione di una misura straordinaria, ovvero la proclamazione dello stato d’emergenza. Il 1° marzo 2008, per un periodo di venti giorni, sono stati imposti divieti su tutte le attività politiche e una severa censura dei media . Il divieto relativo alle attività politiche è stato poi revocato. La libertà dei media, compreso l’accesso senza restrizioni a Internet, dovrà seguire. Infatti, tutte le normali libertà costituzionali dovrebbero essere ripristinate la prossima settimana.</p>
      <p sl="en">Purtroppo, non si può escludere che lo stato d’emergenza sarà prolungato. Per adesso, è stato messo un coperchio sulla pentola a pressione, Sono preoccupata di cosa si farà per allentare la fonte della pressione.</p>
      <p sl="en">La costruzione della democrazia è un processo complesso. Deve essere tutelato dalle istituzioni in cui tutte le parti pongono la loro fiducia. E’ quindi deplorevole che il presidente uscente abbia attaccato il mediatore per i diritti umani del suo paese che ha criticato le azioni del governo. E’ solo rafforzando il ruolo del mediatore e garantendo imparzialità della corte costituzionale, che indaga sui presunti brogli elettorali, che la democrazia può essere protetta.</p>
      <p sl="en">Fino a quando vi sarà fiducia nei custodi della democrazia della stessa Armenia, io raccomando a tutte le parti in causa di avvalersi della mediazione offerta dagli inviati dell’UE e dell’OSCE e di farlo immediatamente.</p>
    </intervention>
    <intervention id="4-189" speaker_id="4508" name="Erik Meijer" is_mep="True" mode="spoken">
      <p sl="nl">autore . − Signor Presidente, nelle elezioni presidenziali rimane sempre più incertezza se il candidato che gode del favore del governo in carica non solo abbia ottenuto un gran numero di voti, ma anche un’effettiva maggioranza. Anche quando quel candidato ha una reale maggioranza, rimangono dubbi sulla portata di quella maggioranza, di certo dove sono stati compiuti evidenti tentativi per gonfiarla artificialmente.</p>
      <p sl="nl">Inoltre, quando alcuni candidati sono esclusi e solo il candidati appoggiato dal governo ha il diritto di accedere alla stampa, alla radio e alla televisione, quando l’opposizione o gli osservatori stranieri non sono in grado di controllare i conteggi adeguatamente, quando le proteste pacifiche contro i risultati dichiarati ufficialmente sono interrotte dall’esercito e dalla polizia e i capi dell’opposizione sono arrestati, vi sono tutti i motivi per dubitare seriamente del rispetto della volontà dell’elettorato.</p>
      <p sl="nl">Abbiamo visto questo tipo di elezioni presidenziali controverse al di fuori dell’Europa in Messico e in Kenya, e in Europa in Bielorussia, Russia, Georgia e Armenia. Anche senza queste elezioni, l’Armenia si trovava in una posizione estremamente difficile. Tradizionalmente ha un legame forte con la Russia, ma è separata dalla vicina Georgia, che ha gravi conflitti con la Russia, e dal vicino Azerbaigian, che per molti anni ha avuto una disputa di confine con l’Armenia.</p>
      <p sl="nl">Quando la provincia russa della Transcaucasia è stata divisa secondo le linee etniche negli anni ‘20, l’enclave del Nagorno-Karabakh, popolata da armeni, è stata assegnata all’Azerbaigian attraverso un compromesso, con garanzia di autonomia regionale armena. Quella soluzione non è più funzionante nell’era post-sovietica dato che adesso i due Stati Azerbaigian e Armenia sono nemici. Infatti, il territorio è occupato attualmente dall’Armenia e questo ha causato un conflitto prolungato con il suo vicino orientale, sebbene sia in vigore il cessate il fuoco. Questo tipo di situazione, con una minaccia permanente di guerra e di assedio, produce terreno fertile per la formazione di un governo autoritario e il funzionamento della democrazia interna è seriamente minacciato.</p>
      <p sl="nl">Gli eventi accaduti dopo le elezioni del 19 febbraio non sono stati una sorpresa. In ogni caso, dobbiamo compiere ogni sforzo per ripristinare le condizioni democratiche e i diritti dell’opposizione. I desideri dell’Unione europea o dei suoi Stati membri di intrattenere buone relazioni con i governatori di fatto di paesi come Russia, Bielorussia, Georgia o Armenia devono occupare la seconda posizione dietro questo imperativo primario.</p>
    </intervention>
    <intervention id="4-190" speaker_id="23881" name="Marios Matsakis" is_mep="True" mode="spoken">
      <p sl="en">autore . − Signor Presidente, l’Armenia, in sostanza, è un paese rinato relativamente di recente, che lotta per rafforzare le sue istituzioni democratiche e salvaguardare il benessere dei suoi cittadini, mentre viene schiacciato fra due vicini non proprio democratici, ma piuttosto ostili, ovvero Russia e Turchia, ed è ingiustamente coinvolto in un allarmante conflitto territoriale con il regime totalitario dell’Azerbaigian.</p>
      <p sl="en">In questo contesto, le recenti elezioni presidenziali non sono state perfette ma, per usare le parole della missione di osservazione internazionale, sono state “gestite in buona sostanza in linea con gli [ …] standard dell’OSCE e del Consiglio d’Europa”.</p>
      <p sl="en">Purtroppo, sembrerebbe la polizia, nelle proteste post-elettorali, abbia la forza più del necessario, il che ha provocato la morte di otto persone, fra cui un poliziotto.</p>
      <p sl="en">E’ stata chiesta un’indagine completa ed equa degli eventi che hanno portato a quelle morti. E’ prevista un’indagine anche sulle voci che le forze esterne stiano istigando la violenza in Armenia per destabilizzare il paese.</p>
      <p sl="en">Chiedo il pieno sostegno per questa risoluzione.</p>
    </intervention>
    <intervention id="4-191" speaker_id="24087" name="Marcin Libicki" is_mep="True" mode="spoken">
      <p sl="pl">autore . − Signor Presidente, va da sé che vorremmo che l’Armenia fosse in pace, avesse confini sicuri e gestisse le relazioni esterne con successo. Posso ricordarvi che le elezioni in Armenia hanno dato adito a gravi proteste. Gli attuali accadimenti di quel devono essere considerati nel contesto specifico del Caucaso, una regione altamente infiammabile.</p>
      <p sl="pl">Adesso che ho il diritto di parola, signor Presidente, con il suo permesso, vorrei cogliere l’occasione per manifestare la mia indignazione per le notizie che ho appena ricevuto circa l’assassinio di Faraj Rahho, l’arcivescovo caldeano di Mosul. Era stato rapito il 29 febbraio e tre delle sue guardie del corpo erano state uccise.</p>
      <p sl="pl">E’ un ulteriore attacco, un ulteriore reato da parte di uomini cui manca il coraggio di mostrare i loro visi al mondo, che rapiscono vittime innocenti, persone normali che svolgono attività religiose - per lo più cristiani, soprattutto cristiani cattolici. Oggi siamo di nuovo testimoni di questo tipo di crimine, e mi sembra che la questione dovrebbe essere posta nell’ordine del giorno della nostra prossima riunione a Bruxelles come tema speciale. Possa Dio concedere la pace eterna all’eroico martire che oggi è morto a Mosul.</p>
    </intervention>
    <intervention id="4-192" speaker_id="33982" name="Marian-Jean Marinescu" is_mep="True" mode="spoken">
      <p sl="ro">a nome del gruppo PPE-DE . – Quanto è accaduto in Armenia deve essere condannato con forza, ma purtroppo non è una sorpresa. Si verificano altri eventi simili in quell’area e rappresentano una continuazione della situazione in atto dopo il 1990.</p>
      <p sl="ro">Stiamo affrontando le conseguenze di diversi fattori che persistono da allora: un insufficiente sviluppo economico, conflitti latenti, e l’influenza della Federazione russa. In aggiunta abbiamo la situazione del Kosovo che, nonostante tutti i considerevoli ma inutili sforzi degli autori, costituirà un precedente per tutti gli interessati. Per la popolazione che vive nella regione può solo derivare insicurezza, mancanza di fiducia nelle autorità e vulnerabilità alla manipolazione.</p>
      <p sl="ro">Esiste un’unica soluzione per ripristinare uno stato di normalità: sviluppo economico che genererà uno standard di vita più elevato. Vi sono risorse energetiche. Lo sviluppo di tali risorse e il loro transito risolverà il problema dello sviluppo economico, nonché quello dell’indipendenza dalla Federazione russa e risolverà anche il problema dell’Europa in generale.</p>
      <p sl="ro">L’Unione europea non ha assunto una vera e propria posizione e se vuole trovare una soluzione ai problemi del Caucaso meridionale, deve agire attivamente per lo sviluppo di piste energetiche nella regione del Mar Nero.</p>
    </intervention>
    <intervention id="4-193" speaker_id="28279" name="Justas Vincas Paleckis" is_mep="True" mode="spoken">
      <p sl="lt">a nome del gruppo PSE. – Quando in un paese che partecipa alla politica europea di vicinato e che è favorevolmente disposto verso l’UE si svolgono elezioni democratiche con successo, è una vittoria anche per noi. Se sbaglia, è un caso di sconfitta reciproca.</p>
      <p sl="lt">Secondo la missione di osservazione internazionale, le elezioni presidenziali in Armenia sono state condotte in linea con gli standard internazionali. Purtroppo, i successivi sviluppi hanno cancellato questo vacillante passo avanti. Lo spargimento di sangue e l’imposizione dello stato d’emergenza hanno strappato l’Armenia via dal cammino verso la democrazia, impedendo le sue relazioni con l’Unione europea. I diritti umani sono soppressi in Armenia e non vi è libertà di parola.</p>
      <p sl="lt">Erevan dovrebbe revocare totalmente lo stato d’emergenza e il rappresentante dell’OSCE dovrebbe contribuire a far trovare una soluzione alla crisi. Si spera che entrambe le parti mostreranno moderazione e baseranno i loro lavori sui valori europei.</p>
    </intervention>
    <intervention id="4-194" speaker_id="28387" name="Janusz Onyszkiewicz" is_mep="True" mode="spoken">
      <p sl="pl">a nome del gruppo ALDE . – Signor Presidente, l’attuale crisi politica in Armenia non è la prima nella storia del paese.</p>
      <p sl="pl">Durante la presidenza di Levon Ter-Petrosian, l’Armenia ha iniziato ad allontanarsi fortemente dagli standard liberali e democratici. I principali partiti dell’opposizione sono stati messi al bando, la libertà di stampa è stata limitata, e in generale lo svolgimento delle elezioni parlamentari è stato contrario ai criteri democratici. Ter-Petrosian si è dimesso dalla carica di presidente sotto la pressione delle dimostrazioni. Ciò ha portato una certa stabilità al paese, che è finita però con la drammatica uccisione nel parlamento di nove politici armeni, fra cui il primo ministro, da parte di assassini sconosciuti.</p>
      <p sl="pl">Stiamo assistendo adesso ad una ripetizione di quanto è già accaduto circa 10 anni fa. L’attuale crisi, tuttavia, può dipendere forse dalla stanchezza della società armena nei confronti dei governi del cosiddetto Karabakh Clan, al quale appartenevano sia l’ex sia l’attuale presidente. Il governo è accusato di avere ripristinato l’autoritarismo sotto le parvenze della democrazia, con un controllo di stampo mafioso delle attività commerciali e un’economia in declino.</p>
      <p sl="pl">Vi è anche il timore sempre più diffuso del crescente isolamento dell’Armenia e del graduale indebolimento della sua posizione nell’irrisolto conflitto sul Nagorno-Karabakh. Quando Ter-Petrosian ha deciso di tornare alla politica e di presentarsi alle elezioni, la sua promessa di maggiore flessibilità nella politica estera gli ha fatto guadagnare un considerevole sostegno.</p>
      <p sl="pl">L’attuale crisi è molto profonda, tuttavia. Speriamo che sarà risolta con strumenti politici, sebbene non sia del tutto certo. In caso contrario, il conflitto nel Nagorno-Karabakh può intensificarsi nel tentativo di unire la società attorno al governo. Un recente incidente avvenuto nel Karabakh, nel quale hanno perso la vita 11 persone, conferma questo timore. Un altro risultato può essere invece un ulteriore rafforzamento della dipendenza dell’Armenia dalla Russia. La recente inaugurazione dell’oleodotto Armenia-Iran non indebolirà quella dipendenza, dato che il gas, e lo stesso oleodotto, saranno controllati ovviamente da Gazprom.</p>
      <p sl="pl">Il nostro atteggiamento verso la grave situazione in Armenia dovrebbe essere amichevole, ma non dobbiamo evitare le critiche o evitare di esprimere la nostra preoccupazione se necessario. Credo che la posizione proposta in questa risoluzione soddisfi quei criteri.</p>
    </intervention>
    <intervention id="4-195" speaker_id="39022" name="Ewa Tomaszewska" is_mep="True" mode="spoken">
      <p sl="pl">a nome del gruppo UEN . – Signor Presidente, il risultato delle elezioni presidenziali del 19 febbraio 2008 è stato un fattore di destabilizzazione politica in Armenia, ma va sottolineato che l’OSCE ha riconosciuto che le elezioni si sono svolte nel rispetto degli standard democratici.</p>
      <p sl="pl">Le dimostrazioni che sono seguite agli arresti domiciliari di Levon Ter-Petrosian e la loro brutale repressione il 1° marzo si sono concluse con otto morti, numerosi feriti, e la dichiarazione dello stato d’emergenza. Restrizioni dei media e l’arresto di diversi membri dell’opposizione stanno causando serie preoccupazioni.</p>
      <p sl="pl">Chiediamo alle autorità armene di ripristinare i diritti civili senza indugi, di porre fine allo stato d’emergenza, di rispettare i diritti umani e di accertare la responsabilità dei tragici eventi del 1° marzo 2008. L’indagine di questa vicenda non deve essere un pretesto per un’ulteriore persecuzione dell’opposizione. La situazione in Armenia, infatti, è molto difficile e il nostro rappresentante deve prestare molta attenzione in proposito.</p>
    </intervention>
    <intervention id="4-196" speaker_id="34231" name="Evgeni Kirilov" is_mep="True" mode="spoken">
      <p sl="en">Signor Presidente, vorrei aggiungere che gli standard democratici in Armenia non corrispondono al nostro ideale. Ciò che aggrava la situazione è l’ambiente socioeconomico e questo, ovviamente, fa finire ulteriori persone sulle strade.</p>
      <p sl="en">Vorrei chiedere alle autorità armene e, ovviamente, a quelle dell’Azerbaigian di sforzarsi di risolvere questo conflitto di vecchia data. Vi sono zone occupate dall’Armenia che dovrebbero essere liberate perché non sono abitate da armeni. Ciò che preoccupa davvero è che entrambi i paesi sono in fase di riarmo, il che, ovviamente, riflette la situazione dei reali problemi sociali che questi paesi affrontano, in particolare l’Armenia.</p>
      <p sl="en">Pertanto, io sostengo questa proposta comune di risoluzione, ma penso che dovremmo continuare a seguire la situazione molto da vicino perché è preoccupante.</p>
    </intervention>
    <intervention id="4-197" speaker_id="23787" name="Czesław Adam Siekierski" is_mep="True" mode="spoken">
      <p sl="pl">Signor Presidente, l’Armenia fa parte di un gruppo di paesi che ricevono sostegno dall’Unione europea per favorire riforme politiche ed economiche, creare le istituzioni di uno Stato retto dallo Stato di diritto e combattere la corruzione e la criminalità organizzata. Abbiamo quindi ragione a tenere sotto controllo, in quel paese, il processo politico e il rispetto per i principi democratici. Questo è particolarmente importante in vista dei cambiamenti che si stanno verificando in Armenia sin dal crollo dell’Unione sovietica.</p>
      <p sl="pl">I governi cercano spesso di influenzare i media , ma quando ricorrono alla violenza e all’uso della forza devono essere contrastati con eccezionale determinazione. E quando vi sono vittime, la situazione è eccezionalmente difficile. Chiediamo con fermezza il ripristino della libertà, il rispetto per i pareri altrui, e il mantenimento della democrazia e dei diritti civili. Condanniamo l’uso della forza e la dispersione violenta di riunioni, proteste e dimostrazioni democratiche.</p>
    </intervention>
    <intervention id="4-198" speaker_id="photo_generic" name="Louis Michel" is_mep="True" mode="spoken">
      <p sl="fr">Membro della Commissione . − Signor Presidente, onorevoli deputati, la Commissione accorda un’attenzione particolare alla situazione della democrazia e dei diritti dell’uomo in Armenia che è, come sapete, uno dei nostri partner nel quadro della politica europea di vicinato.</p>
      <p sl="fr">Seguiamo molto da vicino il corso degli eventi attraverso la nostra delegazione a Erevan, con gli Stati membri, e in stretta collaborazione con il rappresentante speciale dell’Unione europea, Semneby. A tal fine, manteniamo anche contatti regolari con le ONG locali e internazionali attive nel settore dei diritti dell’uomo e della democrazia.</p>
      <p sl="fr">A proposito degli eventi tragici di cui Erevan è stata teatro all’indomani delle elezioni, il 1° marzo, anche la Commissione è preoccupata degli scontri violenti fra la polizia e i manifestanti dell’opposizione, che hanno provocato diverse morti nella capitale. In questo contesto, la Commissione ha chiesto immediatamente che questi eventi fossero oggetto di un’inchiesta approfondita e che i responsabili di atti illegali fossero portati alla giustizia. Abbiamo anche invitato il governo armeno a revocare immediatamente lo stato d’emergenza. Per la Commissione, è importante che tutte le parti si astengano dal ricorso alla forza. Ci aspettiamo che tutte le parti presenti in Armenia si impegnino in un dialogo politico per superare le loro divergenze.</p>
      <p sl="fr">In questo contesto, la Commissione deplora fortemente l’ombra gettata dai recenti episodi sui progressi, del resto sempre più positivi, compiuti dall’Armenia nell’attuazione del suo piano d’azione PEV, in particolare nel settore dei diritti dell’uomo e della democrazia. La richiesta di continuare con le riforme politiche e di rispettare i diritti dell’uomo fa parte integrante del partenariato fra l’Unione europea e l’Armenia, motivo per cui la Commissione utilizza tutti i mezzi a sua disposizione per incoraggiare le autorità armene a mantenere i progressi in questi settori.</p>
      <p sl="fr">Con l’adozione nel 2006 del piano d’azione comune Unione europea-Armenia nel quadro della PEV, ci siamo dotati di uno strumento politico in grado di promuovere in questi settori il rispetto dei principi fondati su valori che noi condividiamo. Abbiamo la ferma convinzione che un dialogo permanente con l’Armenia, condotto conformemente alle disposizioni politiche dell’accordo di partenariato e di cooperazione e del piano d’azione PEV, costituisca realmente il mezzo più efficace per trasmettere i messaggi dell’Unione europea in materia di rispetto dei diritti dell’uomo e del diritto internazionale. Le riunioni annuali del comitato e del consiglio di cooperazione, e della commissione parlamentare di cooperazione, rivestono, al riguardo, un’importanza particolare.</p>
      <p sl="fr">La Commissione, inoltre, rimane determinata a contribuire al processo di riforma apportando un aiuto finanziario e tecnico all’Armenia. Il sostegno alle riforme politiche nel settore dei diritti dell’uomo e della democrazia resta una delle priorità del programma indicativo nazionale 2007-2010. Un terzo circa dei nostri aiuti bilaterali che, nel periodo 2007-2010, ammonterà a 98,4 milioni di euro, sarà utilizzato per sostenere progetti in questo settore. Per essere più specifico, il programma di assistenza bilaterale con l’Armenia del 2007 concentra il suo sostegno finanziario sulla riforma giudiziaria, con un aiuto di bilancio di 18 milioni di euro. Sono sicuro che il Parlamento europeo ci sosterrà in questo sforzo e sarà il nostro alleato più fedele.</p>
    </intervention>
    <intervention id="4-199" speaker_id="23788" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">La votazione si svolgerà alla fine della discussione.</p>
    </intervention>
  </section>
  <section id="creitem19" title="9.2. Russia">
    <intervention id="4-201" speaker_id="23788" is_mep="True" mode="spoken" role="Presidente">
      <p sl="unknown">L’ordine del giorno reca la discussione su cinque proposte di risoluzione sull’arresto di manifestanti a seguito delle elezioni presidenziali in Russia .</p>
    </intervention>
    <intervention id="4-202" speaker_id="2229" name="Bernd Posselt" is_mep="True" mode="spoken">
      <p sl="de">autore . − Signor Presidente, durante la preparazione della presente risoluzione, alcuni di noi sono stati accusati di essere nemici o oppositori della Russia. Proprio il contrario. Noi siamo amici della Russia, ci preoccupiamo della democrazia e dello Stato di diritto in questo importante paese europeo. Protestiamo con forza contro la detenzione di attivisti dell’opposizione che non hanno fatto altro se non attirare l’attenzione su un evento che è stato notato da tutte le istituzioni internazionali, vale a dire l’estrema iniquità delle elezioni presidenziali in Russia.</p>
      <p sl="de">Chiediamo l’immediata liberazione degli attivisti dell’opposizione e di altre persone che sono state detenute in prigione e in campi di lavoro per lungo tempo, come i cosiddetti prigionieri Yukos, Khodorkovsky e Lebedev, e sostengo la richiesta del cancelliere Merkel affinché i due uomini siano finalmente rilasciati.</p>
      <p sl="de">Dobbiamo, tuttavia, essere abbastanza chiari su una cosa. Il nuovo presidente eletto della Russia ha l’opportunità esclusiva di iniziare tutto da capo e di muoversi nella direzione della democrazia e dello Stato di diritto e verso una politica estera meno nazionalistica e meno aggressiva. Ciò significa tuttavia che dovrebbe liberarsi dalle spire di Gazprom e dal sistema di Putin; purtroppo non vi è la minima indicazione in questo senso.</p>
      <p sl="de">Ecco perché è nostro dovere esternare un’onesta critica. Non sono quelli che, come l’ex cancelliere tedesco Schröder, tessevano le lodi del sistema Putin e si permettevano di rimanere coinvolti nella propaganda e negli interessi economici e nazionalistici di quel sistema, ad essere amici della Russia; no, gli amici della Russia sostengono i diritti umani e civili della popolazione russa, che ha una possibilità di sviluppo democratico.</p>
      <p sl="de">Se rimaniamo in silenzio, i piccoli semi della democrazia e dello Stato di diritto che il Presidente Eltsin aveva seminato e che il Presidente Putin ha messo da parte saranno alla fine soffocati e questo non può essere nell’interesse dell’Europa o nell’interesse della popolazione russa!</p>
      <a text="(Applausi)"/>
    </intervention>
    <intervention id="4-203" speaker_id="23881" name="Marios Matsakis" is_mep="True" mode="spoken">
      <p sl="en">autore . − Signor Presidente, parlo per conoscenza personale della questione.</p>
      <p sl="en">Negli ultimi anni si sono prodotti notevoli cambiamenti in Russia, si è passati dal comunismo stalinista all’inizio del capitalismo, dalla minaccia nucleare della guerra fredda all’inizio di un disarmo amichevole e dei colloqui sulla cooperazione con l’Ovest. Allo stesso tempo, sono state attuate nel paese più riforme democratiche e lo standard di vita della popolazione russa è cresciuto in maniera costante.</p>
      <p sl="en">Accogliamo con favore questi cambiamenti e dobbiamo sostenerli. Non dobbiamo essere sempre critici riguardo agli aspetti negativi; talvolta dobbiamo perdonare e sostenere gli aspetti positivi. In questo modo non solo saremo obiettivi, ma incoraggeremo i cambiamenti per un futuro migliore, secondo un ritmo più veloce e con contenuti di più ampio respiro.</p>
      <p sl="en">Con questi pensieri in mente, guardando alle recenti elezioni presidenziali in Russia, dobbiamo dire che si sono svolte in modo più democratico che in precedenza, sebbene si sia mantenuto il problema di un accesso non paritario dei candidati ai mezzi di comunicazione. Ma cerchiamo di essere onesti, non è questo forse un problema che abbiamo noi stessi negli Stati membri dell’UE? Purtroppo sì.</p>
      <p sl="en">A seguito delle elezioni, vi sono state proteste nelle strade. Sappiamo che alcune di queste proteste sono state domante dalla polizia russa con una forza sproporzionata. Possiamo dire in tutta onestà che le nostre forze di polizia negli Stati membri dell’UE sono angeli e che talvolta – più spesso di quanto vorremmo – non ricorrono ad una forza sproporzionata?</p>
      <p sl="en">Sì, condanniamo il trattamento iniquo dei candidati da parte dei mezzi di comunicazione russi a gestione statale; sì, condanniamo l’indebito uso della forza da parte della polizia russa contro i manifestanti, ma lo facciamo allo stesso modo e con lo stesso spirito come se si trattasse di eventi simili in ogni altro paese o unione di paesi, compresa la nostra.</p>
    </intervention>
    <intervention id="4-204" speaker_id="28637" name="Alexandra Dobolyi" is_mep="True" mode="spoken">
      <p sl="en">Signor Presidente, devo deluderla. Non sono l’autrice di questa risoluzione e il mio gruppo non ha confermato la risoluzione, Il motivo è evitare di avere una discussione oggi. Non perché pensiamo che non abbiamo bisogno di discutere tali questioni o perché pensiamo che non vi siano problemi in Russia, né perché siamo convinti che non si debbano affrontare le implicazioni delle elezioni presidenziali russe, ma piuttosto perché riteniamo che, quando di tratta della Russia − un attore mondiale, un membro del Consiglio di sicurezza dell’ONU e uno dei principali partner dell’UE – è necessario svolgere in plenaria una discussione amplia e ben preparata.</p>
      <p sl="en">La Russia non è solo un nostro vicino, è anche un partner strategico. Vogliamo svolgere un ampio dibattito sulla nostra relazione nell’ambito del quale affrontare tutte le questioni rilevanti, dal commercio agli investimenti – che sono in forte espansione –, all’energia, alla democrazia e anche ai diritti umani.</p>
      <p sl="en">Le opinioni sulla Russia sono le più disparate, ma credo che ognuno concordi che la Russia è un partner importantissimo per noi per affrontare conflitti regionali e sfide globali, e che rimane ancora molto da fare per sviluppare il pieno potenziale della nostra relazione. Dobbiamo essere in grado di avere un ampio scambio di vedute in quest’Aula, ma anche con la Commissione e il Consiglio, su come formulare un approccio pragmatico collaborando nelle questioni in cui è possibile e dissentendo su questioni per le quali non possiamo cooperare.</p>
      <p sl="en">E’ più che ovvio che non è possibile né opportuno trattare questa questione significativa e importante in un periodo di tempo di 20 minuti un giovedì pomeriggio, e questo è il motivo per cui il mio gruppo non può sostenere il progetto di risoluzione e si asterrà dal voto più tardi.</p>
    </intervention>
    <intervention id="4-205" speaker_id="24087" name="Marcin Libicki" is_mep="True" mode="spoken">
      <p sl="pl">autore . − Signor Presidente, si è tenuta un’altra elezione in Russia, e ancora una volta molti candidati sono stati esclusi prima della votazione. Ancora una volta gli attivisti dell’opposizione che protestavano contro il risultato delle elezioni sono stati dispersi con la forza. E ancora una volta l’Occidente è sorpreso, per tre motivi. Si sorprende, in primo luogo, del fatto che in Russia i diritti civili non siano rispettati. In secondo luogo, perché perseguitare l’opposizione dato che è debole in ogni caso? E infine, perché perseguitare l’opposizione se il pubblico, in linea di principio, sostiene ogni decisione del governo?</p>
      <p sl="pl">Dobbiamo renderci conto che nessuno che considera la Russia e i russi come una società normale e un normale Stato occidentale civilizzato può comprendere questo paese. La mentalità russa è completamente diversa, come possono testimoniare quelli che sono sempre stati i vicini della Russia, fra cui molte nazioni dell’Europa centrale e orientale. Noi sappiamo molto bene che la società russa sostiene sempre il governo e le autorità − elezioni o non elezioni. E’ come sempre è stato in Russia, e come sempre sarà.</p>
      <p sl="pl">Certo, concordo pienamente con l’onorevole Posselt che i veri amici della Russia devono fare tutto il possibile per cambiare tale situazione. Ma a mio avviso non vi è nulla di cui essere sorpresi.</p>
    </intervention>
    <intervention id="4-206" speaker_id="28350" name="Jana Hybášková" is_mep="True" mode="spoken">
      <p sl="en">a nome del gruppo PPE-DE . – Signor Presidente, la Federazione russa è un paese con cui vogliamo disperatamente concludere un partenariato strategico. Se non la democrazia, allora lo Stato di diritto è il punto fondamentale in questo contesto.</p>
      <p sl="en">Il 27 febbraio un attivista della coalizione l’Altra Russia è stato rilasciato da un ospedale psichiatrico nella città russa di Tver. Roman Nikolaychik è stato vittima di psichiatria punitiva. La pressione politica è aumentata su di lui dopo che era stato scelto come candidato locale della lista del partito della coalizione l’Altra Russia. Larisa Arap è stata detenuta per 46 giorni dopo avere pubblicato un articolo critico su Murmansk Oblast. Artem Basyrov è stato ospedalizzato per oltre un mese nella Repubblica Mari-El per avere sostenuto l’Altra Russia.</p>
      <p sl="en">Il 1° marzo è stata inviata una lettera aperta al servizio di sicurezza federale della Russia. “Noi giornalisti e colleghi di Natalya Morar, corrispondente del New Times , chiediamo che la leadership dell’FSB faccia cessare la sua detenzione anticostituzionale nella zona doganale dell’aeroporto Domodedovo e le apra i confini russi.”</p>
      <p sl="en">Il 4 marzo migliaia di persone hanno marciato a Mosca e nelle strade di San Pietroburgo, dove le autorità hanno rifiutato di concedere un permesso di riunione, e molti sono stati arrestati quando la polizia ha assalito la folla con bastoni. Nikita Belykh, leader dell’Unione del partito delle forze di destra, è stato portato via da forze speciali mascherate OMON. Sono stati arrestati anche Lev Ponomarev, presidente del movimento per i diritti umani, e Denis Bulinov, direttore esecutivo del Fronte civile unito.</p>
      <p sl="en">Il 7 marzo alcuni giornalisti sono stati messi a tacere durante le elezioni russe. Nel Sud Sakhalin, un tenente dell’esercito ha attaccato un reporter del Yuzhno Sakhalinsk Tvoya Gazeta . A Novosibirsk, il fotografo Yevgeny Ivanov è stato accusato di “resistenza alle autorità” e di “omessa registrazione”. A San Pietroburgo, una reporter di Grazhdansky Golos è stata messa in detenzione dalla militsiya per “essere presente in una postazione di voto senza autorizzazione”. Il suo giornale è gestito da Golos, un gruppo di monitoraggio elettorale indipendente. Un reporter di Vpered (Avanti), un quotidiano locale del Khimki nell’Oblast di Mosca, è stato attaccato da ufficiali della militsiya quanto ha cercato di inserire il suo voto.</p>
      <p sl="en">Questo è lo Stato di diritto?</p>
    </intervention>
    <intervention id="4-207" speaker_id="28377" name="Lidia Joanna Geringer de Oedenberg" is_mep="True" mode="spoken">
      <p sl="pl">a nome del gruppo PSE . – Signor Presidente, l’accordo dell’UE con la Russia riguarda non solo una maggiore cooperazione nei settori dell’economia, della sicurezza e dell’energia, ma anche il rispetto dello Stato di diritto, della democrazia e dei diritti umani fondamentali.</p>
      <p sl="pl">Ciononostante, nella corsa alle elezioni, i gruppi dell’opposizione e le organizzazioni non governative sono state soggette a regole più severe sul diritto di riunione e di dimostrazione pacifica. Inoltre, i principali quotidiani e le stazioni radiofoniche e televisive sono state messe sotto stretto controllo governativo. La marcia organizzata dai partiti dell’opposizione il 3 maggio dapprima non ha ricevuto l’approvazione delle autorità di Mosca e dopo è finita con l’arresto dei partecipanti, compresi i leader dell’opposizione. Purtroppo, le recenti elezioni hanno dimostrato che la democrazia e il rispetto per lo Stato di diritto non trovano spazio in Russia. Mi riferisco non solo all’uso sproporzionato della forza da parte della polizia durante la dimostrazione, ma anche all’atteggiamento ostile verso la missione di osservazione dell’OSCE.</p>
      <p sl="pl">La comunità internazionale ha il diritto di aspettarsi dal nuovo presidente russo ben più di un’assicurazione che la democrazia continuerà a essere sviluppata nel paese più grande del mondo, ovvero l’adozione di concrete misure quali un riesame della situazione degli attivisti politici detenuti da anni.</p>
    </intervention>
    <intervention id="4-208" speaker_id="39022" name="Ewa Tomaszewska" is_mep="True" mode="spoken">
      <p sl="pl">a nome del gruppo UEN . – Signor Presidente, né la campagna per le elezioni presidenziali russe né le elezioni stesse hanno rispettato le regole della democrazia. Durante l’annuncio delle candidature non vi è stato nemmeno un tentativo di mantenere le apparenze. I media sono stati invitati costantemente a non pubblicare informazioni critiche sul candidato sostenuto dal presidente in carica. L’accesso dell’opposizione ai media è stato bloccato e l’osservazione dello svolgimento delle elezioni è stata ostacolata.</p>
      <p sl="pl">E’ difficile da accettare, specialmente in considerazione dell’appartenenza della Russia al Consiglio d’Europa e delle precedenti dichiarazioni delle autorità russe sul rispetto dei diritti umani. Devo ammettere che tali dichiarazioni sono credibili solo per le persone che non conoscono la Russia. La violazione dei principi democratici durante le elezioni è stata seguita da proteste, dalla repressione brutale di una dimostrazione e dall’arresto dei manifestanti. La Russia si è decisamente allontanata dagli standard democratici. Chiediamo il rapido rilascio di tutti i prigionieri di coscienza.</p>
    </intervention>
    <intervention id="4-209" speaker_id="23704" name="Jiří Maštálka" is_mep="True" mode="spoken">
      <p sl="cs">a nome del gruppo GUE/NGL . – Signor Presidente, onorevoli colleghi, sono lieto di vedere che la questione degli sviluppi in Russia sia oggetto di dibattito in plenaria.</p>
      <p sl="cs">Non vi è dubbio che buone relazioni reciproche con la Federazione russa siano una condizione preliminare per una forte Unione europea nel futuro. Deploro che le elezioni in Russia non si siano svolte senza interferenze da parte delle autorità. Da un lato, come è accaduto tante alte volte, manca da parte nostra una semplice dimostrazione di rispetto fondamentale per il lavoro realizzato e per la cultura della nazione e del paese di cui stiamo discutendo oggi.</p>
      <p sl="cs">Senza ombra di dubbio, la Russia è ancora lontana dal raggiungimento del livello di giustizia sociale e di qualità di vita che vorremmo vedere in tutto il mondo. Ha difficoltà ad affrontare la crisi demografica. D’altro lato, per la prima volta nella storia russa, il più alto rappresentante del paese sta lasciando il Cremlino volontariamente e il suo successore è stato scelto dal popolo. Non vi è dubbio che le tecnologie politiche, gli strumenti e i metodi di gestione, comprese le procedure di voto, siano state affinate alla perfezione in Russia. Queste tecnologie, tuttavia, sono state importate dall’occidente.</p>
      <p sl="cs">Vorrei chiedere a quelli che oggi si lamentano della situazione della democrazia in Russia se sono sconvolti anche del rifiuto in qualche modo codardo del Parlamento europeo di chiedere come Solana applichi il diritto internazionale.</p>
    </intervention>
    <intervention id="4-210" speaker_id="28334" name="Urszula Krupa" is_mep="True" mode="spoken">
      <p sl="pl">a nome del gruppo IND/DEM . – Signor Presidente, l’argomento del dibattito di oggi è la violazione dei diritti umani in Russia nei confronti delle persone che protestano contro la mancanza di democrazia, specialmente durante le recenti elezioni presidenziali. Non solo è stata usata la forza contro i dimostranti, seguita da arresti, ma l’Organizzazione per la sicurezza e la cooperazione in Europa ha dovuto sospendere la sua missione di osservazione a causa delle restrizioni eccessive imposte dal governo russo. Le autorità russe hanno esercitato pressione sui gruppi di opposizione, hanno tollerato brogli elettorali e soggiogato i media . Alle organizzazioni non governative è stato impedito di agire e sono state applicate restrizioni alle possibilità di’organizzazione di riunioni.</p>
      <p sl="pl">Ovviamente non possiamo accettare la mancanza di rispetto per i diritti umani e per la democrazia, la mancanza di libertà di parola, la discriminazione contro le minoranze nazionali e le restrizioni sulle organizzazioni indipendenti. Dobbiamo, tuttavia, tenere a mente che la Russia non ha tradizioni democratiche. Il breve periodo di democratizzazione che inizia nel 1864 è finito nel 1917 con la creazione della Russia sovietica, un tipico Stato totalitarista, guidato prima da Lenin e Stalin e poi dai loro discepoli, che era la vera negazione della democrazia.</p>
      <p sl="pl">La situazione in Russia dovrebbe servire da monito per altri imperi e Stati totalitari che temono il processo democratico anche quando l’opposizione è una minoranza e minaccia solo di rivelare la verità, che essi vogliono nascondere a tutti i costi.</p>
    </intervention>
    <intervention id="4-211" speaker_id="24029" name="Koenraad Dillen" is_mep="True" mode="spoken">
      <p sl="nl">Solo due osservazioni. Non ho alcun problema a sostenere questa risoluzione. Ma di certo sappiamo tutti che la Russia è un fornitore di energia troppo importante e quindi i capi di Stato e di governo europei metteranno questo documento da parte.</p>
      <p sl="nl">Sappiamo per esperienza che una volta che sono in gioco interessi economici, vuoi in Cina, Russia o Arabia saudita, la passione per i diritti umani di tutti questi autori di carte dei diritti fondamentali devono cedere alla Realpolitik . Per cui non facciamoci illusioni.</p>
      <p sl="nl">In secondo luogo, onorevoli colleghi, sostituite “Russia” in questa risoluzione con “Belgio” e il testo rimane rilevante in ogni sua parte. Infatti, non molto tempo fa, anche in Belgio la polizia ha ricevuto l’ordine dal sindaco di Bruxelles di aggredire manifestanti pacifici. Anche in Belgio, all’opposizione viene negato in sostanza l’accesso ai media . Anche in Belgio, giudici nominati politicamente hanno messo al bando un partito dell’opposizione su richiesta del governo, su richiesta anche del partito di cui è un membro il Commissario che è qui con noi oggi. E i giudici in questione sono stati poi promossi. Che l’Europa faccia prima pulizia al suo interno di questi finti democratici.</p>
    </intervention>
    <intervention id="4-212" speaker_id="28392" name="Józef Pinior" is_mep="True" mode="spoken">
      <p sl="en">Signor Presidente, la Russia è un grande paese, un attore globale, membro del Consiglio di sicurezza dell’ONU e un partner strategico dell’Unione europea.</p>
      <p sl="en">In primo luogo, vorrei sollecitare un dibattito serio, calmo e obiettivo in quest’Aula sulla difficoltà della democrazia russa e dei diritti umani in quel paese.</p>
      <p sl="en">La realtà è che la Russia ha reso difficile per gli attori internazionali il monitoraggio delle ultime elezioni parlamentari. La Corte europea dei diritti dell’uomo ha giudicato finora contro la Russia in 15 casi relativi alla Cecenia. La tortura e la detenzione illegale da parte delle forze di governo sotto la leadership del Presidente ceceno Ramzan Kadyrov rimangono diffuse e sistematiche. Nel periodo precedente le elezioni, le autorità russe hanno dato un giro di vite sulla libertà di riunione e hanno usato una forza sproporzionata per fermare dimostrazioni pacifiche. Le leggi russe relative alle organizzazioni non governative sono particolarmente restrittive.</p>
      <p sl="en">Non è possibile svolgere un dibattito adeguato su tutte queste questioni questo pomeriggio. Ancora una volta, vorrei sollecitare un serio dibattito in plenaria sulla difficile situazione della democrazia e dei diritti umani in Russia.</p>
    </intervention>
    <intervention id="4-213" speaker_id="28300" name="Zbigniew Zaleski" is_mep="True" mode="spoken">
      <p sl="pl">Signor Presidente, come è evidente, i cambiamenti democratici in Russia non sono accompagnati da un miglioramento dei diritti civili fondamentali, in particolare i diritti dell’opposizione. Le persone in Russia hanno imparato a pensare con orgoglio, ma vivono in miserevole servitù. Le autorità non presteranno molta attenzione a noi, qualsiasi cosa diremo, ma i russi dovrebbero essere messi a conoscenza della posizione dell’Europa. Forse il processo verso la progressiva presa di coscienza che anche in Russia le cose possono essere diverse, più normali, e le persone più felici, dato che il paese ha quel potenziale, sarà lungo e lento. Dobbiamo sostenere tale processo di sensibilizzazione.</p>
    </intervention>
    <intervention id="4-214" speaker_id="28173" name="Zita Pleštinská" is_mep="True" mode="spoken">
      <p sl="sk">Concordo con gli oratori precedenti sul fatto che buone relazioni di vicinato fra l’Unione europea e la Russia sono fondamentali per la stabilità, la sicurezza e la prosperità dell’Europa nel suo insieme.</p>
      <p sl="sk">Da un lato, l’Unione europea deve sforzarsi di incrementare la cooperazione con la Russia, in particolare su questioni di politica, sicurezza, economia e, soprattutto, energia. Dall’altro, non dobbiamo rimanere in silenzio sulle violazioni della democrazia e della libertà politica in Russia. Dobbiamo esprimere la nostra insoddisfazione nei casi in cui abbiamo notizie di una violazione della democrazia, come è accaduto per l’esclusione del candidato presidenziale Mikhail Kasyanov.</p>
      <p sl="sk">Confido che il neoeletto presidente russo, Dmitry Medvedev, rispetterà lo Stato di diritto e la democrazia e creerà le condizioni per un prossimo avvio dei negoziati sul nuovo accordo di partenariato e di cooperazione fra Unione europea e Russia.</p>
    </intervention>
    <intervention id="4-215" speaker_id="28387" name="Janusz Onyszkiewicz" is_mep="True" mode="spoken">
      <p sl="pl">Signor Presidente, vorrei aggiungere ancora una cosa all’elenco di abusi perpetrati durante queste elezioni, che hanno impedito che ci fosse una reale elezione in mancanza di candidati fra cui scegliere. Mi riferisco al fatto che alcuni candidati non hanno potuto permettersi di essere inseriti nelle liste a causa delle difficoltà finanziarie dei loro partiti.</p>
      <p sl="pl">Perché difficoltà finanziarie? Perché nella precedente elezione alla Duma, i programmi di politica trasmessi gratuitamente per una determinata durata di tempo avrebbero dovuto essere pagati se il partito non avesse superato una certa soglia di voti. Di conseguenza, alcuni partiti si sono indebitati e non possono permettersi alcuna attività politica. Peggio ancora, rischiano di essere dichiarati illegali per bancarotta. Si deve tenere a mente anche questa bizzarra situazione.</p>
    </intervention>
    <intervention id="4-216" speaker_id="photo_generic" name="Louis Michel" is_mep="True" mode="spoken">
      <p sl="fr">Membro della Commissione . − Signor Presidente, vorrei iniziare con un breve commento personale. Ho sentito l’intervento dell’onorevole Dillen, rappresentante di un partito di estrema destra belga che si è permesso un paragone totalmente indecente fra la situazione in Belgio e quella in Russia. Ovviamente devo contraddirlo. Riconosco i metodi classici cui lui e il suo partito sono abituati e che, in fondo, equivalgono agli insulti. Vorrei dire molto chiaramente che questi metodi disonorano coloro che li praticano.</p>
      <p sl="fr">Signor Presidente, onorevoli deputati, la Commissione segue molto da vicino gli sviluppi delle manifestazioni del 3 marzo a Mosca e a San Pietroburgo attraverso la nostra delegazione a Mosca, ma anche attraverso contatti diretti con gli Stati membri. Inoltre, abbiamo contatti regolari anche con le ONG russe e internazionali attive nel settore dei diritti dell’uomo. La Commissione condivide la vostra inquietudine sull’apparente deterioramento della situazione dei diritti dell’uomo in Russia e sul numero segnalato di violazioni dei diritti umani, in particolare per quanto riguarda la libertà di riunione e la libertà d’espressione. Siamo rimasti delusi quando l’ufficio delle istituzioni democratiche e dei diritti dell’uomo dell’OSCE ha dovuto constatare che l’invio di una missione di osservazione delle elezioni non era realizzabile. Nei contatti bilaterali con la Russia, anche al più alto livello l’Unione europea sottolinea regolarmente l’importanza del rispetto del diritti dell’uomo.</p>
      <p sl="fr">Fra un mese si svolgerà una delle due consultazioni annuali sui diritti dell’uomo con la Russia. Queste consultazioni sono per noi un’occasione per affrontare in modo più approfondito le tendenze generali nel settore dei diritti dell’uomo e per acquisire il punto di vista della Russia su casi specifici. Comunicheremo le nostre preoccupazioni, in particolare per quanto riguarda il diritto alla libertà d’espressione, la libertà di riunione, i problemi collegati all’aumento del razzismo e della xenofobia, e la cooperazione con la Russia in seno a organizzazioni internazionali come l’OSCE e il Consiglio d’Europa. Queste consultazioni offrono, fra l’altro, la possibilità di discutere di casi specifici. Prima e dopo queste consultazioni, incontriamo un gruppo rappresentativo di organizzazioni non governative russe e internazionali attive nel settore dei diritti dell’uomo. Queste riunioni permettono alla delegazione dell’Unione europea di ascoltare più da vicino le preoccupazioni degli attivisti per i diritti umani e a noi di scambiare i rispettivi punti di vista in modo diretto.</p>
      <p sl="fr">In una prospettiva un po’ più a lungo termine, dovremmo presto essere in grado di intraprendere negoziati per un nuovo accordo fra l’Unione europea e la Federazione russa. Si tratterà di un accordo globale che coprirà il crescente numero di settori politici nei quali si sta cooperando . Come precisa la dichiarazione dell’Unione europea a seguito delle elezioni presidenziali russe, esiste un interesse reciproco a fare avanzare queste relazioni e noi speriamo che questo partenariato sarà rafforzato e sviluppato in modo costruttivo nel corso della Presidenza di Dmitri Medvedev. Durante i negoziati, vigileremo affinché i valori ai quali entrambe le parti hanno aderito siano inseriti nel nuovo accordo: una società civile fiorente e mezzi di comunicazione indipendenti sono gli alleati naturali e indispensabili della crescita e della stabilità in Russia. E’ questa l’esperienza che abbiamo acquisita nell’Unione europea ed è un messaggio che trasmetteremo incessantemente, quali vicini e partner , ai nostri amici russi nel loro lavoro quotidiano, nonché nelle discussioni sulle caratteristiche della nostra futura relazione. So fin d’ora che il Parlamento europeo ci sosterrà in questi sforzi.</p>
    </intervention>
    <intervention id="4-217" speaker_id="23788" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">La votazione si svolgerà alla fine della discussione.</p>
      <p sl="unknown">Dichiarazioni scritte (articolo 142)</p>
    </intervention>
    <intervention id="4-218" speaker_id="28280" name="Filip Kaczmarek" is_mep="True" mode="written">
      <p sl="pl">Signor Presidente, sono sempre sorpreso dalle persone che chiedono molto alla democrazia americana, ma spesso si aspettano poco dalla Russia. Ciò è umiliante per la Russia e per i russi. Dai grandi e potenti ci si dovrebbe aspettare di più, non di meno. Quelli che condannano i metodi applicati a Guantanamo e la lotta contro il terrorismo, che cercano tracce della CIA e di cospirazioni della CIA in Europa, dovrebbero forse guardare la Russia con maggiore attenzione. Ma queste persone, e i politici che condividono la loro filosofia, non vogliono sentire parlare dei diritti umani e civili in Russia. Al contrario, trovano ogni pretesto e ogni scusa per non discutere dei problemi della democrazia russa.</p>
      <p sl="pl">Non possiamo essere soddisfatti dei risultati immaginati della Russia, fra cui il fatto che il Presidente Putin non abbia violato la costituzione russa e abbia lasciato l’incarico di propria iniziativa. Non è un successo, è una regola minima di condotta. Mi ricordo una barzelletta sulla benevolenza di Stalin. Un bambino esce dall’ufficio di Stalin, sanguinante ma sorridente. “Perché sorridi?”, chiede qualcuno. “Sorrido perché Stalin è stato buono con me”. “Cosa significa buono?” replica l’intervistatore. “Ti ha picchiato, vero?” “Sì”, dice il bambino, “ma avrebbe potuto uccidermi”.</p>
    </intervention>
    <intervention id="4-219" speaker_id="37200" name="Katrin Saks" is_mep="True" mode="written">
      <p sl="et">Signor Presidente, vorrei solo dire che non sostengo, purtroppo, la posizione del mio gruppo di astenersi nella votazione sulla risoluzione sulla Russia.</p>
      <p sl="et">Abbiamo infatti bisogno di una risoluzione quando il Presidente eletto, Medvedev, sarà in carica; rimane da vedere quali saranno i suoi primi passi e il ruolo che Vladimir Putin darà a se stesso sotto il nuovo Presidente.</p>
      <p sl="et">Sono anche dell’avviso che, data l’attuale situazione, in cui i candidati di ispirazione democratica non sono stati autorizzati a partecipare alle elezioni o a esprimere i loro pareri sulla situazione parlando alle persone in strada dopo le elezioni, è importante esprimere la mia personale opinione. Altrimenti, finiremo con la stessa situazione del Consiglio d’Europa, che ha ulteriormente posticipato la sua relazione sulla Russia a un momento più opportuno.</p>
      <p sl="et">Voterò e lo farò a favore della risoluzione, ma il testo non è esattamente come avrei voluto che fosse. Credo che come istituzione democratica sia nostro dovere prendere una posizione di principio e avere il coraggio di esprimere le nostre opinioni su una questione importante come quella relativa alle libere elezioni.</p>
    </intervention>
  </section>
  <section id="creitem20" title="9.3. Il caso del giornalista afghano Perwez Kambakhsh – Il caso del cittadino iraniano Seyed Mehdi Kazemi">
    <intervention id="4-221" speaker_id="23788" is_mep="True" mode="spoken" role="Presidente">
      <p sl="unknown">L’ordine del giorno reca la discussione su sei proposte di risoluzione sul caso del giornalista Perwiz Kambakhsh e la discussione di quattro proposte di risoluzione sul caso del cittadino iraniano Seyed Mehdi Kazemi .</p>
    </intervention>
    <intervention id="4-222" speaker_id="38607" name="Nickolay Mladenov" is_mep="True" mode="spoken">
      <p sl="en">autore . − Signor Presidente, vorrei collegare questa discussione al dibattito precedente sulla Russia perché ritengo che, se crediamo in una serie fondamentale di valori, non possiamo difenderli solo in paesi che sono deboli, e dare esenzioni ai paesi che sono forti.</p>
      <p sl="en">Sono orgoglioso che quest’Assemblea abbia discusso la relazione sulla Russia, e dovremmo tutti esserne orgogliosi. Dobbiamo temere il giorno in cui il Parlamento europeo cesserà di discutere queste risoluzioni e di sostenere fermamente i valori in cui crediamo.</p>
      <p sl="en">Perché, oggi, la democrazia non è il diritto di tutti a essere uguali, ma è il diritto uguale per tutti di essere diversi. Questo è un messaggio fondamentale che dobbiamo trasmettere ai nostri partner in Russia e ai nostri partner in Afghanistan.</p>
      <p sl="en">Il presidente Karzai e il governo afgano si sono impegnati a costruire uno Stato democratico, moderno. In uno Stato democratico e moderno, la pena di morte è inaccettabile. Questo non è discutibile. Non è accettabile nessuna forma di condanna a morte in uno Stato democratico e moderno. Questa è la base del nostro valore europeo.</p>
      <p sl="en">Il caso del giornalista afgano Kambakhsh è ancora più imbarazzante perché è stato condannato a morte per avere esercitato il suo diritto di libero accesso all’informazione.</p>
      <p sl="en">Dovremmo incoraggiare fortemente le autorità afghane, governo e presidente, a intervenire a suo favore e usare i loro poteri per difendere la sua vita e garantire che sia perdonato alla fine del processo al quale deve essere sottoposto adesso, ovvero il processo di appello.</p>
      <p sl="en">Dovremmo, tuttavia, continuare ad aiutare le autorità a costruire le istituzioni che devono funzionare come in uno Stato moderno e democratico, sostenere la società civile e, cosa più importante di tutte, mantenere il nostro impegno per la sicurezza dell’Afghanistan.</p>
      <p sl="en">Infine, non dovremmo dimenticare che l’istruzione è il valore di base che dobbiamo dare ad un paese come l’Afghanistan. Le ragazze hanno avuto la possibilità di andare a scuola solo negli ultimi cinque anni. Ci aspetta molto lavoro da fare. Non dovremmo evitare il lavoro e dovremmo inculcare con decisione alla Commissione, al Consiglio e a tutti gli Stati membri, l’idea di investire nell’istruzione in Afghanistan.</p>
    </intervention>
    <intervention id="4-223" speaker_id="24087" name="Marcin Libicki" is_mep="True" mode="spoken">
      <p sl="pl">autore . − Signor Presidente, il giornalista afgano Perwiz Kambakhsh è stato condannato a morte. Come sempre, i governi autoritari attaccano coloro che parlano dei diritti umani, e quindi giornalisti e attivisti religiosi.</p>
      <p sl="pl">Concordo con gli oratori precedenti che non dovremmo essere indulgenti verso paesi potenti come Russia e Cina. Come ha giustamente detto l’onorevole Mladenov, lo standard dovrebbe essere lo stesso per tutti. Vorrei anche sottolineare che quelli che dicono che dovremmo essere più indulgenti verso Cina e Russia perché sono paesi potenti hanno torto su due punti. Il primo, perché lo standard deve essere lo stesso. Il secondo, perché il fatto che i governi debbano fare certi compromessi è una questione diversa. Nella storia dell’Europa, i parlamenti sono sempre stati la coscienza della nazione. E i parlamenti non possono fare questi compromessi che, purtroppo, a volte, dobbiamo accertare da parte dei governi.</p>
      <p sl="pl">Chiedo quindi all’Assemblea di non applicare standard diversi per i potenti e i deboli.</p>
    </intervention>
    <intervention id="4-224" speaker_id="28174" name="Thijs Berman" is_mep="True" mode="spoken">
      <p sl="nl">autore . − La pena capitale è una barbarie e la libertà di espressione è scolpita nella costituzione dell’Afghanistan. Eppure, il giornalista Perwiz Kambakhsh è stato condannato a morte per blasfemia, lontano dalla capitale Kabul, a causa di un articolo sui diritti delle donne nell’Islam che non ha nemmeno scritto di suo pugno. Il fratello scrive in modo critico sui leader locali, così chiaramente non è stato di aiuto per la causa di Perwiz.</p>
      <p sl="nl">Questa condanna a morte è arrivata come un fulmine a ciel sereno, anche in paesi con una larga maggioranza di musulmani. Giornalisti in Pakistan, Iran, Qatar, tutti sono dolorosamente consapevoli dell’importanza di salvaguardare la libertà di espressione ovunque nel mondo, contro la massiccia opposizione, nonostante i club ultraconservatori che non sono a favore delle libertà, dei diritti delle donne o di un dibattito aperto. Eppure, anche questi conservatori hanno bisogno della libertà di espressione.</p>
      <p sl="nl">Cosa dovrebbe fare l’Europa?</p>
      <p sl="nl">1. Offrire più aiuto di quanto era stato promesso nel 2007 per la riforma del sistema giudiziario in Afghanistan.</p>
      <p sl="nl">2. Chiedere con forza al Presidente Karzai di agire e sostenerlo al riguardo.</p>
      <p sl="nl">3. L’Unione europea deve fare del rispetto per i diritti umani e per la costituzione afgana un pilastro centrale della politica della Commissione europea.</p>
      <p sl="nl">Non ha assolutamente senso forzare questa questione più di quanto gli ultraconservatori non intendano tollerare. Ciò significherebbe abbandonarsi alle loro mani. Ma Perwiz Kambakhsh deve essere liberato immediatamente.</p>
    </intervention>
    <intervention id="4-225" speaker_id="23881" name="Marios Matsakis" is_mep="True" mode="spoken">
      <p sl="en">autore . − Signor Presidente, alcuni credono che l’Afghanistan sia un paese in cui negli ultimi anni ci sia stata una condizione di sommossa continua e di tensione caotica. Povertà, analfabetismo, rivalità tribali violente, baroni della droga, signori della guerra, occupazione russa, terrorismo talebano, seguiti dal formidabile intervento USA-Regno Unito, e in aggiunta a tutto questo, la severa legge islamica, la sharia . Se mai ci fosse l’inferno sulla terra, l’Afghanistan sarebbe un candidato perfetto. Eppure, di fonte a questa estrema avversità, si fanno strada deboli atti di resistenza e di speranza di libertà di parola e democrazia.</p>
      <p sl="en">Questo è il caso relativo ad un giovane giornalista, Perwez Kambakhsh, che ha osato diffondere un articolo sui diritti delle donne nell’islam , scaricato da Internet. Questo atto di coraggio è stato ritenuto blasfemo secondo quella legge paleolitica che è la sharia , ed è stato condannato a morte da cosiddetti giudici semiencefalitici, accecati dal fanatismo, in un tribunale cosiddetto religioso nell’Afghanistan del nord. Come sappiamo tutti, le donne nell’Islam fanatico sono viste come poco più che pezzi di mobilio e qualsiasi tentativo di mettere in discussione questo assioma è affrontato con azioni estreme, come quella che stiamo esaminando in questa risoluzione.</p>
      <p sl="en">Ma le cose devono cambiare per il meglio e noi nell’Ovest abbiamo il dovere di provvedere affinché i cambiamenti avvengano prima piuttosto che dopo. Poiché l’Ovest, compresa l’UE, ha una formidabile presenza militare in Afghanistan e poiché l’Ovest, compresa l’UE, versa miliardi di euro in aiuti finanziari in quel paese, io penso che abbiamo perfettamente ragione a chiedere che non solo il giovane uomo in questione sia rilasciato immediatamente e senza condizioni, ma che simili situazioni in relazione alla retrograda legge islamica sharia non si verifichino più – mai più! Altrimenti dovremmo seriamente considerare l’opzione di portare sia le nostre truppe sia il nostro denaro via dall’Afghanistan e lasciare che il paese segua il corso infernale che gli sarà assegnato dal suo fanatico destino religioso.</p>
    </intervention>
    <intervention id="4-226" speaker_id="4531" name="Jean Lambert" is_mep="True" mode="spoken">
      <p sl="en">autore . − Signor Presidente, il mio gruppo sostiene con fermezza la proposta di risoluzione relativa a Kambakhsh, sebbene non credo di essere d’accordo su tutto quello che è stato detto dal precedente oratore.</p>
      <p sl="en">Tuttavia, voglio spostare l’attenzione su un altro giovane uomo la cui vita è anche in pericolo attualmente, ovvero Mehdi Kazemi, iraniano. In questo caso il governo britannico potrebbe fare la differenza, Molti di noi sperano che il ministro dell’Interno, Jacqui Smith, interverrà adesso sulla base di nuove prove.</p>
      <p sl="en">Quest’Assemblea ha approvato proposte di risoluzione che hanno condannato la violazione dei diritti umani in Iran. Riteniamo che sia un paese pericoloso per gli omosessuali. Infatti, abbiamo visto corpi pendere da crani, così sappiamo, e molti di noi sono convinti che il paese sia pericoloso per questo giovane uomo in particolare.</p>
      <p sl="en">Alcuni hanno sostenuto che è sicuro per lui ritornare se il suo comportamento è discreto. Suggerirei che ciò che costituisce un comportamento “discreto” in Iran è piuttosto diverso da quello che potrebbe essere nei nostri Stati membri. Ma la questione è che per molti, in alcuni paesi come Iran, Giamaica o altrove, essere omosessuale è un reato e quindi queste persone sono a rischio.</p>
      <p sl="en">Il mio gruppo è stato molto critico sul regolamento di Dublino applicabile in questo caso, perché sappiamo che gli Stati membri continuano a trattare in modo diverso le richieste di asilo politico e anche che l’accesso alla procedura può essere estremamente difficile. E’ una situazione in cui i numeri sono stati considerati più importanti della vita.</p>
      <p sl="en">L’essenza di una procedura di protezione è la seguente: si tratta di salvare la vita di qualcuno quando è a rischio. Non si tratta delle amenità delle procedure corrette, si tratta dell’effetto.</p>
      <p sl="en">Vogliamo una politica in materia di asilo politico funzionante che sia in grado di correggere errori e di tenere conto di nuove informazioni, e che offra lo stesso standard elevato in tutti gli Stati membri. Ci auguriamo che in questo caso il governo britannico dimostrerà che ciò è possibile.</p>
    </intervention>
    <intervention id="4-227" speaker_id="28134" name="Eva-Britt Svensson" is_mep="True" mode="spoken">
      <p sl="sv">relatrice . − Signor Presidente, vorrei dapprima formulare due brevi osservazioni. Per iniziare, non possiamo mai stare in silenzio quando viene applicata la pena di morte, indipendentemente da dove accada nel mondo. In secondo luogo, è profondamente deplorevole che, ogni volta che ci riuniamo qui a Strasburgo, dobbiamo discutere una serie di reati contro i diritti umani. Talvolta sembra che non debba mai finire.</p>
      <p sl="sv">Per quanto riguarda questa risoluzione, osserviamo che l’articolo 34 della costituzione afgana enuncia molto chiaramente il diritto alla libertà d’espressione, stabilendo che la libertà di espressione non deve essere limitata e che ogni afgano deve avere il diritto di esprimere le sue idee, in parole, immagini e con scritti e attraverso qualsiasi mezzo di comunicazione. Ciononostante, il giornalista ventitreenne Perwiz Kambakhsh è stato condannato a morte in un processo illegale e i suoi diritti giuridici gli sono stati negati. Il processo è chiuso per i giornalisti e le organizzazioni che lavorano per i diritti umani. Il cosiddetto reato riguardava il fatto che avesse diffuso un articolo sulla situazione delle donne nell’islam .</p>
      <p sl="sv">Quindi l’antefatto è ben conosciuto. Dobbiamo chiedere con forza che Perwiz Kambakhsh sia rilasciato immediatamente. Non ha commesso alcun crimine, ha agito in piena conformità della legge e della costituzione. L’UE e il mondo intero devono adesso unirsi dietro questa richiesta: liberate Perwiz Kambakhsh.</p>
    </intervention>
    <intervention id="4-228" speaker_id="4740" name="Marco Cappato" is_mep="True" mode="spoken">
      <p sl="it">autore . − Signor Presidente, onorevoli colleghi, sul caso di Mehdi Kazemi siamo costretti a discutere di qualcosa che forse non avrebbe bisogno di un solo secondo di dibattito.</p>
      <p sl="it">A chiunque fosse chiesto se ritiene possibile che un paese europeo finisca per consegnare una persona nelle mani del boia e di una dittatura come l’Iran, la risposta sarebbe certamente che non è nemmeno immaginabile. E invece l’immaginabile rischia di accadere, sta per accadere, nonostante le rassicurazioni che arrivano. Allora vuol dire che c’è qualcosa di davvero grave, una sorta di impazzimento che prende questa Europa.</p>
      <p sl="it">Qualcuno dice che ci sono alcuni cavilli giuridici che possono portare Mehdi Kazemi alla deportazione e alla morte. Questo semplicemente non deve essere possibile. I principi fondanti dell’Unione europea, di rispetto dei diritti umani e della vita, non sono ancora stati aboliti. Se Kazemi finirà assassinato, nessuno potrà dare la colpa a procedure burocratiche, a meno di rassegnarsi a ritenere che l’Europa debba essere fatta solo di questo: di procedure burocratiche, di Stati nazione che sono così potenti da non riuscire nemmeno a salvare una vita.</p>
      <p sl="it">Io ringrazio i 140 deputati europei che si sono mobilitati su questo e spero che ci sarà un voto unanime di questo Parlamento alla risoluzione presentata.</p>
    </intervention>
    <intervention id="4-229" speaker_id="39022" name="Ewa Tomaszewska" is_mep="True" mode="spoken">
      <p sl="pl">a nome del gruppo UEN . – Signor Presidente, il 22 gennaio 2008 il tribunale di primo grado della provincia di Balkh nell’Afghanistan settentrionale ha condannato a morte Perwiz Kambakhsh, uno studente di giornalismo ventitreenne, per avere scritto nel giornale locale, per avere scaricato da Internet un articolo sui diritti delle donne e averlo diffuso per via elettronica. Il processo si è svolto senza alcun diritto di difesa. L’accusato è stato pestato e gli è stata estorta una confessione attraverso trattamenti brutali.</p>
      <p sl="pl">Chiediamo che le autorità afghane rilascino Perwiz Kambakhsh e che il governo afgano ripristini il rispetto per i diritti umani, specialmente il diritto alla vita. Voglio essere così temeraria da sperare che l’Afghanistan introdurrà rapidamente una moratoria della pena di morte.</p>
    </intervention>
    <intervention id="4-230" speaker_id="28409" name="Raül Romeva i Rueda" is_mep="True" mode="spoken">
      <p sl="es">a nome del gruppo Verts/ALE . – Signor Presidente, qualche mese fa il Presidente iraniano, Mahmud Ahmadinejad, ha dichiarato solennemente alle Nazioni Unite che non vi era un problema di omosessualità in Iran perché, molto semplicemente, lì non vi erano omosessuali. Ha omesso però di dire che nel paese giustiziano tutti gli omosessuali.</p>
      <p sl="es">Il caso di Mehdi Kazemi sottolinea ancora una volta le enormi falle del sistema di asilo politico dell’Unione europea: che qualcuno in questi giorni debba chiedere asilo politico per essere perseguitato e minacciato di morte a causa dell’omosessualità è una questione di estrema preoccupazione e mostra che la promozione dei diritti LGBT deve essere presente nell’agenda internazionale.</p>
      <p sl="es">Ancora più grave è il fatto che l’Unione europea, il difensore dei diritti e delle libertà, non considera la persecuzione per motivi di orientamento sessuale un fattore sufficientemente importante per concedere automaticamente l’asilo politico in casi come quello di Mehdi Kazemi. Purtroppo, non è il primo caso di questo tipo, e di sicuro non sarà l’ultimo. Il fatto è che vi sono ancora molti paesi in cui la popolazione LGBT continua a subire persecuzioni di ogni tipo ed è anche condannata a morte, come in Iran.</p>
      <p sl="es">Mi auguro quindi che quest’Aula e tutti i gruppi politici si rendano conto delle circostanze e si uniscano alle giuste richieste avanzate nella risoluzione che presentiamo oggi, specialmente in relazione alla piena attuazione della direttiva sulla qualificazione, che riconosce nella persecuzione per motivi di orientamento sessuale un fattore determinante per la concessione dell’asilo politico. Similmente, prevede che gli Stati membri analizzino i casi su base individuale, tenendo conto delle circostanze del paese di origine, comprese le sue leggi e regolamenti e le modalità di applicazione.</p>
      <p sl="es">E’ inoltre necessario che gli Stati membri trovino una soluzione comune che garantisca a Mehdi Kazemi di ottenere lo status di rifugiato e la protezione di cui ha bisogno nell’Unione europea e che non sarà restituito all’Iran dove molto probabilmente sarà giustiziato come è accaduto al suo partner .</p>
      <p sl="es">A tal fine, tutto quello che bisogna fare è rispettare l’articolo 3 della Convenzione europea per la salvaguardia dei diritti dell’uomo in base al quale sono vietate l’espulsione e l’estradizione di persone verso paesi in cui esiste un elevato rischio di essere soggette a persecuzione, tortura o anche alla pena di morte.</p>
    </intervention>
    <intervention id="4-231" speaker_id="28547" name="Ioannis Varvitsiotis" is_mep="True" mode="spoken">
      <p sl="el">Signor Presidente, sostengo certamente la risoluzione perché l’attuale situazione in Afghanistan è inaccettabile e insoddisfacente. Il diritto talebano ha fatto indietreggiare il paese di molti anni.</p>
      <p sl="el">Cerchiamo però di essere onesti. Chi ha dato forza ai talebani? Non sono stati forse gli americani, con le loro armi e le loro risorse economiche, a rafforzare i talebani nella lotta contro i sovietici? Non è anche un dato di fatto che oggi la produzione di oppio in quel paese sia aumentata di cinque volte? Perché? Ognuno di noi tragga le sue conclusioni.</p>
    </intervention>
    <intervention id="4-232" speaker_id="28266" name="Sophia in ‘t Veld" is_mep="True" mode="spoken">
      <p sl="nl">Sono alquanto sconcertata per il caso di Mehdi Kazemi e per il fatto che non siamo tutti d’accordo nell’affermare senza esitazione che egli ha diritto all’asilo. Sollecito i rappresentanti dei governi olandese e britannico e i membri di quest’Aula che prevedono di votare contro questa risoluzione, di fermarsi e pensare: qual è esattamente lo scopo dello Stato di diritto? E’ applicare regole e procedure in modo corretto e alla lettera, o è vedere fatta giustizia? Per cui, riflettete seriamente prima di votare.</p>
    </intervention>
    <intervention id="4-233" speaker_id="2229" name="Bernd Posselt" is_mep="True" mode="spoken">
      <p sl="de">Signor Presidente, il mio gruppo è decisamente favorevole a proteggere Kazemi e ovviamente contrario alla sua deportazione in Iran. Eppure siamo contrari a questa risoluzione perché non riguarda, come si vuole fare intendere, un caso urgente, ma il diritto d’asilo nell’Unione europea in generale e il rapporto fra gli Stati membri dell’UE, i Paesi Bassi e il Regno Unito, in relazione a quella difficile questione.</p>
      <p sl="de">Non è questa l’essenza delle relazioni urgenti. Qui sono usate come strumento per sollevare questioni di politica interna. Vogliamo che Kazemi sia protetto e sosterremo ogni iniziativa a questo fine, ma non questa risoluzione, il cui titolo porta il nome di Kazemi, ma il cui contenuto riguarda qualcosa di totalmente differente.</p>
    </intervention>
    <intervention id="4-234" speaker_id="4527" name="John Bowis" is_mep="True" mode="spoken">
      <p sl="en">Signor Presidente, sostengo entrambe le risoluzioni. Ma è il mio paese che sta proponendo di rinviare un giovane adolescente verso la morte, in Iran. Una morte già subita dal suo amico. Non per un reato, ma per la sua sessualità. E’ il mio paese che nel passato ha avuto il fiero vanto di proclamare lo standard assoluto che noi non rimandiamo mai le persone verso una pena peggiore di quella cui andrebbero incontro in Gran Bretagna.</p>
      <p sl="en">Qui non esiste un reato, ma una pena che in Gran Bretagna abbiamo abolito molti anni fa. E’ il mio paese che, se non cede in questo caso, dovrebbe abbassare gli occhi per la vergogna. Mi auguro che quest’Aula non debba abbassare gli occhi a sua volta per la vergogna. Mi auguro che sosterranno la risoluzione.</p>
      <p sl="en">Per amor del cielo, è di un diciannovenne che stiamo parlando!</p>
      <a text="(Vivi applausi)"/>
    </intervention>
    <intervention id="4-235" speaker_id="23787" name="Czesław Adam Siekierski" is_mep="True" mode="spoken">
      <p sl="pl">Signor Presidente, uno dei valori dell’Unione europea è coordinare l’azione e adottare posizioni in difesa dei diritti umani. Questo si applica al caso del giornalista afgano condannato a morte da un tribunale nella provincia settentrionale afgana per avere diffuso un articolo sui diritti delle donne nell’Islam. Durante il processo, ha rifiutato il diritto al consiglio di difesa ed è stato sottoposto a varie forme di violenza fisica. Eppure la costituzione afgana contiene una clausola sulla libertà di parola.</p>
      <p sl="pl">E’ evidente che la legge e la realtà non coincidono. Molti governi garantiscono il rispetto per la Dichiarazione dei diritti dell’uomo, ma chiudono gli occhi sul modo in cui è applicata nei loro stessi paesi. Questo dovrebbe renderci ancora più determinati a difendere i diritti umani, la libertà e la democrazia.</p>
    </intervention>
    <intervention id="4-236" speaker_id="4393" name="Mario Mauro" is_mep="True" mode="spoken">
      <p sl="it">Signor Presidente, onorevoli colleghi, solo per sottolineare che, nonostante le preoccupazioni per alcuni versi fondate del mio gruppo sul rischio di una generalizzazione di alcuni contenuti della risoluzione, rimane oggettivo il fatto che le informazioni che ci vengono dalle fonti e autorità iraniane sono inequivocabili. Il destino di Mehdi Kazemi se farà ritorno in Iran sarà la morte ed è per questa ragione che, contrariamente al solito, voterò in modo difforme dal mio gruppo.</p>
    </intervention>
    <intervention id="4-237" speaker_id="photo_generic" name="Louis Michel" is_mep="True" mode="spoken">
      <p sl="fr">Membro della Commissione . − Signor Presidente, onorevoli deputati, vi ringrazio per questa occasione di parlare con voi del caso di Kambakhsh nell’Afghanistan e del caso di Kazemi, cittadino iraniano.</p>
      <p sl="fr">Per quanto riguarda Kambakhsh, condividiamo, beninteso, tutte le vostre preoccupazioni e seguiamo questo affare da vicino attraverso la nostra delegazione, in collaborazione con il capo missione e il rappresentante speciale dell’Unione europea, Abbiamo parlato di questo caso regolarmente con le autorità afgane, da ultimo con il ministro degli Affari esteri, Spanta, in occasione della troika a Lubiana il 21 febbraio.</p>
      <p sl="fr">So che la delegazione afghana presso il Parlamento europeo ha anche affrontato la questione direttamente con il parlamento afgano. In quest’occasione, i parlamentari afgani hanno tenuto a darvi l’assicurazione che sarebbe stata trovata una soluzione soddisfacente.</p>
      <p sl="fr">Secondo me, è auspicabile mantenere la linea d’azione seguita ricorrendo, almeno nell’immediato, ad azioni diplomatiche discrete. A giudicare dal clima politico che regna attualmente in Afghanistan, sarà più difficile ottenere la liberazione in tutta sicurezza di Kambakhsh se si dà l’impressione che le autorità afgane cedono alle pressioni internazionali.</p>
      <p sl="fr">Desidero tuttavia assicurarvi che continueremo a seguire questo affare molto da vicino e che siamo pronti a adottare nuove misure nell’ipotesi in cui la pena di morte fosse confermata in appello. Il sistema giudiziario è completamente distrutto da quasi trent’anni di confitti armati. Abbiamo quindi fatto della riforma delle istituzioni giudiziarie afgane una priorità nel quadro del nostro programma di aiuto all’Afghanistan. I nostri esperti sono già sul campo e lavorano con la Corte suprema, l’ufficio del procuratore generale e il ministro della Giustizia, al fine di professionalizzare queste istituzioni a livello centrale e provinciale. Il programma della CE aiuterà anche le autorità a mettere in atto un nuovo sistema di assistenza giudiziaria, particolarmente necessario in Afghanistan, come lo testimonia la questione presente. Attualmente, non esiste un’avvocatura solida e indipendente, né accesso a un’assistenza giudiziaria pubblica. Ho la speranza che il programma di riforma giudiziaria della CE, attuato in stretta sinergia con la missione di polizia Eupol spiegata in Afghanistan nell’ambito della PESD, contribuirà a migliorare la situazione dei diritti dell’uomo a medio e lungo termine.</p>
      <p sl="fr">Inoltre, la Commissione condivide ovviamente la vostra viva preoccupazione su Kazemi e altri casi simili. Il caso di Kazemi è in fase di scupoloso esame da parte delle autorità olandesi e inglesi. Per quanto riguarda la protezione dei rifugiati, ricordiamo che, secondo il diritto internazionale, in particolare la convenzione di Ginevra relativa allo status di rifugiato, nessuno Stato contraente espellerà o respingerà in qualsiasi modo un rifugiato alle frontiere di territori in cui la sua vita o la sua libertà sarebbero minacciate a causa della sua razza, religione, cittadinanza, appartenenza a un certo gruppo sociale o per le sue opinioni politiche.</p>
      <p sl="fr">In virtù del codice penale iraniano, l’atto denominato Lavat è passibile di pena capitale. Il termine Lavat non fa tuttavia distinzione fra rapporti sessuali consensuali o forzati. In quest’ultimo caso, sembra che quando la pena è pronunciata per fatti di Lavat in collegamento con altri capi d’accusa, il termine fa generalmente riferimento allo stupro. Va da sé che la Commissione si oppone categoricamente alla pena di morte in tutte le fattispecie, a maggior ragione, quindi, se non vi è reato. La situazione degli omosessuali in Iran è preoccupante. Le violazioni del diritto alla vita privata e le discriminazioni fondate sull’orientamento sessuale sono del tutto contrarie agli obblighi che incombono all’Iran in virtù del patto internazionale relativo ai diritti civili e politici che ha ratificato.</p>
      <p sl="fr">L’Unione europea trasmette questi messaggi sui diritti dell’uomo all’Iran in modo globale e agendo su diversi fronti. Purtroppo, l’Iran non ha ancora accettato la nostra offerta di riprendere il dialogo bilaterale sui diritti dell’uomo. In ogni caso, insistiamo presso i nostri interlocutori iraniani sul fatto che speriamo di compiere progressi su ciascuno degli argomenti che interessano l’Unione europea nei settori politico, nucleare, commerciale e dei diritti dell’uomo. In mancanza di un miglioramento generale della situazione dei diritti dell’uomo in Iran, le nostre relazioni con questo paese non potranno evolversi in modo soddisfacente.</p>
      <p sl="fr">Per quanto mi riguarda, a titolo personale, vorrei ringraziare vivamente e congratularmi con l’onorevole Bowis, del quale condivido appieno il sentimento che ha espresso.</p>
    </intervention>
    <intervention id="4-238" speaker_id="23788" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">La votazione si svolgerà alla fine della discussione.</p>
    </intervention>
  </section>
  <section id="creitem21" title="10. Composizione delle commissioni e delle delegazioni: vedasi processo verbale"/>
  <section id="creitem22" title="11. Tempo delle votazioni">
    <intervention id="4-241" speaker_id="23788" is_mep="True" mode="spoken" role="Presidente">
      <p sl="unknown">L’ordine del giorno reca il Tempo delle votazioni.</p>
      <a text="(Per i risultati e alti dettagli delle votazioni: vedasi processo verbale)"/>
    </intervention>
  </section>
  <section id="creitem23" title="11.1. Armenia (votazione)">
    <intervention id="4-244" speaker_id="23881" name="Marios Matsakis" is_mep="True" mode="spoken">
      <p sl="en">a nome del gruppo ALDE . – Signor Presidente, si tratta di un semplice emendamento concordato con i principali gruppi politici. Si intende sostituire nell’emendamento del gruppo PPE-DE la parola “by ” Turchia con la parola “with ” (con la) Turchia. Credo sia accettabile per tutti i principali gruppi.</p>
      <p sl="en">Poiché ho la parola, vi è un secondo emendamento al considerando H, che un collega ha menzionato prima, che intende sostituire la parola “territorio” con la parola “status ”. Anche questo è accettabile per i gruppi principali. Sono molto grato nei confronti del Segretariato perché si è trattato di un emendamento orale molto tardivo.</p>
    </intervention>
  </section>
  <section id="creitem24" title="11.2. Russia (votazione)">
    <intervention id="4-248" speaker_id="24087" name="Marcin Libicki" is_mep="True" mode="spoken">
      <p sl="pl">autore, a nome del gruppo UEN . − Vorrei proporre un emendamento di stile. Le parole “Corte europea” dovrebbero essere sostituite dalle parole “Corte europea dei diritti dell’uomo”, altrimenti il testo sarà incomprensibile.</p>
    </intervention>
  </section>
  <section id="creitem25" title="11.3. Il caso del giornalista afghano Perwez Kambakhsh - Il caso del cittadino iraniano Seyed Mehdi Kazemi (votazione)">
    <intervention id="4-252" speaker_id="4740" name="Marco Cappato" is_mep="True" mode="spoken">
      <p sl="it">autore . − Signor Presidente, onorevoli colleghi, semplicemente per chiedere, a norma dell’articolo 115 del regolamento, che il voto che stiamo per apprendere adesso non venga inficiato da questioni – diciamo così – di procedura.</p>
      <p sl="it">E’ stato ammesso il punto di Mehdi Kazemi tra i punti di violazione dei diritti umani, della democrazia e dello Stato di diritto. Non è una risoluzione sulla politica d’asilo, ma comunque la decisione della Presidenza è stata di ammettere questo punto tra le risoluzioni di urgenza. Mi sembrerebbe un segnale davvero negativo e poco comprensibile se una ragione di procedura togliesse una – credo – unanimità di fondo che c’è in tutto l’emiciclo.</p>
    </intervention>
    <intervention id="4-253" speaker_id="2229" name="Bernd Posselt" is_mep="True" mode="spoken">
      <p sl="de">Signor Presidente, le informazioni sono contraddittorie in questo caso. Ciò che ha detto il Commissario differisce anche da quanto è indicato nella proposta di risoluzione. Ha detto che il Regno Unito non lo estraderebbe. Ecco perché ho proposto al mio gruppo di non votare contro, come intendevano originariamente, ma di astenerci e in futuro di analizzare casi di questo tipo più in profondità in quest’Aula. Non sono assolutamente una questione di dibattito urgente .</p>
    </intervention>
    <intervention id="4-254" speaker_id="23788" is_mep="True" mode="spoken" role="Presidente">
      <p sl="unknown">La votazione è chiusa.</p>
    </intervention>
  </section>
  <section id="creitem26" title="12. Presentazione di documenti: vedasi processo verbale"/>
  <section id="creitem27" title="13. Decisioni concernenti taluni documenti: vedasi processo verbale"/>
  <section id="creitem28" title="14. Seguito dato alle posizioni e risoluzioni del Parlamento: vedasi processo verbale"/>
  <section id="creitem29" title="15. Dichiarazioni scritte che figurano nel registro (articolo 116 del regolamento): vedasi processo verbale"/>
  <section id="creitem30" title="16. Trasmissione dei testi approvati nel corso della presente seduta: vedasi processo verbale"/>
  <section id="creitem31" title="17. Calendario delle prossime sedute: vedasi processo verbale"/>
  <section id="creitem32" title="18. Chiusura della seduta"/>
</text>
