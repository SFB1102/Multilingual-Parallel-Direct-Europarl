<?xml version='1.0' encoding='utf-8'?>
<text id="20101019.IT" lang="it" date="2010-10-19" place="Strasburgo" edition="Edizione GU">
  <section id="creitem1" title="1. Apertura della seduta"/>
  <section id="creitem2" title="2. Atti delegati (articolo 87bis del regolamento): vedasi processo verbale"/>
  <section id="creitem3" title="3. Presentazione di documenti: vedasi processo verbale"/>
  <section id="creitem4" title="4. Discussioni su casi di violazione dei diritti umani, della democrazia e dello Stato di diritto (comunicazione delle proposte di risoluzione presentate): vedasi processo verbale"/>
  <section id="creitem5" title="5. Regolamento finanziario applicabile al bilancio generale delle Comunità europee, relativamente al servizio europeo per l'azione esterna - Progetto di bilancio rettificativo n. 6/2010: Sezione II - Consiglio europeo e Consiglio; Sezione III - Commissione; Sezione X - Servizio europeo per l'azione esterna - Modifica dello statuto dei funzionari delle Comunità europee e del regime applicabile agli altri agenti di dette Comunità (discussione)">
    <intervention id="2-996" speaker_id="28269" is_mep="True" mode="spoken" role="Presidente" name="Jerzy BUZEK" nationality="Poland" birth_date="03-07-1940" birth_place="Śmiłowice" m_state="PL">
      <p sl="unknown">L’ordine del giorno reca, in discussione congiunta:</p>
      <p sl="unknown">la relazione (A7-0263/2010), presentata dall’onorevole Gräßle e dall’onorevole Rivellini, a nome della commissione per il controllo dei bilanci, sulla proposta di regolamento del Parlamento europeo e del Consiglio recante modifica del regolamento (CE, Euratom) n. 1605/2002 del Consiglio, che stabilisce il regolamento finanziario applicabile al bilancio generale delle Comunità europee, relativamente al servizio europeo per l’azione esterna [COM(2010)0085 - C7-0086/2010 - 2010/0054(COD) ];</p>
      <p sl="unknown">la relazione (A7-0288/2010), presentata dall’onorevole Rapkay, a nome della commissione giuridica, sulla proposta di regolamento del Parlamento europeo e del Consiglio che modifica lo Statuto dei funzionari delle Comunità europee e il regime applicabile agli altri agenti [COM(2010)0309 - C7-0146/2010 - 2010/0171(COD) ]; e</p>
      <p sl="unknown">la relazione (A7-0283/2010), presentata dall’onorevole Gualtieri e dall’onorevole Surján, a nome della commissione per i bilanci, sulla posizione del Consiglio sul progetto di bilancio rettificativo n. 6/2010 dell’Unione europea per l’esercizio 2010, Sezione II - Consiglio europeo e Consiglio; Sezione III - Commissione; Sezione X - Servizio europeo per l’azione esterna [13475/2010 - C7-0262/2010 - 2010/2094(BUD) ].</p>
    </intervention>
    <intervention id="2-007" speaker_id="28220" name="Ingeborg GRÄSSLE" is_mep="True" mode="spoken" role="relatore" nationality="Germany" birth_date="02-03-1961" birth_place="Heidenheim" p_group="Group of the European People's Party (Christian Democrats)" m_state="DE">
      <p sl="de">Signor Presidente, signor Presidente in carica del Consiglio, signora Alto rappresentante, Commissario Šefčovič, Commissario Lewandowski, onorevoli deputati, per quanto mi riguarda, sono impaziente di assistere alla piena operatività di questo servizio, che spero goda di prestigio a livello internazionale, obiettivo per cui è stato istituito.</p>
      <p sl="de">Le istituzioni hanno dimostrato che sono in grado di affrontare le sfide e il Parlamento è parte di questo successo. Abbiamo adottato decisioni in modo solerte, a volte, forse, troppo rapido. Questo servizio è una terra incognita, un territorio inesplorato che, rompendo con alcune precedenti normative in materia di bilancio e di personale, porrà sfide importanti sul lungo termine. In qualità di membro della commissione per i bilanci e della commissione per il controllo dei bilanci, la natura ibrida di questo servizio resta una preoccupazione costante, non soltanto in termini di efficienza, ma anche per quanto attiene alla nostra capacità di controllo. La relazione congiunta Rivellini-Gräßle cerca di affrontare questi problemi, delineando la migliore soluzione possibile per il servizio, per il Parlamento e per i contribuenti. Abbiamo illustrato i processi e assegnato le responsabilità; è stata rafforzata l’influenza del Parlamento circa i compiti in materia di politica estera; abbiamo accresciuto la trasparenza indicando obblighi precisi di informazione e rendicontazione. Abbiamo chiarito agli ambasciatori dell’Unione europea che devono rivestire un ruolo centrale nella tutela degli interessi finanziari dell’Unione, ed è importante che anche i loro stessi servizi chiariscano questo aspetto. Abbiamo instaurato sinergie attraverso l’uso condiviso del sistema di contabilità, garantendo al revisore interno della Commissione il potere di vigilare sulla gestione dei fondi necessari all’espletamento efficace del servizio. Restano all’ordine del giorno il Fondo europeo di sviluppo e la relativa integrazione nel bilancio, così come il discarico per il Consiglio.</p>
      <p sl="de">Vorrei ringraziare quanti hanno reso possibile questo risultato, ovvero i correlatori e i relatori ombra che hanno cofirmato il compromesso. Vorrei altresì esprimere il mio sincero ringraziamento ai negoziatori della Presidenza belga per l’encomiabile lavoro svolto.</p>
      <p sl="de">Restano alcuni compiti importanti a carico del servizio. Non è previsto un risparmio di efficienza come risultato della fusione; il servizio ha previsto un risparmio del 10 per cento, che non è molto, ma siamo molto distanti da questo obiettivo per quanto riguarda gli incarichi dirigenziali. Tutti parlano di una sorta di “esercito messicano”, ma come può essere professionale un servizio se non sa neanche esattamente quali siano i suoi compiti? Finora non sono state ancora colte le opportunità per definire nel dettaglio il mandato del servizio ed è essenziale affrontare questo punto al più presto. È altresì di vitale importanza dedicarsi alla coesione del personale; il trattamento preferenziale riservato finora ai diplomatici degli Stati membri è, per noi, motivo di preoccupazione. Se alcuni incarichi vengono pubblicati molte volte e si ripropone nuovamente la vecchia spartizione coloniale del mondo, ci saranno dibattiti molto accesi sul servizio. Dobbiamo garantire al servizio il nostro sostegno critico e l’occhio vigile della commissione per il controllo dei bilanci. Auguro al servizio il successo di cui l’Europa ha bisogno a livello mondiale.</p>
    </intervention>
    <intervention id="2-009" speaker_id="97199" name="Crescenzio RIVELLINI" is_mep="True" mode="spoken" role="relatore" nationality="Italy" birth_date="09-07-1955" birth_place="Napoli" p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, Lady Ashton, sul regolamento finanziario applicabile al Servizio europeo per l'azione esterna – ovvero sui principi e le norme di base che disciplinano il bilancio comunitario del nuovo servizio diplomatico creato dal Trattato di Lisbona e che integrerà funzionari del Consiglio, della Commissione e dei servizi diplomatici nazionali, con il compito di rappresentare l'Unione europea in tutte le questioni di politica estera – ritengo sia stato compiuto un ottimo lavoro.</p>
      <p sl="it">Il Servizio, così come originariamente strutturato, presentava tuttavia una serie di pericoli che erano riconducibili alla sua struttura decentrata e complessa, con ramificazioni in tutto il mondo. In particolare, la responsabilità degli attori finanziari chiamati a gestire bilanci di centinaia di milioni di euro era poco chiara e rischiava di contribuire all'aumento di frodi e a fenomeni corruttivi a danno del bilancio comunitario.</p>
      <p sl="it">Sebbene il Trattato di Lisbona ampli enormemente i poteri del Parlamento europeo e lo identifichi quale unica Istituzione rappresentativa dei cittadini europei, il dibattito sull'instaurazione del nuovo Servizio di azione esterna è stato monopolizzato in un primo tempo dalla Commissione e dal Consiglio, che hanno cercato in tutti i modi di strutturarlo secondo una logica intergovernativa e contraria al metodo comunitario. Dopo lunghe consultazioni con la Presidenza belga e con la Commissione europea, si è giunti a un accordo che, a dispetto della prima impostazione, vede il ruolo del Parlamento rafforzarsi ed entrare di diritto al centro della discussione europea.</p>
      <p sl="it">Punti fondamentali sono: la Commissione trasmetterà, in un documento di lavoro allegato al progetto di bilancio, una presentazione esaustiva in cui figurano, tra l'altro, tutte le spese amministrative operative relative alle azioni esterne dell'Unione, compresa la politica estera e di sicurezza comune e la politica europea di sicurezza e di difesa; l'articolo 1, in cui vengono enumerate tutte le Istituzioni dell'Unione europea, le relazioni di responsabilità vengono allegate alle relazioni annuali di attività del Direttore generale della Commissione; la presenza del capo delegazione alle riunioni delle commissioni parlamentari competenti accompagnato dal Direttore generale; la presenza di un revisore e di un contabile comune al Servizio e alla Commissione europea, con una clausola di revisione nel 2013; l'impegno degli Stati membri a sostenere pienamente l'Unione nel perseguire ogni tipo di responsabilità del personale temporaneo del Servizio europeo di azione esterna.</p>
      <p sl="it">Dobbiamo successivamente discutere alcune questioni importanti, che saranno riprese al momento della revisione triennale del regolamento finanziario. Tali questioni sono il discarico per le Istituzioni e l'integrazione del Fondo sociale europeo nel bilancio generale. La negoziazione ha portato a un buon risultato, soprattutto per il Parlamento, la cui centralità è stata fortemente valorizzata. Il fatto di aver enumerato tutte le Istituzioni – il che comporta che il discarico per le altre Istituzioni è solo una questione di tempo – e il fatto di prevedere un revisore e un contabile unico e comune alle due Istituzioni è un ottimo risultato. Ringrazio tutti per il lavoro svolto.</p>
    </intervention>
    <intervention id="2-011" speaker_id="1906" name="Bernhard RAPKAY" is_mep="True" mode="spoken" role="relatore" nationality="Germany" birth_date="08-01-1951" birth_place="Ludwigsburg" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">Signor Presidente, onorevoli colleghi, e quando dico onorevoli colleghi, includo anche lei, signora Alto rappresentante, e lei, Commissario Šefčovič, i vostri collaboratori e la Presidenza del Consiglio, perché, in fin dei conti, abbiamo avuto prova di una cooperazione collegiale, senza la quale non avremmo raggiunto questo risultato.</p>
      <p sl="de">Sono lieto dell’esito conseguito, almeno per quanto riguarda la parte di cui ero responsabile e di cui ho un quadro generale. Vorrei aggiungere, tuttavia, che non ne sono molto sorpreso, perché non siamo alle prime mosse. Signor Presidente, è stata una sua brillante idea convocare regolarmente tutti i relatori per uno scambio di opinioni fin dall’inizio, ai tempi delle relazioni degli onorevoli Brok, Verhofstadt e Gualtieri. In questo modo le persone coinvolte avevano ben chiaro il lavoro da fare e, al contempo, chi se ne sarebbe occupato poi conosceva tutte le fasi preparatorie già svolte. Per questo motivo, si trattava principalmente di inserire nello Statuto dei funzionari gli aspetti organizzativi concordati dal Parlamento e dal Consiglio in merito all’istituzione del servizio europeo per l’azione esterna, per le specifiche aree di competenza dello Statuto stesso. Con il termine “organizzativi” intendo dire che l’organizzazione è politica e che la politica è organizzazione. Si tratta, naturalmente, di un punto emerso a più riprese durante le approfondite trattative, quando era già evidente che vi potessero essere interpretazioni diverse dei vari aspetti. Tra noi è emerso, tuttavia, uno spirito di collaborazione che ci ha condotto a soluzioni molto oculate su questi temi.</p>
      <p sl="de">Cosa rimaneva dunque ancora da fare in termini di politiche e cosa dovevamo inserire nello Statuto dei funzionari? Innanzi tutto, dovevamo introdurre lo stesso trattamento per le tre categorie del personale. Tengo a ribadire questo aspetto poiché, come sapete, il trattato sancisce che il personale del SEAE debba comprendere funzionari della Commissione, del Consiglio e dei corpi diplomatici degli Stati membri. Quest’ultimo elemento risultava problematico, poiché costituiva una novità: dovevamo risolvere la contraddizione alquanto spinosa tra l’approccio comunitario e l’approccio intergovernativo. Va da sé che il Consiglio e gli Stati membri siano più propensi a un approccio intergovernativo, mentre noi preferiamo l’approccio comunitario. Credo di poter affermare che siamo riusciti a trovare insieme una soluzione che è motivo di grande soddisfazione.</p>
      <p sl="de">Abbiamo tenuto in forte considerazione, e continueremo a farlo, l’equilibrio tra i generi e le origini geografiche. Vogliamo un servizio moderno, anche dal punto di vista delle pari opportunità. Signora Alto rappresentante, sono lieto di sentirla assicurare che, oltre a quanto introdotto nello Statuto dei funzionari come disposizioni obbligatorie, formulerà una sua personale dichiarazione aggiuntiva come parte integrante del pacchetto. Questo rappresenta un considerevole passo in avanti in materia sia di pari opportunità che di equilibrio geografico.</p>
      <p sl="de">Sono necessari pari diritti e pari doveri, inclusa la fedeltà da parte delle tre categorie di funzionari, verso l’istituzione dell’Alto rappresentante, attualmente rappresentata dalla baronessa Ashton. A tal proposito, abbiamo lavorato ulteriormente sul diritto di veto dei servizi diplomatici, in merito alle eventuali ripercussioni sui contratti del personale proveniente dai corpi diplomatici, ma abbiamo risolto anche questo punto.</p>
      <p sl="de">Rimane però un aspetto da non sottovalutare e che tutti ritenevamo impossibile da risolvere nell’ambito dello Statuto dei funzionari, ovvero la distinta identità che il nuovo servizio europeo per l’azione esterna deve avere. Quanti lavorano per questo servizio devono agire per uno scopo comune e diventano quindi estremamente importanti una formazione comune e un ulteriore programma di addestramento. Questa necessità si è, comprensibilmente, dimostrata fondamentale, in particolare per i colleghi negoziatori. Ho appena detto che non siamo riusciti in questo intento: era chiaro che non fosse possibile inserire in modo organico questo aspetto nello Statuto dei funzionari. Ancora una volta devo ringraziare l’Alto rappresentante, poiché mi è stato comunicato che intende pronunciarsi sulla questione, che considera un dovere fondamentale e indispensabile, formulando un’altra dichiarazione di impegno in tal senso. Sebbene non costituirà parte integrante dello Statuto dei funzionari, tale dichiarazione rassicurerà noi e quanti considerano questo aspetto di vitale importanza per l’operatività futura del servizio europeo per l’azione esterna.</p>
      <p sl="de">Alla luce di queste considerazioni, abbiamo svolto un ottimo lavoro e il servizio è attualmente pronto a decollare il 1° dicembre.</p>
    </intervention>
    <intervention id="2-013" speaker_id="96892" name="Roberto GUALTIERI" is_mep="True" mode="spoken" role="relatore" nationality="Italy" birth_date="19-07-1966" birth_place="Roma" p_group="Group of the Progressive Alliance of Socialists and Democrats in the European Parliament - Vice" m_state="IT">
      <p sl="it">Signor Presidente, Lady Ashton, signori Commissari, onorevoli colleghi, il Parlamento approva l'istituzione di una nuova sezione del bilancio dedicata al SEAE e lo stanziamento di risorse aggiuntive per il personale. Questa posizione è dettata dalla volontà di consentire la nascita del Servizio, di cui l'Europa ha bisogno e urgenza, ma naturalmente non implica una rinuncia a far valere il ruolo dell'autorità di bilancio nella discussione sulla natura della struttura che si occuperà della gestione delle crisi e sulle priorità della politica del personale, come dimostra la riserva che abbiamo stabilito nel bilancio 2011.</p>
      <p sl="it">I regolamenti che approveremo rafforzano i risultati dell'accordo di Madrid, in alcuni casi realizzando degli ulteriori passi avanti, per i quali vorrei ringraziare i colleghi Rapkay, Grässle e Rivellini. Ringrazio anche per la loro disponibilità e apertura al confronto Catherine Ashton e Paul Christophersen.</p>
      <p sl="it">Il regolamento del personale garantisce che tutti i funzionari del Servizio avranno gli stessi diritti e gli stessi doveri, indipendentemente dalla loro provenienza, e impegna l'Alto Rappresentante a garantire l'equilibrio geografico e di genere. Si tratta di una formulazione vincolante, sul rispetto della quale il Parlamento vigilerà, e che al tempo stesso evita il ricorso a quote che sarebbero inapplicabili oltre che sbagliate. Il regolamento finanziario garantisce un solido sistema di controlli e avvicina il Servizio alla Commissione.</p>
      <p sl="it">Permettetemi di rivendicare con soddisfazione il successo ottenuto con l'istituzione di specifiche linee di bilancio per le principali missioni PSDC, che fa compiere un importante balzo in avanti alla capacità del Parlamento di esercitare un controllo sulla politica estera e di sicurezza comune.</p>
      <p sl="it">Con il voto di domani disporremo quindi di un Servizio per l'azione esterna più forte, più comunitario e sottoposto a un maggiore scrutinio parlamentare. Questo scrutinio lo eserciteremo in modo rigoroso ed esigente e al tempo stesso con responsabilità e spirito costruttivo, con la determinazione ad aiutare l'Alto Rappresentante nello sforzo titanico di dotare l'Europa di una vera politica estera al servizio dei suoi valori e dei suoi interessi.</p>
    </intervention>
    <intervention id="2-015" speaker_id="23820" name="László SURJÁN" is_mep="True" mode="spoken" role="relatore" nationality="Hungary" birth_date="07-09-1941" birth_place="Kolozsvár" p_group="Group of the European People's Party (Christian Democrats)" m_state="HU">
      <p sl="hu">Signor Presidente, mi compiaccio che questa discussione abbia luogo alla presenza del Consiglio e dei Commissari. Quando abbiamo programmato il bilancio per il 2010, abbiamo sollevato la questione delle risorse per il servizio europeo per l’azione esterna. Era stato deciso che non fossero necessari nuovi fondi dedicati, poiché sarebbe bastato ridistribuire le risorse di bilancio; in qualità di membri della commissione per i bilanci, non ne siamo convinti. La verità sta nel mezzo: era effettivamente possibile sostenere gran parte dei costi attraverso la ridistribuzione delle risorse di bilancio, ma, aggiungendo due emendamenti, si genera un costo supplementare di 44 milioni di euro. Questo costo aggiuntivo copre circa un quarto delle spese, mentre abbiamo registrato che l’avvio delle attività del servizio è ancora al 10 per cento. Ovviamente, i fondi che spero siano approvati domani coprirebbero un periodo un po’ più lungo rispetto alla loro attuale destinazione; questo suggerisce o avrebbe potuto suggerire alcune iniziative, come la modifica dell’importo. A nostro avviso, tuttavia, non vi è motivo di agire in tal senso adesso; è molto più importante avviare e sviluppare servizio il prima possibile, nel rispetto del trattato di Lisbona che mira ad accrescere la nostra visibilità nel mondo.</p>
      <p sl="hu">Tralasciando i provvedimenti dilatori, tuttavia, evidenziamo le nostre aspettative, come hanno già fatto i precedenti relatori. Riteniamo che l’equilibrio geografico sia molto importante al momento dell’avvio del servizio, ma non è stata inclusa alcuna disposizione in merito alle riserve vincolanti, anche per dare impulso a tutto il sistema. Vorremmo altresì ottenere la garanzia che i fondi disponibili siano usati in modo economico e secondo una giusta tempistica, visto che adesso ci sono vincoli ovunque.</p>
      <p sl="hu">Infine, invitiamo a una cooperazione molto chiara, con un’assistenza reciproca, tra i corpi diplomatici degli Stati membri, in modo da assolvere alcuni compiti in paesi in cui è rappresentato il nostro servizio europeo, ma non un determinato Stato membro. Questa soluzione garantirà un risparmio agli Stati membri coinvolti e migliorerà lo spirito di collaborazione. Signor Presidente, spero che il voto del Parlamento sostenga questa ridistribuzione delle risorse di bilancio.</p>
    </intervention>
    <intervention id="2-017" speaker_id="96840" name="Knut FLECKENSTEIN" is_mep="True" mode="spoken" nationality="Germany" birth_date="20-12-1953" birth_place="Bad Nauheim" p_group="Group of the Progressive Alliance of Socialists and Democrats in the European Parliament - Vice" m_state="DE">
      <p sl="de">Signor Presidente, interrompo brevemente la discussione per informare lei e gli onorevoli colleghi che, ieri notte, tre terroristi hanno preso d’assalto il parlamento ceceno, assassinando diversi agenti di sicurezza e trattenendo alcuni ostaggi; gli assalitori sono poi stati uccisi. Il Parlamento deve condannare senza riserve questo atto di violenza, poiché il terrorismo non può mai essere giustificato. Siamo vicini alle famiglie coinvolte.</p>
      <p sl="de">Ci tenevo a menzionare brevemente questa notizia, proprio in virtù del fatto che discuteremo ancora del Caucaso settentrionale questa settimana. Porgo nuovamente le mie scuse per l’interruzione.</p>
    </intervention>
    <intervention id="2-018" speaker_id="28269" is_mep="True" mode="spoken" role="Presidente" name="Jerzy BUZEK" nationality="Poland" birth_date="03-07-1940" birth_place="Śmiłowice" m_state="PL">
      <p sl="unknown">Vorrei ringraziare di questa informazione il collega, onorevole Fleckenstein. Naturalmente, condividiamo le sue parole e condanniamo tutti gli atti di violenza. Per noi questo è un atto terroristico particolarmente rilevante, poiché è mosso contro un parlamento. Ci associamo pienamente a lei, esprimendo la nostra vicinanza alle famiglie delle vittime e a quanti sono stati coinvolti da questo gesto, in merito al quale formulerò una dichiarazione ufficiale. Non ne ero ancora stato informato, ma a breve pubblicherò una dichiarazione ufficiale. La ringrazio molto, onorevole Fleckenstein, per aver attirato la nostra attenzione su questo episodio.</p>
    </intervention>
    <intervention id="2-019" speaker_id="photo_generic" name="Maroš Šefčovič" is_mep="True" mode="spoken">
      <p sl="en">Vicepresidente della Commissione. – Signor Presidente, vorrei ringraziare l’onorevole Fleckenstein per aver portato alla nostra attenzione questo importante fatto. Naturalmente, anche la Commissione condanna qualsiasi atto terroristico e sono certo che reagirà di conseguenza.</p>
      <p sl="en">Se mi è concesso tornare alla nostra discussione, in prima battuta permettetemi di ringraziare il nostro relatore, onorevole Rapkay per l’eccellente lavoro svolto nel presentare la proposta a questo esimio Emiciclo. Plaudo all’ottima collaborazione creatasi negli ultimi mesi su questo dossier così complesso e vorrei estendere i miei complimenti anche ai relatori ombra, alla commissione giuridica e alla commissione per gli affari esteri che hanno lavorato alacremente e in modo costruttivo durante l’intero processo. Infine, ma non meno importante, permettetemi di esprimere la mia gratitudine a Cathy, ai suoi collaboratori e ai servizi della Commissione per l’enorme e duro lavoro svolto che porterà, spero, all’istituzione del SEAE nel brevissimo termine.</p>
      <p sl="en">Il lavoro di questa settimana conclude la complessa opera di definizione delle basi giuridiche e di bilancio per il SEAE. Queste basi sono pienamente in linea con la pietra angolare di questo processo, ovvero la decisione di istituire il SEAE. Ho avuto il privilegio di partecipare alla discussione sulla creazione del servizio europeo per l’azione esterna e sono stato onorato di rappresentare la Commissione nel celebre quadrilogo di Madrid. Posso confermare personalmente quanto siano stati importanti i contributo dei rappresentanti del Parlamento europeo, gli onorevoli Brok, Verhofstadt e Gualtieri, ai fini di una conclusione fruttuosa del nostro intenso dibattito sull’argomento. Penso che il loro apporto al nostro dibattito abbia realmente contribuito a rendere il SEAE un servizio europeo realmente efficace ed efficiente.</p>
      <p sl="en">Le medesime parole si possono spendere in onore dell’opera del vostro relatore, onorevole Rapkay. Le modifiche allo Statuto dei funzionari sembrano avere una natura puramente amministrativa, ma non è così. Sono essenziali per rendere il servizio operativo e per servire a pieno gli interessi europei. La Commissione ritiene che il pacchetto di compromesso presentato dall’onorevole Rapkay, relatore del Parlamento, rappresenti un risultato molto lusinghiero da sostenere senza riserve. A mio avviso, tali modifiche hanno migliorato concretamente tutto il testo.</p>
      <p sl="en">Permettetemi di sottolineare soltanto alcuni elementi chiave della proposta. Come sapete, nella sua fase iniziale, il SEAE sarà composto dalle tre istituzioni citate nel trattato, ovvero la Commissione, il segretariato generale del Consiglio e il personale distaccato dei servizi diplomatici nazionali. I servizi competenti del Consiglio e della Commissione saranno deferiti al SEAE, garantendo comunque i diritti del personale che lavora presso questi servizi. I diplomatici nazionali potranno candidarsi per i posti vacanti pubblicati. Sono lieto di affermare che, dal 1° luglio 2013, anche i funzionari di altre istituzioni, come il Parlamento europeo, potranno candidarsi per il SEAE a parità di condizioni.</p>
      <p sl="en">I funzionari permanenti e i diplomatici nazionali avranno gli stessi diritti e doveri all’interno del SEAE e, nello Statuto dei funzionari, saranno previste disposizioni utili a garantire l’indipendenza e la fedeltà degli stessi all’Unione europea. I diplomatici nazionali potranno essere impiegati per un massimo di dieci anni; inoltre, gli Stati membri offriranno ai propri diplomatici la garanzia di reinserimento immediato dopo il periodo di occupazione presso il servizio europeo per l’azione esterna.</p>
      <p sl="en">Il compromesso prevede anche alcune disposizioni che esprimono un forte impegno verso un equilibrio di genere e di provenienza geografica all’interno del servizio europeo per l’azione esterna. Nel 2013 è prevista una revisione dello stato del servizio, con una relazione che l’Alto rappresentante presenterà al Parlamento europeo, al Consiglio e alla Commissione.</p>
      <p sl="en">So che alcuni di voi, in quest’Aula, avrebbero auspicato la presenza di disposizioni più radicali in queste proposte, mentre altri le avrebbero fortemente contrastate. Sono persuaso che le modifiche, così come presentate oggi, costituiscano una soluzione equilibrata. I negoziati su questo dossier non sono stati agevoli. Il processo preparatorio è stato abbastanza complesso, poiché ha richiesto la consultazione dei rappresentanti del personale, ma il duro lavoro e le intense trattative hanno portato i loro frutti e oggi avete davanti un ottimo risultato per il vostro Parlamento.</p>
      <p sl="en">Spero, pertanto, che il Parlamento europeo, adotti domani queste modifiche. Permettetemi di concludere esprimendo il forte impegno della Commissione nell’assicurare un avvio agevole del SEAE: essa è pronta a fornire tutto il sostegno necessario per assecondare la nascita di questo nuovo servizio europeo. Auspico che domani sia la giornata di un voto storico per il Parlamento che porti alla nascita del servizio europeo per l’azione esterna.</p>
    </intervention>
    <intervention id="2-021" speaker_id="photo_generic" name="Janusz Lewandowski" is_mep="True" mode="spoken">
      <p sl="en">membro della Commissione. – Signor Presidente, oggetto della discussione odierna è l’abbrivio incoraggiante di una lunga giornata ricca di discussioni sul bilancio. L’avvio del servizio europeo per l’azione esterna necessita di alcune modifiche del regolamento finanziario; tuttavia, per la prima volta, si è provveduto in tal senso attraverso la procedura legislativa ordinaria. È per questo che domani il Parlamento modificherà il regolamento del Consiglio.</p>
      <p sl="en">Sono molto lieto che si sia giunti a un accordo durante il trilogo della scorsa settimana. È la prova che siamo in grado di operare nel rispetto del trattato di Lisbona e di costruire tempestivamente solide basi per il servizio europeo per l’azione esterna. Non voglio entrare troppo nel dettaglio, ma è stata creata una sezione di bilancio separata, garantendo la piena responsabilità dell’operato dei capi delegazione e un controllo della sezione del bilancio relativa al servizio per l’azione esterna da parte di un funzionario della Commissione e del revisore interno. Questi elementi saranno soggetti a revisione.</p>
      <p sl="en">Vorrei ringraziare i relatori, onorevoli Gräßle e Rivellini, per l’approccio costruttivo e collaborativo.</p>
      <p sl="en">Per quanto riguarda il bilancio rettificativo n. 6, spero che entrambi i rami dell’autorità di bilancio siano oggi in grado di approvarlo senza modifiche, in quanto rappresenta un prerequisito per l’immediata operatività del servizio per l’azione esterna.</p>
      <p sl="en">La prima parte di nuovi incarichi da amministratore serve ad assolvere, nell’immediato, i compiti supplementari, ma ci impegneremo affinché, entro il 2013, un terzo dei nostri amministratori provenga dai corpi diplomatici degli Stati membri.</p>
      <p sl="en">Pertanto invito il Parlamento a sostenere il bilancio rettificativo già approvato dal Consiglio. Vorrei esprimere ancora una volta la mia gratitudine ai relatori, onorevoli Surján e Gualtieri.</p>
    </intervention>
    <intervention id="2-023" speaker_id="photo_generic" name="Catherine Ashton" is_mep="True" mode="spoken">
      <p sl="en">Alto rappresentante dell’Unione per gli affari esteri e la politica di sicurezza/Vicepresidente della Commissione. – Signor Presidente, vorrei innanzi tutto ringraziare di cuore i relatori, onorevoli Gräßle, Rapkay e Gualtieri, per la mole immane di lavoro svolta da loro e da tanti parlamentari per giungere dove ci troviamo oggi.</p>
      <p sl="en">So che sono stati negoziati duri, a volte, e che voi siete stati dei negoziatori altrettanto solidi. Credo che il risultato davanti a noi sia valido e rifletta un’applicazione autentica del trattato di Lisbona, evidenziando un ruolo importante e sostanziale del Parlamento per il futuro.</p>
      <p sl="en">Si è trattato di un esercizio congiunto e cooperativo e sono enormemente grata a tutti voi per il lavoro svolto. È ancor più importante aver gettato le fondamenta del servizio in un modo che impegni giustamente il Parlamento per il futuro; ho già espresso la mia promessa sulla trasparenza e la linea che intendo seguire nella collaborazione con il Parlamento.</p>
      <p sl="en">Ho anche ribadito che questo servizio dovrà riflettere lo spirito e la profondità dell’Unione europea. È un servizio di cui spero vadano fieri tutti i parlamentari, gli Stati membri e i Commissari. Vorrei che il personale del servizio, gli ambasciatori che nomineremo, le persone coinvolte riflettano il volto dell’Europa. Avrete molte opportunità per garantire che si mantenga questo impegno, soprattutto con la revisione del 2013.</p>
      <p sl="en">So anche che alcuni parlamentari si preoccupavano di assicurare possibilità e capacità di formazione adeguate. Esiste una base giuridica a tal fine e voglio rassicurare quest’Aula che garantiremo a quanti vengono da tradizioni diverse, con origini differenti, la possibilità di lavorare insieme per creare un autentico servizio europeo che, ancora una volta, rifletta quanto si è detto finora, durante il processo di costruzione.</p>
      <p sl="en">In particolare, vorrei ringraziare gli onorevoli Lichtenberger e Saryusz-Wolski per il lavoro svolto sulla questione della formazione. So che resta ancora molto da discutere e spero di poterlo fare nelle prossime settimane e nei prossimi mesi; potete comunque contare sul mio impegno costante per garantire che la formazione sia parte integrante del nostro approccio alla progettazione di questo servizio. Tutto questo alla luce del contesto economico in cui sta nascendo il servizio, ma potete confidare nel mio impegno per garantirne l’efficienza.</p>
      <p sl="en">Infine, potremo soddisfare le nostre aspirazioni e le nostre ambizioni sullo scenario mondiale. Le nostre azioni di politica estera, in materia di commercio e sviluppo e di lotta contro il terrorismo, incidono sulla vita di ogni cittadino dell’Unione europea. Si tratta principalmente di un servizio per i nostri cittadini e, davanti ai loro rappresentanti, mi impegno formalmente affinché questo servizio risponda alle loro ambizioni.</p>
    </intervention>
    <intervention id="2-025" speaker_id="photo_generic" name="Olivier Chastel" is_mep="True" mode="spoken">
      <p sl="fr">Presidente in carica del Consiglio. – Signor Presidente, signora Alto rappresentante, signori Commissari, onorevoli deputati, a nome del Consiglio permettetemi di ringraziare i relatori del Parlamento che si sono impegnati a fondo, lavorando sui diversi dossier necessari alla realizzazione del servizio europeo per l’azione esterna: l’onorevole Gräßle e l’onorevole Rivellini per il regolamento finanziario, l’onorevole Rapkay per lo Statuto dei funzionari e gli onorevoli Gualtieri e Surján per il bilancio rettificativo 2010.</p>
      <p sl="fr">Dopo l’accordo politico di Madrid e il parere del Parlamento europeo dell’8 luglio, il 26 luglio il Consiglio “Affari generali” ha adottato, come sapete, la decisione sull’organizzazione e sul funzionamento del servizio europeo per l’azione esterna. Affinché il SEAE possa essere concretamente operativo, tuttavia, è ancora necessaria l’adozione dei tre strumenti che ho appena citato.</p>
      <p sl="fr">I lavori su questi tre dossier sono stati intensi, da parte del Parlamento, della Commissione, dell’Alto rappresentante e del Consiglio e nessuno si è risparmiato per giungere a un accordo nel più breve tempo possibile, rispettando i termini stabiliti.</p>
      <p sl="fr">Oggi siamo tutti orgogliosi di aver portato a termine con successo questo compito grazie agli accordi raggiunti sui diversi temi, anche dopo il voto del Parlamento di questa sessione. Il Consiglio “Affari generali” di lunedì 25 ottobre potrà adottare questi strumenti sul piano politico e, come previsto, il servizio europeo per l’azione esterna potrà essere operativo dal 1° dicembre.</p>
      <p sl="fr">È stato già detto tutto, stamattina, dall’Alto rappresentante, dai Commissari e dai relatori. Quanto a me, mi limiterò a evidenziare il carattere epocale di questo evento che, un anno dopo l’entrata in vigore del trattato di Lisbona, ne incarna una delle innovazioni più significative. Dopo la realizzazione del servizio europeo per l’azione esterna, saranno notevolmente rafforzate sia la coerenza che la visibilità dell’azione esterna dell’Unione.</p>
      <p sl="fr">Ovviamente, il nostro compito non si esaurisce oggi. Il lavoro è appena cominciato e la sfida è commisurata alle nostre ambizioni, ma possiamo contare, ne sono certo, sull’Alto rappresentante, sull’energia e sulla determinazione che caratterizzeranno il suo operato. Formulo alla baronessa Ashton tutti i miei auguri di successo nella missione.</p>
      <p sl="fr">Per concludere, signor Presidente, vorrei ancora una volta ringraziare il Parlamento europeo per l’impegno profuso e l’approccio costruttivo, così determinanti su questo argomento.</p>
    </intervention>
    <intervention id="2-027" speaker_id="28297" name="Jacek SARYUSZ-WOLSKI" is_mep="True" mode="spoken" nationality="Poland" birth_date="19-09-1948" birth_place="Łódż" m_state="PL">
      <p sl="en">relatore per parere della commissione per gli affari esteri. – Signor Presidente, la mia commissione, la commissione per gli affari esteri, si è pronunciata ad ampia maggioranza a favore di un SEAE forte.</p>
      <p sl="en">“Forte” significa soggetto a controllo parlamentare e democratico; “forte” significa communautaire , rappresentante la comunità di tutti e 27 gli Stati membri, rispettando la dimensione e la diversità geografica dell’Unione di oggi e non di ieri. Sei mesi fa non si parlava di equilibrio geografico; oggi se ne discute e se ne dibatterà ancora: il paragrafo 7 della nostra risoluzione e l’articolo 6, paragrafo 6 lo sottolineano, ma anche duecento parlamentari dei nuovi Stati membri, in quest’Aula, vigileranno su questo tema. È stato posto un accento più deciso sull’equilibrio geografico rispetto all’importanza attribuita a questo fattore nella proposta iniziale, ma non è ancora sufficiente. L’aritmetica non è sempre univoca e le leggi e la geografia non possono essere messe in minoranza. Crediamo che tutte le donne e gli uomini siano uguali e non che alcuni siano più uguali di altri. Questo principio si applica anche al servizio europeo per l’azione esterna.</p>
      <p sl="en">Signora Alto rappresentante, attendiamo le sue azioni volte a correggere la discriminazione esistente nei confronti dei nuovi Stati membri in seno al futuro SEAE.</p>
    </intervention>
    <intervention id="2-029" speaker_id="4265" name="Göran FÄRM" is_mep="True" mode="spoken" nationality="Sweden" birth_date="17-10-1949" birth_place="Stockholm" p_group="Group of the Progressive Alliance of Socialists and Democrats in the European Parliament" m_state="SE">
      <p sl="sv">relatore per parere della commissione per gli affari esteri. – In qualità di relatore della commissione per gli affari esteri sul regolamento finanziario, ho preso come punto di partenza l’accordo di Madrid, ma anche la constatazione che alcuni argomenti meritassero un approfondimento. Si tratta di redigere un bilancio aperto e trasparente, rendendo più specifici gli stanziamenti, in particolare quando sono in causa azioni politicamente rilevanti che necessitano di fondi cospicui.</p>
      <p sl="sv">Dobbiamo tutelare il diritto all’informazione sui costi complessivi, inclusa la quota a carico degli Stati membri. È necessario garantire una vigilanza soddisfacente sulla gestione dei poteri delegati, in modo da non perdere il controllo di questa complessa organizzazione.</p>
      <p sl="sv">Questo principio non si applica soltanto al controllo parlamentare, ma soprattutto al diritto dei cittadini di vigilare su questo nuovo, importante servizio che oggi l’Unione offre.</p>
      <p sl="sv">Su questo punto siamo stati molto efficaci. Ci sono voluti tempo ed energie per raggiungere questo scopo, ma ritengo di poter affermare che, con il nostro operato, abbiamo gettato solide fondamenta che permetteranno al nuovo servizio europeo per l’azione esterna di rafforzare il ruolo dell’Unione europea nel mondo, sottostando al pieno e costante controllo del Parlamento e dei cittadini, un aspetto essenziale.</p>
    </intervention>
    <intervention id="2-031" speaker_id="28280" name="Filip KACZMAREK" is_mep="True" mode="spoken" nationality="Poland" birth_date="22-11-1966" birth_place="Poznań" p_group="Group of the European People's Party (Christian Democrats)" m_state="PL">
      <p sl="pl">relatore per parere della commissione per lo sviluppo. – Il parere della commissione per lo sviluppo sullo Statuto dei funzionari è stato adottato all’unanimità. La commissione per lo sviluppo sostiene le modifiche apportate alla proposta di relazione della commissione giuridica e, segnatamente, gli emendamenti volti a garantire che il reclutamento del personale del servizio europeo per l’azione esterna sia basato su procedure obiettive e trasparenti, sancite dallo Statuto dei funzionari, in ossequio alle condizioni contrattuali degli altri agenti delle Comunità. Inoltre, la proposta della Commissione è stata migliorata dalle modifiche proposte dal principale relatore, onorevole Rapkay, che introducono disposizioni riguardanti il personale del SEAE, già presenti nell’accordo politico. Esse riguardano, in particolare, la parità di genere e l’equilibrio geografico tra i funzionari, così come un bilanciamento tra il personale delle istituzioni europee e il personale proveniente dai servizi diplomatici nazionali. Spero che il nuovo servizio europeo per l’azione esterna apprezzi l’autonomia della cooperazione allo sviluppo e non consideri questo argomento come uno strumento di politica estera. È stato questo il principale obiettivo del lavoro svolto dalla commissione per lo sviluppo.</p>
    </intervention>
    <intervention id="2-033" speaker_id="22097" name="Véronique DE KEYSER" is_mep="True" mode="spoken" nationality="Belgium" birth_date="23-03-1945" birth_place="Etterbeek" p_group="Group of the Progressive Alliance of Socialists and Democrats in the European Parliament - Vice" m_state="BE">
      <p sl="fr">relatore per parere della commissione per lo sviluppo. – Signor Presidente, signora Alto rappresentante, come tanti, il mio gruppo auspica un certo equilibrio tra il personale del servizio europeo per l’azione esterna, in termini di sesso e origine geografica, ovvero un equilibrio tra paesi grandi e paesi piccoli.</p>
      <p sl="fr">Siamo però ancora una volta alle crociate intergovernative e alle quote e, alla fin fine, i candidati dovrebbero essere giudicati in base al merito. Siamo pertanto consapevoli che né i criteri di reclutamento attuali, né le scelte di destinazione dei candidati favoriscano l’equilibrio auspicato e che esso non possa essere raggiunto subito, come è stato detto. Se l’eventuale scompenso preoccupa alcuni – ammetto, anche tra noi – sappiamo, tuttavia, che questo squilibrio rischia di essere strumentalizzato da quanti vogliono indebolirla, signora Alto rappresentante, e non sostenerla nelle numerose sfide che l’aspettano.</p>
      <p sl="fr">Il mio gruppo esprime molto apertamente il proprio sostegno al servizio e ripone fiducia in lei, signora Alto rappresentante. Dobbiamo anche dotarvi dei mezzi per riuscire nella vostra opera ed è finalmente giunto il momento di avviare il servizio per l’azione esterna. È altresì vero che se, tra due anni, lei ci presentasse con un grave problema di ripartizione del personale, ci sarebbe qualche difficoltà nella procedura di discarico che penso sia meglio evitare, per lei e per noi. In bocca al lupo!</p>
    </intervention>
    <intervention id="2-035" speaker_id="28137" name="Kader ARIF" is_mep="True" mode="spoken" nationality="France" birth_date="03-07-1959" birth_place="Alger" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">relatore per parere della commissione per il commercio internazionale. – Signor Presidente, Commissario, giungiamo finalmente al termine di questi lunghi mesi di lavoro destinato a porre le basi del futuro servizio europeo per l’azione esterna ma, come hanno già fatto altri miei colleghi in precedenza, vorrei ringraziare i relatori per la qualità del lavoro svolto.</p>
      <p sl="fr">Il nostro comune auspicio è la nascita di un vero servizio europeo per l'azione esterna che non sia semplicemente la somma delle diplomazie dei 27 Stati membri e per questo sono di capitale importanza il regolamento finanziario e lo Statuto dei funzionari oggetto della discussione odierna e della votazione di domani. Questi due strumenti ci aiuteranno a raccogliere una doppia sfida: parlare all’unisono sulla scena internazionale e garantire coerenza all’insieme delle politiche esterne dell’Unione.</p>
      <p sl="fr">La politica commerciale non rientra tra le competenze dell’Alto rappresentante, ma come ex Commissario al commercio, sono certo che la baronessa Ashton saprà instaurare il dialogo necessario affinché la politica commerciale rispetti gli obiettivi dell’azione esterna dell’Unione, così come previsto dal trattato, soprattutto in materia di sviluppo sostenibile, eliminazione della povertà e tutela dei diritti dell’uomo.</p>
      <p sl="fr">Infine, vorrei sottolineare che la nostra volontà politica comune si misurerà con i fondi stanziati nel bilancio, da cui dipende la nostra capacità di esercitare un peso politico sulla scena internazionale.</p>
    </intervention>
    <intervention id="2-037" speaker_id="96861" name="Nadezhda NEYNSKY" is_mep="True" mode="spoken" nationality="Bulgaria" birth_date="09-08-1962" birth_place="Sofia" p_group="Group of the European People's Party (Christian Democrats)" m_state="BG">
      <p sl="bg">relatore per parere della commissione per i bilanci. – Desidero congratularmi con gli onorevoli Gräßle, Rivellini e Rapkay, per l’immane compito portato a termine.</p>
      <p sl="bg">L’avvio del servizio diplomatico europeo è un processo politico complesso che deve rispecchiare l’equilibrio degli interessi e della rappresentanza degli Stati membri, ma anche consentire al servizio di operare con efficacia, rendendo l’Europa protagonista sulla scena internazionale.</p>
      <p sl="bg">Al tempo stesso, vorrei esprimere il mio rammarico circa il fatto che la proposta sull’equilibrio geografico non sia stata adeguatamente trattata nella relazione dell’onorevole Rapkay, benché abbia ottenuto il sostegno della maggioranza in seno alla commissione per gli affari esteri e alla commissione per i bilanci, essendo conforme – mi preme sottolineare – alla risoluzione del Parlamento dell’8 luglio 2010.</p>
      <p sl="bg">È per questo motivo che mi appello a lei, signora Alto rappresentante, che ha forse da guadagnare più di altri dalla motivazione e dall’energia di tutta l’Unione europea. Non dubito che troverà un modo per garantire che il suo servizio rispecchi adeguatamente questo equilibrio geografico. Buona fortuna!</p>
    </intervention>
    <intervention id="2-039" speaker_id="28155" name="Edit HERCZOG" is_mep="True" mode="spoken" nationality="Hungary" birth_date="05-05-1961" birth_place="Budapest" p_group="Group of the Progressive Alliance of Socialists and Democrats in the European Parliament" m_state="HU">
      <p sl="hu">relatore per parere della commissione per il controllo dei bilanci. – A nome della commissione per il controllo dei bilanci, mi compiaccio della nascita di questo nuovo servizio, una delle trasposizioni concrete più importanti del trattato di Lisbona. Il SEAE necessita ovviamente di risorse, ma è altrettanto importante definire e rispettare i principi di bilancio e le regole finanziarie imposti dalla responsabilità finanziaria e di bilancio. Negli ultimi anni la nostra commissione ha dialogato su questo punto con la direzione generale delle Relazioni esterne, pertanto vorrei sottolineare con forza questo punto. È essenziale fissare adeguate norme organizzative e operative. È fondamentale ricordare che bisogna evitare la duplicazione dei compiti, delle funzioni e delle risorse e considerare tutte le opzioni per garantire l’efficienza dei costi. Una struttura organizzativa e una gestione delle risorse semplici e trasparenti sono la garanzia che il nuovo servizio operi in modo efficiente.</p>
      <p sl="hu">I membri del servizio proverranno da tre diverse fonti: le istituzioni europee, gli Stati membri e gli esperti del paese di destinazione. È soprattutto essenziale che questo servizio, comprendente il personale delle istituzioni europee e i funzionari degli Stati membri, tratti tutti con assoluta parità. Pertanto, ritengo sia importante la formazione ed è ancor più fondamentale che le selezioni siano basate su procedure e criteri uniformi. La commissione per i bilanci vigilerà in materia con cadenza annuale.</p>
    </intervention>
    <intervention id="2-041" speaker_id="96680" name="Zigmantas BALČYTIS" is_mep="True" mode="spoken" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">relatore per parere della commissione per il controllo dei bilanci. – Vorrei ringraziare i relatori, la cui professionalità ci ha permesso di giungere abbastanza rapidamente a un accordo politico tra le istituzioni dell’Unione europea e di gettare le basi per la creazione del servizio europeo per l’azione esterna. Non dubito che l’operato del SEAE diventi sempre più efficace e contribuisca a plasmare una politica estera e di sicurezza comune di qualità, rafforzando il ruolo dell’Unione europea sulla scena mondiale. Il funzionamento del SEAE deve rispondere ai principi di una gestione finanziaria efficiente ed efficace. Quest’anno abbiamo stanziato una somma aggiuntiva di 9,5 milioni di euro per il SEAE, ma sarà possibile definire i costi reali soltanto dopo il primo anno di operatività, quando sarà presentata al Parlamento europeo una relazione sulle spese sostenute per il servizio. Il Parlamento europeo è responsabile del funzionamento del SEAE per garantire un impiego efficiente delle risorse dello stesso e per assicurare che il denaro dei contribuenti europei generi un valore aggiunto reale per la politica comunitaria e per i cittadini.</p>
    </intervention>
    <intervention id="2-043" speaker_id="28301" name="Tadeusz ZWIEFKA" is_mep="True" mode="spoken" nationality="Poland" birth_date="28-12-1954" birth_place="Tuchola" p_group="Group of the European People's Party (Christian Democrats)" m_state="PL">
      <p sl="pl">a nome del gruppo PPE. – Sono certo che nessuno in quest’Aula nutra il minimo dubbio sull’importanza del ruolo del servizio europeo per l’azione esterna per l’operato dell’Unione. Il nostro lavoro degli ultimi mesi si è concentrato sull’obiettivo di garantire al servizio basi giuridiche corrette e strumenti idonei per assicurare l’efficacia della sua azione in futuro. Abbiamo lavorato in tempi serrati e spesso le trattative sono state ardue, ma abbiamo raggiunto un accordo con il Consiglio e con la Commissione su molti aspetti e spero che i compromessi elaborati conducano a un esito finale positivo. La commissione giuridica ha avuto il compito di proporre le modifiche allo Statuto dei funzionari, affinché si adattasse alle necessità del nuovo servizio, garantendone indipendenza e qualità. Ritengo che le modifiche adottate ieri sera, durante la riunione della commissione giuridica, offrano tali garanzie, benché personalmente non le ritenga completamente soddisfacenti, in particolare su un punto. La questione dell’equilibrio geografico, spesso sottolineata, si sarebbe potuta infatti risolvere in modo più opportuno. Ovviamente mi fanno piacere le dichiarazioni dell’Alto rappresentante sulla volontà di attribuire un’attenzione speciale a questo tema, garantendo la partecipazione al servizio dei cittadini di tutti gli Stati membri e accolgo con favore la disposizione che prevede la presentazione di una relazione, nel 2013, prodotta dall’Alto rappresentante in merito all’operato del servizio.</p>
      <p sl="pl">Si presume che la diplomazia dell’Unione abbia un carattere europeo e la verità è che la cittadinanza del personale non dovrebbe avere speciale rilevanza. La provenienza e le radici di un individuo plasmano però la nostra visione del mondo e influenzano in modo significativo la percezione dell’universo attorno a noi. È un dato di fatto che alcuni Stati membri dell’Unione siano ancora scarsamente rappresentati in tutte le istituzioni. Se l’Europa vuole essere unita nella diversità, è necessario concederle l’opportunità di esprimere e conservare questa diversità. Effettivamente le nostre discussioni sull’equilibrio geografico ruotavano proprio attorno a questo tema e non, come alcuni hanno erroneamente pensato o compreso, attorno alla preoccupazione di garantire quote fisse per gli Stati membri. Ringrazio i relatori per la proficua collaborazione e auguro all’Alto rappresentante di mettere a frutto i nostri sforzi nel suo lavoro.</p>
    </intervention>
    <intervention id="2-045" speaker_id="2295" name="Hannes SWOBODA" is_mep="True" mode="spoken" nationality="Austria" birth_date="10-11-1946" birth_place="Bad Deutsch Altenburg" p_group="Group of the Progressive Alliance of Socialists and Democrats in the European Parliament - Vice" m_state="AT">
      <p sl="de">a nome del gruppo S&amp;D. – Signor Presidente, vorrei innanzi tutto esprimere i miei sinceri ringraziamenti ai relatori per l’eccellente lavoro svolto e per i compromessi raggiunti. Naturalmente non tutti sono ancora soddisfatti e capisco le preoccupazioni, segnatamente quella relativa all’equilibrio geografico. Posso assicurare all’onorevole Saryusz-Wolski, tuttavia, che noi tutti – non soltanto i nuovi parlamentari – dobbiamo garantire un migliore equilibrio geografico e che noi tutti – non soltanto le donne – dobbiamo assicurare un sano equilibrio di genere. Sono elementi necessari, sui quali faccio affidamento, ed eserciteremo le dovute pressioni affinché siano attuati.</p>
      <p sl="de">In primo luogo, bisogna garantire la migliore qualità possibile per questo servizio comune dell’Unione europea. Non vedo alcuna contraddizione in questo; al contrario, è necessario ridurre tutto a un comune denominatore, poiché ora è giunto il momento di agire e di dimostrare il nostro impegno per un’Europa che conti a livello internazionale. In Iran, dove è importante conseguire buoni risultati, l’Alto rappresentante ha già assunto un ruolo di guida. In Medio Oriente, non è soltanto necessario stanziare fondi, ma anche impegnarsi concretamente per una soluzione, e non soltanto per una questione di prestigio. Per quanto riguarda la Russia, dobbiamo garantire una relazione pragmatica, ma incentrata sui valori, in particolare nell’interesse dei nostri vicini comuni. Con gli Stati Uniti dobbiamo negoziare alla pari, discutendo in modo aperto sui punti problematici per agire insieme nella lotta al terrorismo e nel ripensare la globalizzazione. La Cina è una nuova potenza emergente e non vogliamo ostacolarla, ma contestiamo una forma di nazionalismo che sta sviluppando un certo grado di aggressività, soprattutto in questa regione dell’Asia. Vogliamo che la Cina sia maggiormente coinvolta nella comunità mondiale, incluso nelle istituzioni internazionali.</p>
      <p sl="de">Sicuramente anche per l’Alto rappresentante una delle questioni più importanti da affrontare è la preparazione di una regolamentazione adeguata e una nuova distribuzione delle sfere di influenza e del potere, in seno alle nuove istituzioni internazionali multilaterali, per cui l’Unione europea non sia sminuita, pur accettando la presenza di nuovi attori globali. Sono tutti compiti rilevanti per il servizio europeo per l’azione esterna, per il quale l’Alto rappresentante necessita il nostro pieno sostegno. La Presidenza belga – in altre parole, lei, Presidente Chastel – si è appena impegnata nel sostegno all’Alto rappresentante. È una bella promessa, così come lo sono le congratulazioni, ma spero che i ministri degli Affari esteri riconoscano che non ha senso metterci uno contro l’altro e che c’è soltanto una soluzione possibile per i ministri, per l’Alto rappresentante e per noi, in Parlamento: rappresentare insieme l’Europa al cospetto del resto del mondo.</p>
    </intervention>
    <intervention id="2-047" speaker_id="96677" name="Cecilia WIKSTRÖM" is_mep="True" mode="spoken" nationality="Sweden" birth_date="17-10-1965" birth_place="Svanstein" p_group="Group of the Alliance of Liberals and Democrats for Europe" m_state="SE">
      <p sl="sv">a nome del gruppo ALDE. – Innanzi tutto, vorrei esprimere i miei ringraziamenti per l’eccellente spirito di collaborazione che ha animato il nostro lavoro su questo tema così importante.</p>
      <p sl="sv">L’Alto rappresentante non ha certo un compito facile ora che è stato creato il nostro comune servizio europeo per l’azione esterna. Nondimeno, unitamente al Consiglio e alla Commissione, il Parlamento ha gettato le basi di un’efficiente organizzazione di rappresentanza che sarà in grado di rendersi portavoce nel mondo dell’Europa e dei suoi valori e interessi.</p>
      <p sl="sv">La forza dell’Unione europea è la diversità. L’UE è composta da persone con diverse origini, competenze ed esperienze. Creando il servizio europeo per l’azione esterna, con l’impiego di donne e uomini provenienti da tutti i nostri Stati membri, stiamo sfruttando la maggiore forza e risorsa dell’Europa. Al tempo stesso, non devono esserci dubbi sul fatto che le competenze e le qualifiche sono decisive nella selezione del personale del nuovo servizio.</p>
      <p sl="sv">Il Parlamento europeo ha uno splendido motto: uniti nella diversità. Queste parole, dense di significato, sono foriere di doveri. Spero che, con l’Alto rappresentante Ashton, il SEAE diventi un autentico servizio europeo che rappresenti i cittadini di tutti i nostri Stati membri, donne e uomini. Il personale del nostro servizio comune per l’azione esterna deve chiaramente essere formato al fine di rappresentare tutta l’Unione. Auguro di cuore i migliori successi all’Alto rappresentante in questo importante compito.</p>
    </intervention>
    <intervention id="2-049" speaker_id="96662" name="Franziska Katharina BRANTNER" is_mep="True" mode="spoken" nationality="Germany" birth_date="24-08-1979" birth_place="Lörrach" p_group="Group of the Greens/European Free Alliance" m_state="DE">
      <p sl="en">a nome del gruppo Verts/ALE. – Signor Presidente, vorrei congratularmi con tutte le persone coinvolte per il loro impegno e il risultato di oggi. Abbiamo salvaguardato il metodo comunitario e le priorità di sviluppo; abbiamo rinvigorito lo scrutinio democratico, soprattutto in ambito di politica estera e di sicurezza comune. Abbiamo fondato un servizio inclusivo, costruito sull’uguaglianza e sull’esprit de corps . Grazie, signora Alto rappresentante, per aver menzionato le misure per la formazione in merito alla parità di genere e all’equilibrio geografico tra le sue iniziative. Vorrei ringraziare tutti in quest’Aula, l’Alto rappresentante e la Presidenza.</p>
      <p sl="en">Abbiamo però creato un servizio moderno che sia qualcosa in più di un ventottesimo corpo diplomatico? Qual è il valore aggiunto del servizio europeo per l’azione esterna?</p>
      <p sl="en">Penso che la partita sia ancora aperta. Innanzi tutto, sarà necessario un coordinamento efficace tra le varie politiche e attendo di conoscere le strutture atte a perseguire questo obiettivo.</p>
      <p sl="en">In secondo luogo, è necessario un miglioramento nella gestione delle crisi e nella prevenzione dei conflitti, aspetto che può costituire un valore aggiunto offerto dall’Unione europea, se strettamente legato alla realizzazione di una struttura appropriata e alle modalità di espletamento dei nuovi incarichi e delle funzioni create attraverso le sinergie del Consiglio e della Commissione. Sulla scorta di questi orientamenti, abbiamo bisogno di più ambasciatori aggiunti? O non sarà compito suo, signora Alto rappresentante, inviare un SMS? Viviamo nel ventunesimo secolo; il ruolo dei vecchi diplomatici appartiene al diciannovesimo secolo. Non dovremmo discutere dell’effettiva necessità e finalità di questi ruoli?</p>
      <p sl="en">Spero che il suo programma di avviamento e le urgenze in materia di personale riflettano le priorità garantite e contraddistinguano il servizio per il suo vero valore aggiunto, qualcosa che non tutti i servizi diplomatici nazionali hanno o possono fare. Per noi, ci sono due priorità: la prevenzione dei conflitti e la gestione delle crisi che interessano i civili. Creiamo una cellula di mediazione, per esempio.</p>
      <p sl="en">Sui diritti umani, vogliamo un servizio forte, con capacità di agire ai massimi livelli. La parità di genere non finisce con le priorità nella selezione del personale, ma riguarda anche l’integrazione della dimensione di genere a tutti i livelli e la centralità delle missioni e dei mandati. A tal proposito, signora Alto rappresentante, penso sia una buona idea elaborare un prospetto delle missioni di politica estera e di sicurezza comune esistenti e già concluse, in modo da imparare dal passato per il futuro del nostro servizio. Penso che costituirebbe un’evoluzione per noi tutti.</p>
      <p sl="en">Auguro buona fortuna a tutti e sono pronta a collaborare ancora, in futuro, in modo costruttivo.</p>
    </intervention>
    <intervention id="2-051" speaker_id="96803" name="Zbigniew ZIOBRO" is_mep="True" mode="spoken" nationality="Poland" birth_date="18-08-1970" birth_place="Kraków" p_group="European Conservatives and Reformists Group" m_state="PL">
      <p sl="pl">a nome del gruppo ECR. – L’Unione è un’associazione di 27 Stati e la struttura dell’istituzione che deve rappresentare l’Unione europea all’esterno deve riflettere questo aspetto. Con la creazione del nuovo servizio non bisogna dare l’impressione che alcuni paesi non siano riconosciuti, ma deve rispecchiare la ricchezza culturale e le diverse tradizioni nazionali europee, anche nel campo della diplomazia. Per questo, assieme a un gruppo di parlamentari ho preparato una modifica che introduce un elemento per l’equilibrio geografico: quando i candidati selezionati tramite concorso hanno competenze simili, il fattore decisivo per la scelta deve essere il criterio geografico. Non si tratta di una soluzione rigida che impone questo criterio nella selezione del personale del futuro servizio, ma di una misura flessibile e ausiliaria. L’adozione di una simile disposizione ridurrebbe le attuali sproporzioni e ci permetterebbe di assicurare, a breve, una maggiore rappresentatività. Vorrei sottolineare che questa soluzione rispetta l’importanza capitale del criterio delle competenze, tanto fondamentale per quanti hanno elaborato questi provvedimenti.</p>
    </intervention>
    <intervention id="2-053" speaker_id="28407" name="Willy MEYER" is_mep="True" mode="spoken" nationality="Spain" birth_date="19-08-1952" birth_place="Madrid" p_group="Confederal Group of the European United Left - Nordic Green Left" m_state="ES">
      <p sl="es">a nome del gruppo GUE/NGL . – Signor Presidente, questo è il primo intervento di un parlamentare del mio gruppo. Permettetemi di iniziare, a nome del gruppo confederale della Sinistra unitaria europea/Sinistra verde nordica, dicendo che sosteniamo i lavoratori francesi, impegnati in uno sciopero generale contro le misure antisociali del Presidente Sarkozy.</p>
      <p sl="es">Nel discorso di apertura, il Presidente ha giustificato il ritardo dei rappresentanti del Consiglio con i blocchi al traffico. Ci sono effettivamente diversi sbarramenti, è uno sciopero generale: il nostro gruppo spera che sia un successo assoluto, che porti a una correzione, in Europa, di queste politiche antisociali.</p>
      <p sl="es">Vorrei ringraziare i colleghi deputati per il lavoro svolto, ma li informo che, purtroppo, il nostro gruppo domani si asterrà dalla votazione. Non voteremo contro, ma non possiamo votare a favore, poiché riteniamo che, sfortunatamente, non sia stato raggiunto il risultato sperato, ovvero un controllo generale da parte del Parlamento sul servizio per l’azione esterna. Naturalmente non è stato possibile modificarne l’assetto, perché non era in discussione, e non siamo convinti di questa struttura che avrà la responsabilità della politica esterna e di sicurezza.</p>
      <p sl="es">Abbiamo combattuto una battaglia democratica molto significativa sulla sicurezza nei parlamenti nazionali – almeno, nel mio – per ottenere piena sovranità, in modo che ogni dispiegamento di forze armate all’estero fosse soggetto al totale controllo parlamentare.</p>
      <p sl="es">Siamo però molto lontani da questa forma di controllo e, per questi motivi, non voteremo a favore domani. In ogni caso, concludo ringraziandovi per il lavoro svolto.</p>
    </intervention>
    <intervention id="2-055" speaker_id="96994" name="Fiorello PROVERA" is_mep="True" mode="spoken" nationality="Italy" birth_date="31-03-1946" birth_place="Vigevano" p_group="Europe of freedom and democracy Group" m_state="IT">
      <p sl="it">a nome del gruppo EFD. – Signor Presidente, onorevoli colleghi, nel definire la struttura del nuovo servizio diplomatico, non dobbiamo ripetere gli errori del passato ma puntare a un organico snello, poco costoso e soprattutto efficiente. Uno strumento al servizio della politica europea – ripeto, europea – non deve selezionare i propri funzionari in base alla loro provenienza geografica o all'appartenenza di genere ma alla loro qualità.</p>
      <p sl="it">Concordo sul fatto che gli Stati membri dovrebbero essere rappresentati nell'organico del nuovo Servizio e che sarebbe opportuna una larga componente femminile. Ma tutto ciò non può avvenire a scapito dei criteri di merito e di eccellenza professionale. Quel che dobbiamo fare, invece, è garantire una rigorosa ed eguale possibilità di accesso alla carriera a tutti, senza discriminazione.</p>
      <p sl="it">Per la formazione esistono strutture, come l'Istituto universitario europeo di Firenze, che hanno l'expertise per assicurare una formazione eccellente. Mi sembra inopportuno quindi e costoso pensare a costruire ex novo un'Accademia diplomatica europea.</p>
    </intervention>
    <intervention id="2-057" speaker_id="97016" name="Angelika WERTHMANN" is_mep="True" mode="spoken" nationality="Austria" birth_date="07-11-1963" birth_place="Schwarzach" p_group="Non" m_state="AT">
      <p sl="de">Signor Presidente, onorevoli colleghi, per rappresentare in modo più efficace gli interessi degli Stati europei sulla scena internazionale, le azioni di politica estera devono essere preliminarmente discusse e poi comunicate al mondo esterno all’unisono. Con il servizio europeo per l’azione esterna, stiamo tentando di inserire gli strumenti di politica estera dell’Unione in un quadro coerente. Abbiamo riunito le risorse in nostro possesso e ne aggiungeremo delle nuove per completare il quadro.</p>
      <p sl="de">Come indicato nella relazione dei nostri colleghi, per la natura inedita di questa struttura, bisogna predisporre disposizioni ambiziose in materia di trasparenza e di gestione finanziaria e di bilancio. È necessario un prospetto dettagliato dei compiti e del personale del SEAE.</p>
      <p sl="de">Affinché la sovranità del Parlamento europeo in materia di bilancio sia estesa anche al SEAE, bisogna inserire il servizio nell’architettura della Commissione e il Parlamento europeo, in quanto autorità di bilancio, deve disporre di tutte le informazioni necessarie per controllare i conti in modo efficace. Resta all’ordine del giorno il discarico del Consiglio.</p>
      <p sl="de">Il SEAE può dirsi tale se tutti gli Stati membri sono equamente rappresentati; d’altra parte le qualifiche dei candidati devono naturalmente avere la priorità. A questo proposito vorrei ricordare la percentuale di donne rappresentate, che è a mio parere troppo bassa, ed esorto quindi la ricerca di donne qualificate per questi ruoli, perché esistono.</p>
    </intervention>
    <intervention id="2-059" speaker_id="1263" name="Elmar BROK" is_mep="True" mode="spoken" nationality="Germany" birth_date="14-05-1946" birth_place="Verl " p_group="Group of the European People's Party (Christian Democrats)" m_state="DE">
      <p sl="de">Signor Presidente, signora Alto rappresentante, signor Commissario, onorevoli deputati, Frank Sinatra era chiamato “the Voice”, ma cosa sarebbe stato senza una grande orchestra? Lei, signora Alto rappresentante, è adesso la voce dell’Europa e il servizio europeo per l’azione esterna è la sua splendida orchestra. Spero che utilizzi questo strumento per portare alla ribalta la voce europea e per proteggere i nostri interessi. Poiché la priorità cardinale dell’Europa è il mantenimento della pace, la prossima priorità, in vista delle sfide internazionali, dalla sicurezza energetica alla lotta contro il terrorismo, alla globalizzazione eccetera, è difendere gli interessi dell’Europa nel mondo. Lei e questo servizio avete un ruolo speciale e pertanto i progressi che compiamo nell’interesse dei nostri cittadini dipenderanno fortemente dalla sua attività e dal lavoro della sua orchestra.</p>
      <p sl="de">In questo processo, siamo riusciti a rinvigorire la cooperazione, il controllo e il diritto all’informazione del Parlamento, anche in materia di bilancio. Siamo riusciti a conservare il carattere comunitario delle politiche, appunto, comunitarie e a garantire che oltre il 60 per cento del personale sia costituito da funzionari dell’Unione europea. Sono certo che, contrariamente al Consiglio, siamo riusciti a introdurre un miglior equilibrio geografico e di genere. I governi non si sono mossi in tal senso, ma hanno agito per proprio conto. Inoltre, se queste disposizioni sono giuridicamente vincolanti ed è prevista una revisione nel 2013, credo che sia un’ottima conquista per quest’Aula, nonché un buon compromesso tra le istituzioni.</p>
      <p sl="de">Anche noi dobbiamo monitorare questo servizio e lo faremo con la necessaria flessibilità, pur esercitando le dovute pressioni per garantire che lei, signora Alto rappresentante, risponda ai suoi doveri. Otterrà il nostro sostegno, ma riceverà anche le nostre critiche se non concordiamo, poiché credo che possiamo agire soltanto collegialmente in questo campo, se vogliamo assicurare un futuro ai nostri cittadini.</p>
    </intervention>
    <intervention id="2-061" speaker_id="33990" name="Adrian SEVERIN" is_mep="True" mode="spoken" nationality="Romania" birth_date="28-03-1954" birth_place="Bucureşti" p_group="Group of the Progressive Alliance of Socialists and Democrats in the European Parliament - Vice" m_state="RO">
      <p sl="en">Signor Presidente, non ci sarà un’Europa unita di successo senza una visione lungimirante sulle modalità di promozione dei nostri interessi comuni fuori dai confini dell’Unione, a livello mondiale.</p>
      <p sl="en">Questa visione verrà a mancare senza un servizio per l’azione esterna ambizioso, responsabile, efficace e comunitario e un servizio simile non può funzionare in modo efficiente se il personale non viene selezionato in base al merito.</p>
      <p sl="en">Credo che la maggior parte di noi possa concordare con questi principi, anche se il diavolo sta nei dettagli. E sono stati proprio questi dettagli a trasformare una relazione che si presumeva essere tecnica nella miccia di un dibattito politico appassionato, che rischia di dividerci profondamente.</p>
      <p sl="en">Non c’è un dissidio tra il comunitarismo e l’intergovernativismo, tra i meriti e le quote, tra i vecchi e i nuovi Stati membri. Eppure il comunitarismo trionfa se ogni cittadino di ogni Stato membro si sente trattato in modo equo, in base ai propri meriti.</p>
      <p sl="en">Il trionfo del criterio del merito deve essere dimostrato dall’equilibrio dei risultati della selezione, poiché ritengo che Dio abbia distribuito meriti e demeriti in modo equilibrato tra uomini e donne, vecchi e giovani, grandi e piccoli, deboli e potenti, occidentali e orientali, eccetera.</p>
      <p sl="en">Resta il fatto che qualcuno nella nostra Unione – principalmente tra i nuovi membri, ma non soltanto – si sente discriminato. Anche se queste percezioni fossero errate, dovremmo sempre averne rispetto e occuparcene, poiché la nostra unità ha sempre la priorità.</p>
      <p sl="en">Non sono in discussione i criteri, ma la mancanza di garanzie di applicazione di tali criteri e di misure correttive da apportare, laddove vi fossero evidenti scompensi.</p>
      <p sl="en">Posso soltanto sperare che l’Alto rappresentante corregga tali squilibri nel processo che sembra aver alimentato queste impressioni; spero altresì che una futura accademia diplomatica europea, o un istituto analogo, ci aiuti a creare un corpo di diplomatici europei competenti e fedeli al nostro comune interesse e alle istituzioni europee.</p>
    </intervention>
    <intervention id="2-063" speaker_id="96940" name="Gerben-Jan GERBRANDY" is_mep="True" mode="spoken" nationality="Netherlands" birth_date="28-06-1967" birth_place="Den Haag" p_group="Group of the Alliance of Liberals and Democrats for Europe" m_state="NL">
      <p sl="nl">Signor Presidente, in questa discussione, incentrata principalmente sul controllo e sull’organizzazione del servizio europeo per l’azione esterna (SEAE), non dobbiamo perdere di vista l’interesse generale di questo servizio che, dopotutto, è magnifico e potrebbe dimostrarsi uno dei progressi più significativi verso una politica estera europea a pieno titolo.</p>
      <p sl="nl">Anche nel mio paese, che temo stia diventando sempre più chiuso, è previsto un trasferimento di compiti al neonato SEAE nel nuovo accordo di coalizione. Certo, finora il trasferimento contempla soltanto le competenze consolari, ma sono persuaso che presto ci accorgeremo che anche altre competenze diplomatiche sarebbero meglio gestite a livello europeo.</p>
      <p sl="nl">Signor Presidente, oggi parliamo principalmente del carattere organizzativo e finanziario del SEAE, un aspetto importante, ma il servizio non sarà pienamente operativo se non vi sono trasparenza e responsabilità finanziaria sufficienti. Sono pertanto lieto che si sia giunti a un accordo tra le istituzioni per avviare concretamente il servizio. Il SEAE era stato messo a rischio, a causa delle condizioni molto dettagliate presentate dal Parlamento, ma noi, il gruppo dell'Alleanza dei Liberali e dei Democratici per l’Europa, ci siamo opposti in qualche modo.</p>
      <p sl="nl">Vorrei comunque congratularmi con i relatori: è stato formulato un buon pacchetto che godrà del pieno sostegno del mio gruppo. Spero soprattutto che, con la votazione di domani, questo pacchetto renda il servizio operativo nell’immediato.</p>
    </intervention>
    <intervention id="2-065" speaker_id="4521" name="Charles TANNOCK" is_mep="True" mode="spoken" nationality="United Kingdom" birth_date="25-09-1957" birth_place="Aldershot" p_group="European Conservatives and Reformists Group" m_state="GB">
      <p sl="en">Signor Presidente, la realizzazione di un SEAE ibrido sui generis è stata caratterizzata da molte discussioni, ma l’Alto rappresentante è riuscita a creare il consenso in un momento in cui i leader europei erano distratti dalla crisi dell’eurozona. I conservatori britannici si sono opposti all’istituzione di questo servizio, temendo che erodesse le prerogative del Regno Unito di esercitare una politica estera indipendente. Ora che il servizio è una realtà politica, ci impegneremo in modo costruttivo per garantire che gli interessi britannici siano comunque promossi e tutelati.</p>
      <p sl="en">A questo scopo, una possibilità è esercitare pressioni affinché i funzionari europei britannici e i diplomatici britannici rivestano incarichi in seno al servizio, perché, sorprendentemente, il Regno Unito è scarsamente rappresentato nelle istituzioni europee. Il nuovo servizio deve rappresentare i 27 Stati membri dell’Unione europea, ma deve anche basarsi, innanzi tutto, sul merito.</p>
      <p sl="en">Infine, gli Stati membri stanno imponendo forti tagli alla spesa pubblica. L’Unione europea deve essere sensibile al bisogno di austerità, in particolare con il bilancio del SEAE. La neutralità di bilancio è fondamentale se il servizio europeo per l’azione esterna vuole guadagnare e mantenere la fiducia e l’approvazione di tutti i cittadini europei.</p>
    </intervention>
    <intervention id="2-067" speaker_id="23704" name="Jiří MAŠTÁLKA" is_mep="True" mode="spoken" nationality="Czechia" birth_date="03-01-1956" birth_place="Sušice" p_group="Confederal Group of the European United Left - Nordic Green Left" m_state="CZ">
      <p sl="cs">Il servizio europeo per l’azione esterna (SEAE) predisposto rappresenta uno strumento del tutto nuovo per istituzionalizzare la politica estera dell’Unione europea. Al momento, rilevo due principali problemi relativi a questo processo.</p>
      <p sl="cs">Innanzi tutto, è chiaro che la politica estera e di sicurezza costituisce un elemento di sovranità degli Stati membri. Quando si decide su questioni di principio, si applica ancora il potere di veto; in caso di decisioni importanti, come l’intervento in Iraq o la secessione del Kosovo, non c’è stata alcuna politica estera dell’Unione europea. Il nuovo servizio per l’azione esterna avrà pertanto un’agenda notevolmente ridotta e, in caso di decisioni politiche di rilievo, asseconderebbe soltanto le decisioni dei singoli paesi o, addirittura, non si pronuncerebbe.</p>
      <p sl="cs">L’oggetto del contendere è la composizione del servizio diplomatico: le informazioni a disposizione suggeriscono che si sia trascurato, per usare un eufemismo, il ruolo dei nuovi Stati membri nella selezione del personale.</p>
    </intervention>
    <intervention id="2-069" speaker_id="96954" name="Marta ANDREASEN" is_mep="True" mode="spoken" nationality="United Kingdom" birth_date="26-11-1954" birth_place="Buenos Aires " p_group="Europe of freedom and democracy Group" m_state="GB">
      <p sl="en">Signor Presidente, benché l’idea di un nuovo servizio europeo per l’azione esterna non sia stata molto ben accolta in Europa, la burocrazia europea è riuscita a venderla comunque, adducendo che non avrebbe generato nuove spese.</p>
      <p sl="en">Adesso ci rendiamo conto che non è così irrilevante per il bilancio e che costerà 34 milioni di euro in più rispetto ai 441 milioni di euro previsti all’inizio. E questa differenza emerge prima ancora che il servizio sia pienamente operativo.</p>
      <p sl="en">La relazione sul regolamento finanziario richiede al contabile e al revisore interno della Commissione di assumere lo stesso ruolo per il SEAE, mentre a Madrid avevamo convenuto che il SEAE fosse un’istituzione indipendente, con un proprio responsabile della contabilità e un proprio revisore. Gli accordi definiti a Madrid in giugno non sembrano quindi essere particolarmente vincolanti. Adesso siamo dispersi in un mare di confusione quanto alla struttura del SEAE.</p>
      <p sl="en">La realizzazione della novità rappresentata dal trattato di Lisbona sembra abbastanza sgraziata, ma devo dire che non ne sono sorpresa e, come sempre, sarà il contribuente a pagare per questa “efficienza”.</p>
    </intervention>
    <intervention id="2-071" speaker_id="103132" name="Lucas HARTONG" is_mep="True" mode="spoken" nationality="Netherlands" birth_date="24-05-1963" birth_place="Dordrecht" p_group="Non" m_state="NL">
      <p sl="nl">Signor Presidente, che giornata triste, anzi tragica. Discutiamo del finanziamento del nuovo servizio europeo per l’azione esterna della baronessa Ashton (SEAE). Gli olandesi non hanno mai avuto l’opportunità di esprimere la propria opinione sul trattato di Lisbona e adesso siamo costretti ad accettare questo SEAE che inghiottirà milioni di euro. È un insulto alla democrazia.</p>
      <p sl="nl">Il SEAE ci costerà milioni di euro in più nella parte restante di quest’anno e nel prossimo anno. L’hobby politico degli eurocrati può certo essere molto dispendioso, ma ci lascerà a mani vuote. Voglio che sia assolutamente chiaro che il PVV, il partito olandese per la libertà, non sosterrà mai, in nessun caso, questo mostro dagli scranni dell’Unione europea. Diciamo no al SEAE, no a un superstato europeo e sì alla vera libertà e alla vera democrazia plasmate dagli Stati membri sovrani.</p>
    </intervention>
    <intervention id="2-073" speaker_id="101954" name="Jan KOZŁOWSKI" is_mep="True" mode="spoken" nationality="Poland" birth_date="01-01-1946" birth_place="Wałcz" p_group="Group of the European People's Party (Christian Democrats)" m_state="PL">
      <p sl="pl">Onorevoli deputati, mentre discutiamo della struttura del servizio europeo per l’azione esterna, non dobbiamo passare sotto silenzio o trascurare la questione del rispetto dell’equilibrio geografico del personale. Attualmente, il numero di dipendenti dei 15 “vecchi” Stati membri è significativamente e sproporzionatamente maggiore rispetto al numero dei dipendenti dei nuovi Stati membri. Riporto alcune cifre: prima delle ultime nomine, di 115 ambasciatori, soltanto due provenivano da paesi entrati nell’Unione dal 2004 in poi. Tra i 29 ambasciatori nominati di recente, soltanto quattro provengono dai nuovi Stati membri.</p>
      <p sl="pl">Non dobbiamo permettere che questa divisione diventi la regola nell’attività del futuro servizio per l’azione esterna. Senza una corretta rappresentanza geografica, non potremo creare un servizio per l’azione esterna forte,che agisca con efficacia nell’interesse di noi tutti, né potremo mai essere orgogliosi di questo servizio, come ha detto l’Alto rappresentante Ashton. Sono anche persuaso che la definizione di un periodo di transizione, durante il quale incrementare gradualmente la rappresentanza sproporzionatamente bassa dei nuovi Stati membri, ci permetterà di procedere con efficacia ed efficienza verso il conseguimento del nostro obiettivo: promuovere l’Unione europea come protagonista sulla scena internazionale.</p>
    </intervention>
    <intervention id="2-075" speaker_id="34232" name="Kristian VIGENIN" is_mep="True" mode="spoken" nationality="Bulgaria" birth_date="12-06-1975" birth_place="Sofia" p_group="Group of the Progressive Alliance of Socialists and Democrats in the European Parliament" m_state="BG">
      <p sl="bg">La sessione odierna è l’ultima del nostro Parlamento in cui possiamo discutere la struttura, il finanziamento e l’operatività generale del servizio europeo per l’azione esterna. Da domani, quando dovremo prendere le nostre decisioni finali, ci aspettiamo risultati concreti. Sono fiducioso, naturalmente, alla luce della discussione di oggi, che il Parlamento aiuterà e inciterà il nuovo servizio, trasmettendo le proprie idee, in modo che sia davvero efficace e conferisca un ruolo più attivo e visibile all’Unione europea sulla scena mondiale.</p>
      <p sl="bg">Di fatto il servizio europeo per l’azione esterna è forse il risultato più evidente del trattato di Lisbona. Quanti hanno sostenuto questo trattato si augurano anche i migliori successi per questo progetto.</p>
      <p sl="bg">Mi permetta di ricordarle, signora Alto rappresentante, che ha ereditato un’amministrazione molto squilibrata ed è emerso, purtroppo, che le critiche formulate sono, in qualche modo, rivolte a lei. Effettivamente, all’inizio di quest’anno, da quando lei ha assunto la carica di Alto rappresentante e Vicepresidente, i nuovi Stati membri hanno soltanto un capo delegazione nell’Unione europea.</p>
      <p sl="bg">Contesto fermamente l’idea che ci sia un conflitto tra le qualifiche e l’equilibrio geografico. Al contrario, credo che l’equilibrio geografico vada di pari passo con competenze più elevate. Per questo motivo speriamo che il suo impegno in tal senso possa concretizzarsi da adesso in poi.</p>
    </intervention>
    <intervention id="2-077" speaker_id="28242" name="Alexander Graf LAMBSDORFF" is_mep="True" mode="spoken" nationality="Germany" birth_date="05-11-1966" birth_place="Köln" p_group="Group of the Alliance of Liberals and Democrats for Europe" m_state="DE">
      <p sl="de">Signor Presidente, il servizio europeo per l’azione esterna è una delle decisioni più importanti del trattato di Lisbona. Mancano soltanto sei settimane al momento in cui la baronessa Ashton non sarà più soltanto la responsabile della creazione di un ministero degli Affari esteri dell’Unione europea, ma il ministro degli Affari esteri dell’Europa vero e proprio ed è una giusta evoluzione. L’avvio è previsto il 1° dicembre e le auguriamo ogni successo.</p>
      <p sl="de">Abbiamo discusso molto e siamo giunti a un ottimo accordo. È stata una battaglia politica fruttuosa che ha portato all’eliminazione della carenza di democrazia legata alla vecchia politica estera e di sicurezza comune, con un maggior controllo e una più elevata qualità del dibattito pubblico. Il controllo di bilancio sarà più draconiano, sono stati messi a punto i prerequisiti per un autentico spirito di squadra e, se lo desiderano, i diplomatici nazionali possono restare nel servizio europeo per l’azione esterna. Non ci saranno quote per la ripartizione geografica; a volte si ha avuto l’impressione che questo sia l’argomento più importante qui, ma davvero non lo è. La Germania, in particolare, potrebbe trarre grossi benefici dalle quote, ma sono comunque contrario. Si offrirà un programma di formazione comune e credo ci siano tutte le condizioni per un SEAE di successo.</p>
      <p sl="de">In altre parole, il Parlamento europeo è alquanto soddisfatto. Saremmo pienamente soddisfatti se adesso lei cogliesse veramente l’opportunità di creare una struttura adeguata per la prevenzione dei conflitti e per la gestione delle crisi, come promesso. Avremmo così un valore aggiunto europeo fin dagli esordi del servizio.</p>
    </intervention>
    <intervention id="2-079" speaker_id="28341" name="Mirosław PIOTROWSKI" is_mep="True" mode="spoken" nationality="Poland" birth_date="09-01-1966" birth_place="Zielona Góra" p_group="European Conservatives and Reformists Group" m_state="PL">
      <p sl="pl">Siamo sconfortati nel vedere che le proposte della maggioranza dei componenti della commissione per gli affari esteri riguardanti l’equilibrio geografico della rappresentanza del servizio europeo per l’azione esterna incontrino seri problemi e una resistenza molto ostinata. Sono evidenti le difficoltà relative all’elaborazione di criteri per la selezione del personale degli uffici diplomatici europei. Il principio della solidarietà e della rappresentatività, che ha guidato a lungo l’Unione, non deve essere offuscato dall’egoismo di alcuni degli Stati membri più grandi. La distribuzione degli incarichi per gli uffici diplomatici è nelle mani dell’Alto rappresentante, che è presente oggi e che sta assegnando nomine esclusivamente su base discrezionale. Delle oltre 100 rappresentanze diplomatiche nel mondo, il sesto Stato membro più grande dell’Unione europea, la Polonia, ne ha ottenute soltanto due. Viene quindi da chiedersi quale criterio abbia guidato l’Alto rappresentante Ashton nella distribuzione degli incarichi. Vorrei ricordare a tutti che, in realtà, è il Parlamento che decide l’assetto del bilancio per la creazione della diplomazia dell’Unione europea.</p>
    </intervention>
    <intervention id="2-081" speaker_id="96757" name="Raffaele BALDASSARRE" is_mep="True" mode="spoken" nationality="Italy" birth_date="23-09-1956" birth_place="Lecce" p_group="Group of the European People's Party (Christian Democrats)" m_state="IT">
      <p sl="it">Signor Presidente, dopo l'adozione della decisione del Consiglio sull'organizzazione e il funzionamento del Servizio europeo per l'azione esterna, siamo chiamati oggi a rendere operativa la stessa determinazione attraverso modifiche al regolamento finanziario e allo statuto dei funzionari dell'Unione.</p>
      <p sl="it">A tale proposito, mi soffermo su un aspetto della relazione che ci ha visto impegnati in difficili negoziati: quello dell'equilibrio geografico riguardo alla composizione del corpo diplomatico europeo. Alcuni colleghi, infatti, avrebbero preferito criteri diversi per la selezione dei funzionari, basati sulla provenienza e cittadinanza. Tali proposte sono state evitate attraverso emendamenti di compromesso bilanciati, che hanno saputo tener conto dell'equilibrio geografico e di genere, senza imporre criteri selettivi su base nazionale. La scelta delle quote su base nazionale, infatti, non sarebbe stata una soluzione idonea e desiderabile.</p>
      <p sl="it">Dopo oltre cinquant'anni di integrazione europea, viene adesso creato il primo vero corpo diplomatico dell'Unione, un corpo diplomatico che deve essere messo in condizione di poter sviluppare una politica estera comune e di servire su scala internazionale gli interessi dell'Unione. Per adempiere a questo compito, è fondamentale che i funzionari rappresentino l'Unione e non gli Stati membri di cui hanno la cittadinanza o sono stati funzionari diplomatici. È questa la linea adottata ieri in sede di commissione giuridica approvando la relazione Rapkay ed è questa la linea che mi auguro si continui a seguire durante la votazione in plenaria.</p>
    </intervention>
    <intervention id="2-083" speaker_id="96727" name="Zoran THALER" is_mep="True" mode="spoken" nationality="Slovenia" birth_date="21-01-1962" birth_place="Kranj" p_group="Group of the Progressive Alliance of Socialists and Democrats in the European Parliament" m_state="SI">
      <p sl="sl">Signora Presidente, abbiamo bisogno di un’Unione europea forte, un’Unione che sia costituita da tutti i 27 Stati membri, non soltanto da una minoranza. Auguriamo al Servizio europeo per l’azione esterna (SEAE) il successo che merita. Noi cittadini europei ne abbiamo bisogno, ne ha bisogno l’Unione europea e ne ha bisogno il mondo intero.</p>
      <p sl="sl">Come possiamo garantire che il SEAE diventi un servizio per tutti i cittadini dell’Unione europea? Come possiamo assicurarne l’efficienza, il successo e lo status di vera e propria crème de la crème dell’Europa? Soltanto se coinvolgiamo diplomatici di tutte, e lo ripeto tutte, le nazionalità dell’Unione europea.</p>
      <p sl="sl">Non esiste una minaccia più grave alla forza e all’unità dell’Unione europea di una situazione in cui l’Unione è principalmente rappresentata dai cittadini di sei nazionalità soltanto. Due terzi dei diplomatici dell’attuale Servizio, ereditato dalla Baronessa Ashton, sono stati reclutati unicamente in sei paesi. Che ne è degli altri 21? Che ne è dei nuovi Stati membri?</p>
      <p sl="sl">Mi rammarico dunque per il fatto che non adotteremo le disposizioni approvate dalla commissione per gli affari esteri e dalla commissione per i bilanci poiché ci aiuterebbero a correggere il peggiore esempio di squilibrio perlomeno degli ultimi dieci, lo ribadisco dieci, anni.</p>
      <p sl="sl">Abbiamo bisogno di un’Unione europea forte costituita da tutti i 27 Stati membri.</p>
    </intervention>
    <intervention id="2-085" speaker_id="28380" name="Marek SIWIEC" is_mep="True" mode="spoken" nationality="Poland" birth_date="13-03-1955" birth_place="Piekary Sląskie" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">Signora Presidente, oggi si conclude un iter assolutamente straordinario, quello della creazione di una nuova istituzione europea. Rappresento i nuovi Stati membri, che hanno assistito affascinati alla realizzazione pratica dell’essenza dell’integrazione, alla negoziazione tra le varie istituzioni e, infine, alla nascita di un servizio destinato a consolidare, attraverso una politica estera comune, ciò che tanto manca nell’Unione europea. Tale risultato si è rivelato possibile e il Parlamento ha partecipato al suo conseguimento. Siamo molto orgogliosi del nostro coinvolgimento attivo. Il nuovo Servizio è un servizio dell’intera Unione europea, non di una sola istituzione.</p>
      <p sl="pl">L’integrazione ha tuttavia riguardato anche l’integrazione dei nuovi Stati membri con i vecchi. Diciamolo francamente, l’esito della prova è parzialmente positivo. Se oggi sorgono dubbi e interrogativi, ciò dipende dal fatto che la signora Commissario, Vicepresidente della Commissione, deve garantire che tutte le decisioni in materia di reclutamento siano trasparenti e dimostrino che si nominano le persone migliori. In tal caso, non combatterò per la parità geografica perché, per me, una parità di conoscenze e qualifiche è nettamente più importante della parità geografica, ma lei, Baronessa Ashton, lo deve dimostrare.</p>
      <a text="(Il Presidente interrompe l’oratore)"/>
    </intervention>
    <intervention id="2-087" speaker_id="23868" name="Monika BEŇOVÁ" is_mep="True" mode="spoken" nationality="Slovakia" birth_date="15-08-1968" birth_place="Bratislava" m_state="SK">
      <p sl="sk">Signora Presidente, oggi parliamo di un progetto unico, un Servizio comune europeo per l’azione esterna.</p>
      <p sl="sk">Mi corre l’obbligo di sottolineare che ogni parte interessata ha la propria posizione, ma ciò nonostante i relatori sono riusciti a elaborare un compromesso accettabile per tutti e confido nel fatto che domani il Parlamento europeo lo appoggerà. Mi preoccupa alquanto il fatto che la maggior parte degli interventi si sia concentrata su un solo argomento, quello della rappresentanza geografica ed etnica, mentre pochi hanno parlato della filosofia e dell’idea che sono alla base di tale progetto. L’Unione europea, onorevoli colleghi, sta perdendo terreno dal punto di vista geopolitico e il Servizio europeo per l’azione esterna è il passo in grado di riportare l’Unione tra le principali grandi potenze.</p>
      <p sl="sk">Credo che la Baronessa Ashton opererà una scelta che realmente rappresenterà non soltanto tutti i 27 Stati membri dell’Unione, ma in primo luogo l’Unione come nostro progetto condiviso.</p>
    </intervention>
    <intervention id="2-089" speaker_id="96882" name="Elisabeth KÖSTINGER" is_mep="True" mode="spoken" nationality="Austria" birth_date="22-11-1978" birth_place="Wolfsberg" p_group="Group of the European People's Party (Christian Democrats)" m_state="AT">
      <p sl="de">Signora Presidente, il Servizio europeo per l’azione esterna in futuro assumerà il ruolo primario nella politica estera e di sicurezza comune dell’Unione. Affinché renda giustizia a tale ruolo, occorrono norme chiare per consentire al SEAE di svolgere il proprio lavoro in maniera regolare ed efficiente. Vorrei in particolare sottolineare la necessità di garantire la sorveglianza delle operazioni finanziarie del SEAE, chiaramente affrontate nella relazione degli onorevoli Gräßle e Rivellini. Gli elementi chiave sono soprattutto le dichiarazioni di assicurazione e le relazioni di attività da sottoporre annualmente al Parlamento, oltre al potere di discarico parlamentare. Apprezzo inoltre l’approccio volto a rendere gli Stati membri responsabili delle irregolarità finanziarie commesse dal corrispondente personale nei singoli Stati membri. La relazione ha il mio pieno sostegno e costituisce un passo importante nella giusta direzione.</p>
    </intervention>
    <intervention id="2-091" speaker_id="2073" name="Richard HOWITT" is_mep="True" mode="spoken" nationality="United Kingdom" birth_date="05-04-1961" birth_place="Reading" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Signora Presidente, esordirò complimentandomi oggi con l’Alto rappresentante per aver sostenuto la lunga tradizione parlamentare del compendio delle varie posizioni. Molti politici che lo fanno finiscono per perdere amici, ma sono certo che oggi la Baronessa Ashton ne ha conquistati di nuovi.</p>
      <p sl="en">Certo vi saranno ancora alcuni colleghi che hanno contato i minuti durante i quali la Baronessa Ashton si è schierata per gli uni o per gli altri per accusarla di propensione per l’una o per l’altra parte e, come è ovvio, anch’io mi pongo alcuni interrogativi in merito al nuovo Servizio.</p>
      <p sl="en">Desidero che la gestione delle crisi vi sia presente a pieno titolo; vorrei che i diritti umani vi siano integrati collegandoli al commercio e condivido quando affermato da molti colleghi dell’Europa orientale, ma ho realmente fiducia assoluta nel fatto che lei creerà il Servizio nel massimo rispetto dello spirito del trattato? Ho realmente fiducia nel fatto che lei continuerà a riunire tutti e parlare esprimendo i diversi interessi dell’Unione europea? Ho realmente fiducia assoluta nel suo costante impegno nei confronti dei principi di uguaglianza e pari rappresentanza?</p>
      <p sl="en">Sì, ho pienamente fiducia, e altrettanta fiducia avrà il Parlamento nel suo voto di domani.</p>
    </intervention>
    <intervention id="2-092" speaker_id="97019" name="Ivo VAJGL" is_mep="True" mode="spoken" nationality="Slovenia" birth_date="03-03-1943" birth_place="Maribor" p_group="Group of the Alliance of Liberals and Democrats for Europe" m_state="SI">
      <p sl="sl">Signora Presidente, trovare un compromesso per quel che riguarda le basi finanziarie del Servizio europeo per l’azione esterna (SEAE) è stato complicato come la stessa Europa.</p>
      <p sl="sl">Coordinare gli interessi in ogni situazione sarà un compito difficile perché siamo tutti diversi e abbiamo una storia differente. Resta tuttavia il fatto che l’intelligenza, l’esperienza, la saggezza e la buona volontà sono sicuramente distribuite in maniera proporzionale in Europa, e questo è il fondamento che effettivamente ci unisce e schiude per noi un futuro.</p>
      <p sl="sl">Penso che sarebbe bene se, in avvenire, prestassimo la stessa attenzione alla politica estera, ossia al ruolo dell’Europa nella politica estera a livello globale, che sinora abbiamo prestato agli aspetti finanziari.</p>
      <p sl="sl">Il Servizio non delineerà la politica estera, che sarà elaborata dalla Baronessa Ashton in collaborazione con altri interessati, tra i quali, vi posso assicurare, il Parlamento è un interlocutore di grande rilievo. Le auguro, come è ovvio, tutto il successo che merita nel suo lavoro.</p>
    </intervention>
    <intervention id="2-094" speaker_id="96734" name="Ska KELLER" is_mep="True" mode="spoken" nationality="Germany" birth_date="22-11-1981" birth_place="W.-P.-St. Guben" m_state="DE">
      <p sl="en">Signora Presidente, vorrei tornare sulla questione del valore aggiunto che il Servizio europeo per l’azione esterna è in grado di offrire. Penso che uno dei valori aggiunti che può e, di fatto, deve offrire riguardi la coerenza a livello di politiche per lo sviluppo nel quale la Baronessa Ashton si è impegnata.</p>
      <p sl="en">Tale priorità deve riflettersi nella politica per il personale e specialmente nella formazione, nonché nello sviluppo in generale, nei diritti umani e nella prevenzione dei conflitti. La sensibilità nei confronti di tali aspetti non può essere ottenuta attraverso proclami. Occorrono impegno e formazione seria. Questo è ciò che vogliamo vedere dal 1°dicembre in poi.</p>
    </intervention>
    <intervention id="2-096" speaker_id="96654" name="Jaroslav PAŠKA" is_mep="True" mode="spoken" nationality="Slovakia" birth_date="20-06-1954" birth_place="Banská Štiavnica" p_group="Europe of freedom and democracy Group - Vice" m_state="SK">
      <p sl="sk">Signora Presidente, il Servizio europeo per l’azione esterna sta progressivamente sviluppando il proprio ruolo. Oggi discutiamo come finanziarne le attività.</p>
      <p sl="sk">In tale contesto, è necessario, Baronessa Ashton, essere consapevoli del fatto che i fondi per il lavoro di tutte le istituzioni europee sono forniti dai singoli Stati membri dell’Unione europea. Anche il Servizio europeo per l’azione esterna sopravvivrà soltanto, in ultima analisi, grazie al denaro dei 27 Stati membri dell’Unione e lei, Baronessa Ashton, deve essere perfettamente consapevole.</p>
      <p sl="sk">Pur chiedendo soprattutto professionalità, qualità ed esperienza nella selezione dei diplomatici per tale sevizio, non possiamo abbandonare completamente il principio di una rappresentanza geografica equilibrata dei singoli Stati membri. La mancanza di rappresentanza nelle attività esterne importanti dell’Unione potrebbe suscitare sentimenti di ingiustizia nei paesi interessati, che si sentirebbero lesi. Le chiederei pertanto, Baronessa Ashton, di assumere un approccio sensibile nella scelta dei diplomatici.</p>
    </intervention>
    <intervention id="2-098" speaker_id="97170" name="Francisco SOSA WAGNER" is_mep="True" mode="spoken" nationality="Spain" birth_date="10-06-1946" birth_place="Alhucemas" p_group="Group of the Alliance of Liberals and Democrats for Europe" m_state="ES">
      <p sl="es">Signora Presidente, tutti concordiamo nell’affermare che il Servizio per l’azione esterna rappresenta un’opportunità storica per l’integrazione europea. È tuttavia necessario assumere una prospettiva ampia al riguardo perché non è tempo di battaglie interne in merito al trasferimento o al mantenimento a breve termine delle risorse né di guerre tra le varie istituzioni europee.</p>
      <p sl="es">Quello che ora ci occorre è una visione generale di ciò che l’Unione deve essere nel mondo; in altre parole, dobbiamo fare esattamente il contrario di quanto è accaduto qualche giorno fa, quando è stato assegnato il Nobel per la pace, occasione nella quale si sono udite troppe voci dall’Europa, non tutte coraggiose. Mi corre l’obbligo di sottolineare che un’eccezione è stata rappresentata dal Presidente di questa Camera, onorevole Buzek, che ha prodotto una dichiarazione brillante e lodevole.</p>
    </intervention>
    <intervention id="2-100" speaker_id="photo_generic" name="Catherine Ashton" is_mep="True" mode="spoken">
      <p sl="en">Alto rappresentante dell’Unione per gli affari esteri e la politica di sicurezza/Vicepresidente della Commissione. – Signora Presidente, molto brevemente dall’altro lato della Camera, e spero di esservi rimasta per il numero giusto di minuti, vorrei ringraziare di nuovo sentitamente gli onorevoli parlamentari per un dibattito che ho ascoltato con estremo interesse.</p>
      <p sl="en">Con me porto la forza delle idee espresse in merito all’equilibrio geografico e di genere nel contesto di un servizio che sia realmente europeo, nominato in base al merito.</p>
      <p sl="en">Con me porto la necessità che la gente veda realmente un miglioramento nel nostro lavoro per la gestione delle crisi e lo veda adeguatamente riflesso nel Servizio europeo per l’azione esterna.</p>
      <p sl="en">Con me porto quello che ho descritto come un “filo d’argento” dei diritti umani, che deve attraversare tutto ciò che facciamo all’interno del Servizio. Con me porto, lo ribadisco, il monito del contesto economico nel quale sto costruendo il Servizio e il desiderio degli onorevoli parlamentari di vedere un servizio che utilizzi le risorse in maniera corretta ed efficiente.</p>
      <p sl="en">Soprattutto, dopo quello che è stato un lungo viaggio di molti mesi, porto con me il desiderio di questa Camera di assistere alla nascita di un servizio che rispecchi le esigenze delle circoscrizioni che rappresentate, un servizio che li serva adeguatamente. Vi prometto che cercherò di rispecchiare tutto questo in tutto ciò che il servizio farà.</p>
    </intervention>
    <intervention id="2-102" speaker_id="photo_generic" name="Janusz Lewandowski" is_mep="True" mode="spoken">
      <p sl="en">membro della Commissione. – Signora Presidente, risponderò brevemente all’onorevole Andreasen, che non è più presente, in merito al principio della neutralità di bilancio.</p>
      <p sl="en">Il nostro auspicio è che il principio a più lungo termine venga consolidato, consentendo risparmi nei servizi diplomatici nazionali, nella Commissione e nel Consiglio, con lo stesso revisore interno e lo stesso contabile per la Commissione e il Servizio per l’azione esterna. Per il momento è una soluzione valida, che dovrà essere rivista entro il 2013, e il regolamento finanziario non osta a tale revisione. Confidando in un voto positivo domani, mi asterrò da ulteriori commenti.</p>
    </intervention>
    <intervention id="2-104" speaker_id="photo_generic" name="Maroš Šefčovič" is_mep="True" mode="spoken">
      <p sl="en">Vicepresidente della Commissione. – Signora Presidente, anch’io vorrei ringraziare gli onorevoli parlamentari per il sostegno e l’atmosfera estremamente positiva dell’odierno dibattito. Parimenti fondamentale è ringraziare il Consiglio per il suo importante contributo all’intero esercizio. Penso che tale atmosfera positiva ci abbia portati molto vicini alla storica decisione di domani.</p>
      <p sl="en">Consentitemi pertanto di esprimere nuovamente gratitudine ai relatori e ai rappresentanti del Parlamento per aver reso possibile, questa mattina, tale atmosfera positiva. Vorrei inoltre cogliere questa opportunità per augurare alla Baronessa Ashton e al suo nuovo Servizio fortuna e successo, augurando a tutti noi una politica estera comunitaria forte, coerente e coordinata perché sono certo che, con la Baronessa Ashton e il SEAE, l’Unione rafforzerà ulteriormente la propria influenza sugli affari globali.</p>
      <p sl="en">Concludendo, vorrei ribadire che la Commissione è pronta a collaborare attivamente sin dall’inizio per creare le migliori sinergie alle quali le nostre istituzioni insieme possono dar vita.</p>
    </intervention>
    <intervention id="2-106" speaker_id="1906" name="Bernhard RAPKAY" is_mep="True" mode="spoken" role="relatore" nationality="Germany" birth_date="08-01-1951" birth_place="Ludwigsburg" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">Signora Presidente, dopo il mio intervento all’inizio dell’odierno dibattito, di fatto vorrei formulare soltanto due ulteriori commenti. In primo luogo, e deliberatamente ho lasciato tale commento per la fine della discussione, vorrei ringraziare tutti i relatori ombra per la loro cooperazione amichevole e costruttiva. È più semplice negoziare quando si sa che i colleghi ti sostengono. Questi, pertanto, non sono stati i negoziati più difficili.</p>
      <p sl="de">In secondo luogo, vorrei invece ribadire ciò che è stato ripetutamente al centro del nostro dibattito, vale a dire la questione dell’equilibrio geografico. L’onorevole Neynsky ha rubato la scena dicendo che il compromesso non afferma alcunché in merito. Semplicemente suggerirei che legga con tranquillità e serenità il testo, una volta che sarà stato adottato. Leggete il testo! La sua lettura illuminerà le menti. Vi renderete conto che il compromesso inequivocabilmente contiene dichiarazioni al riguardo, dichiarazioni che sono peraltro molto rigorose e giuridicamente vincolanti. In tal modo, tutte le vostre preoccupazioni saranno di fatto fugate.</p>
    </intervention>
    <intervention id="2-108" speaker_id="96892" name="Roberto GUALTIERI" is_mep="True" mode="spoken" role="relatore" nationality="Italy" birth_date="19-07-1966" birth_place="Roma" p_group="Group of the Progressive Alliance of Socialists and Democrats in the European Parliament - Vice" m_state="IT">
      <p sl="it">Signora Presidente, onorevoli colleghi, la genuina soddisfazione emersa in questa discussione credo rifletta la consapevolezza di quanto fosse difficile ma importante il compito cui ci trovavamo confrontati, perché unificare funzioni connesse a politiche diverse, sottoposte a procedure decisionali differenti, per rafforzare la coerenza dell'azione esterna dell'UE, senza mettere in pericolo il carattere comunitario di alcune politiche ma valorizzando l'apporto di strutture che operano nel campo della politica di sicurezza e di difesa comune, non era un semplice problema di diritto europeo, di scienza dell'amministrazione, un test del rapporto di forza fra Istituzioni, bensì una condizione fondamentale per consentire all'Alto Rappresentante di disporre di uno strumento capace di valorizzare le potenzialità dell'Europa sulla scena mondiale, di esaltare il suo ruolo di potenza civile, di consentirci di incidere maggiormente in Medio Oriente o nel Corno d'Africa, nel Caucaso, come nei Balcani.</p>
      <p sl="it">Ebbene, ritengo che questa sfida sia stata affrontata egregiamente ed è quindi legittima la nostra soddisfazione e credo l'Alto Rappresentante avrà il sostegno esigente di questo Parlamento nello svolgimento del suo compito.</p>
    </intervention>
    <intervention id="2-109" speaker_id="28241" is_mep="True" mode="spoken" role="Presidente" name="Silvana KOCH-MEHRIN" nationality="Germany" birth_date="17-11-1970" birth_place="Wuppertal" p_group="Group of the Alliance of Liberals and Democrats for Europe" m_state="DE">
      <p sl="unknown">La discussione è chiusa.</p>
      <p sl="unknown">La votazione si svolgerà mercoledì, 20 ottobre 2010, alle 12.30.</p>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="2-995" speaker_id="39722" name="Sebastian Valentin BODU" is_mep="True" mode="written" nationality="Romania" birth_date="07-12-1970" birth_place="Constanţa" p_group="Group of the European People's Party (Christian Democrats)" m_state="RO">
      <p sl="ro">Questo voto sottolinea che non vi è parità tra gli Stati membri né solidarietà all’interno dei gruppi politici. L’approvazione dell’emendamento presentato dal gruppo S&amp;D, che introduce il “merito” come criterio per la selezione dei capi delegazione dell’Unione (i diplomatici che rappresenteranno l’Unione europea nei paesi terzi), ci dimostrerà, una volta attuato dal Servizio europeo per l’azione esterna della socialista Baronessa Ashton, che la Romania e altri nuovi Stati membri saranno lasciati a mani vuote. Sono deluso che anche questa volta non sia stato possibile pervenire a un consenso tra i parlamentari rumeni che promuova gli interessi della Romania. Mi sarei aspettato che Adrian Severin, in quanto ex Ministro degli esteri (sebbene per pochi mesi soltanto) avrebbe sostenuto l’introduzione di alcuni criteri chiari in merito all’attribuzione degli incarichi di capo delegazione (numero di abitanti, numero di seggi in Parlamento europeo e ponderazione dei voti in Consiglio) in luogo di un criterio estremamente soggettivo e vago basato sul “merito”. Questo soprattutto perché, per quanto mi è dato di sapere, l’intelligenza è distribuita uniformemente nell’Unione. Le persone intelligenti non si concentrano tutte in Europa occidentale, lasciando all’Europa orientale soltanto gli idioti. Parlando di diplomazia, la Romania ha rappresentanti che meritano di rivestire l’incarico di capo delegazione.</p>
    </intervention>
    <intervention id="2-994" speaker_id="95281" name="Viorica DĂNCILĂ" is_mep="True" mode="written" nationality="Romania" birth_date="16-12-1963" birth_place="Roşiori de Vede" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Il Servizio europeo per l’azione esterna deve contribuire al conseguimento del suo obiettivo stabilito dal trattato di Lisbona, ossia realizzare le azioni esterne dell’Unione in maniera efficiente e coerente.</p>
      <p sl="ro">L’attuale procedura per la selezione del personale, lunga e complessa, prevede che gli incarichi vengano progressivamente ricoperti finché non sarà raggiunto il numero di addetti necessario per rendere il servizio pienamente operativo. Alcuni nuovi Stati membri dell’Unione, in particolare gli ultimi due che vi hanno aderito nell’ultimo allargamento, sono sottorappresentati per quanto concerne le relazioni estere all’interno della DG RELEX. La Baronessa Ashton ha già espresso l’auspicio che il SEAE sia costituito dai migliori funzionari scelti in base a criteri professionali, non in base ai paesi di origine. Ricordiamo alla Baronessa Ashton che tutti gli Stati membri dell’Unione godono degli stessi diritti e, pertanto, devono essere sufficientemente rappresentati nelle strutture del nuovo servizio diplomatico europeo, sia presso la sede di Bruxelles sia presso le delegazioni dell’Unione. Esortiamo dunque la Baronessa Ashton a rammentare che l’Unione europea ha 27 Stati membri, che devono poter contribuire attraverso i propri rappresentanti al SEAE per conseguire gli obiettivi della politica estera comunitaria e garantire la credibilità di tale istituzione agli occhi di tutti i cittadini europei.</p>
    </intervention>
    <intervention id="2-993" speaker_id="28377" name="Lidia Joanna GERINGER de OEDENBERG" is_mep="True" mode="written" nationality="Poland" birth_date="12-09-1957" birth_place="Wrocław" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">La relazione Rapkay recante modifica dello statuto dei funzionari nel contesto della creazione del Servizio europeo per l’azione esterna è un documento estremamente importante nel cammino per la definizione di una politica estera comunitaria. Nei ultimi giorni antecedenti all’adozione della relazione, la questione dell’equilibrio geografico si è dimostrata l’oggetto del contendere. I colleghi di quelli noti come vecchi Stati membri hanno obiettato che il costituendo corpo diplomatico dell’Unione dovrebbe reclutare il meglio del meglio e tale selezione dovrebbe basasi soltanto, come criteri, sulla conoscenza e l’esperienza dei candidati (unicamente merito), mentre come parlamentari dei nuovi Stati membri abbiamo richiamato l’attenzione sul fatto che anche nei nostri paesi, pur non mancando brillanti professionisti, a distanza di sei anni dall’adesione i 10 nuovi paesi sono tuttora fortemente sottorappresentati nelle strutture comunitarie. Per esempio, la quota di polacchi presso la Direzione generale per le relazioni esterne della Commissione europea, che sarà incorporata nel SEAE, è pari soltanto al 2 per cento. Il concetto di equilibrio geografico, nella versione proposta dal relatore, è a mio parere, non sufficientemente esplicitato e non può considerarsi una base giuridica chiara per assumere misure volte a correggere tale squilibri. Pertanto, non posso purtroppo avallare la relazione sebbene, a parte tale aspetto, contenga molte proposte valide.</p>
    </intervention>
    <intervention id="2-992" speaker_id="28424" name="Tunne KELAM" is_mep="True" mode="written" nationality="Estonia" birth_date="10-07-1936" birth_place="Taheva" p_group="Group of the European People's Party (Christian Democrats)" m_state="EE">
      <p sl="en">Il Parlamento europeo ha esercitato i suoi nuovi poteri in maniera creativa e responsabile introducendo nuovi equilibri nell’architettura del Servizio per l’azione esterna, equilibri che non dovrebbero essere quelli dell’Europa del passato, bensì quelli dell’Unione allargata che si rispecchiano nell’emendamento n. 7. Mi compiaccio per il fatto che l’Alto rappresentante abbia fatto proprie la maggior parte delle proposte parlamentari, incluso il principio della supervisione del Parlamento. È fondamentale che la questione dell’equilibrio geografico sia stata affrontata in maniera comprensibile e giuridicamente vincolante, il che significa che in caso di problemi gravi è applicabile per legge. Non siamo rivali della Commissione, bensì alleati, e possibile riuscire nel nostro intento soltanto sulla base di una reciproca collaborazione. Quanto alla sostanza, sottolineerei la futura responsabilità delle delegazioni dell’Unione per quel che riguarda il monitoraggio della situazione dei diritti umani in un determinato paese, compresi contatti regolari con i vincitori del premio Sakharov e i candidati locali. È nostro comune interesse rendere il SEAE operativo nel 2011. Attendiamo con ansia la relazione dell’Alto rappresentante al Parlamento europeo sulla sua attuazione nei prossimi due anni e siamo pronti ad apportarvi le necessarie modifiche.</p>
    </intervention>
    <intervention id="2-991" speaker_id="96788" name="Krzysztof LISEK" is_mep="True" mode="written" nationality="Poland" birth_date="28-05-1967" birth_place="Gdańsk" p_group="Group of the European People's Party (Christian Democrats)" m_state="PL">
      <p sl="pl">Spero che i regolamenti adeguatamente formulati in merito al Servizio europeo per l’azione esterna garantiscano un suo funzionamento efficace e produttivo. Creare un’entità così complessa, chiamata a occuparsi di un ambito di competenza essenziale e sempre più significativo dell’Unione europea, non è un compito semplice nell’odierna realtà globale. È soprattutto fondamentale garantire che il lavoro del Servizio serva a rafforzare la posizione dell’Europa. A tal fine, dobbiamo garantire che persone estremamente qualificate, che abbiano maturato le necessarie competenze ed esperienze, collaborino con tale istituzione in maniera che rappresentanti di tutti gli Stati membri possano partecipare all’attuazione della politica estera dell’Unione europea. Apprezzo il fatto che la relazione Rapkay tenga conto di aspetti quali la promozione delle pari opportunità per il genere sottorappresentato in alcuni gruppi di funzioni e un equilibrio geografico nella selezione dei dipendenti del Servizio europeo per l’azione esterna. Un servizio ben organizzato, che ingaggi gli esperti più eminenti di tutti gli Stati membri, fornisce l’occasione all’Unione europea di acquisire importanza e sfruttare a pieno il proprio potenziale sulla scena internazionale.</p>
    </intervention>
    <intervention id="2-990" speaker_id="96823" name="Petru Constantin LUHAN" is_mep="True" mode="written" nationality="Romania" birth_date="19-03-1977" birth_place="Jud. Suceava" p_group="Group of the European People's Party (Christian Democrats)" m_state="RO">
      <p sl="ro">Siamo nella fase finale del processo decisionale che consentirà l’avvio del Servizio europeo per l’azione esterna. Appoggio un compromesso sullo statuto dei funzionari e il regolamento finanziario, che consentirà all’Alto rappresentante di contare su un servizio istituito e funzionante nel prossimo dicembre.</p>
      <p sl="ro">Tale appoggio, tuttavia, non significa carta bianca. L’Alto rappresentante deve ottemperare all’impegno assunto, già ribadito in varie occasioni, per garantire che Stati membri come la Romania, attualmente sottorappresentati nelle strutture per gli affari esteri di Commissione e Consiglio che saranno trasferite al SEAE, siano adeguatamente rappresentati all’interno del Servizio europeo per l’azione esterna. Non si tratta di esercitare un controllo nazionale sul SEAE, bensì di riconoscere l’interesse che rivestirebbe l’inserimento dell’equilibrio geografico tra i criteri per la selezione del personale del Servizio. Tale criterio e quello delle competenze non si escludono reciprocamente.</p>
    </intervention>
    <intervention id="2-989" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Proteste di massa e scioperi in risposta alle dure misure di austerità stanno attualmente affliggendo la Francia. Se nel contempo aumenta l’eccessiva amministrazione, come è accaduto in Grecia, con il governo che si espande nonostante la necessità di pacchetti di salvataggio, i cittadini europei saranno giustamente irritati. Sinora l’Unione europea si è sempre vantata di avere un’amministrazione snella, il che ovviamente non è vero se teniamo conto delle agenzie distinte. Cinquanta direttori generali che percepiscono 17 000 euro al mese a fronte di 30 dipendenti iniziali, 73 promozioni al ruolo di direttore. Si potrebbe avere facilmente l’impressione che si tratti di un self-service. È ovviamente importante che un dipendente del SEAE abbia le giuste qualifiche. In proposito, le quote per genere, per esempio, non hanno alcuna utilità. Tuttavia, come si dice, “chi paga il pifferaio sceglie la musica”, per cui è sensato non offendere i contributori netti. Il rifiuto di estendere l’uso del tedesco come lingua di lavoro al SEAE ha già creato alcuni incidenti diplomatici. Non è una buona idea acuirli. Il SEAE dovrà garantire che l’Unione europea non sia più soltanto una propaggine degli Stati Uniti perché sinora abbiamo permesso agli americani di interferire nelle questioni più delicate dell’Unione, come l’allargamento forzato per includere la Turchia, e di conseguenza abbiamo trascurato partner importanti come la Russia. L’assetto mondiale non consiste più in queste due sole potenze; vi sono anche potenze emergenti come la Cina. Non dobbiamo sottovalutare tale aspetto.</p>
    </intervention>
    <intervention id="2-988" speaker_id="97230" name="Kristiina OJULAND" is_mep="True" mode="written" nationality="Estonia" birth_date="17-12-1966" birth_place="Kohtla-Järve" p_group="Group of the Alliance of Liberals and Democrats for Europe" m_state="EE">
      <p sl="en">Sono lieta di esprimere il mio apprezzamento per la costituzione del Servizio europeo per l’azione esterna dopo discussioni approfondite e complesse. È una misura attesa da tempo per il consolidamento della posizione dell’Unione europea come attore globale capace. Sono tuttavia per qualche verso delusa dal fatto che, sebbene le nomine al SEAE siano effettuate attraverso un’accurata procedura di selezione basata sul merito e tenuto conto del genere e dell’equilibrio geografico, ancora non si garantisce la rappresentanza proporzionale dei cittadini di tutti gli Stati membri. Va notato che, per quanto sia previsto che si condividano risorse della Commissione, del Consiglio e degli Stati membri, in ragione rispettivamente di un terzo, alcuni Stati membri sono tuttora sottorappresentanti in Commissione e Consiglio, il che potrebbe comportare uno squilibrio implicito nel Servizio. Concordo pienamente con l’idea che il Servizio dovrebbe essere costituito da professionisti competenti, ma sono anche più che certa che vi siano candidati idonei, di ambedue i generi, in tutti gli Stati membri. Il fatto che l’Unione europea sia un’organizzazione ugualitaria di 27 Stati membri dovrebbe riflettersi chiaramente nella composizione del Servizio esterno per l’azione europea per tradurre nel concreto i nostri valori.</p>
    </intervention>
    <intervention id="2-987" speaker_id="33984" name="Ioan Mircea PAŞCU" is_mep="True" mode="written" nationality="Romania" birth_date="17-02-1949" birth_place="Satu Mare" p_group="Group of the Progressive Alliance of Socialists and Democrats in the European Parliament" m_state="RO">
      <p sl="en">Oggi si sono discussi e domani si voteranno i passi finali della creazione del SEAE. Vi sono stati negoziati difficili tra i tre pilastri dell’Unione: Consiglio, Commissione e Parlamento, per cui ciascuno, anche se non completamente soddisfatto, ha visto salvaguardati i propri interessi principali. Durante l’intero iter, si è posto inevitabilmente l’accento sulla rappresentanza nazionale degli Stati membri nella procedura di selezione del personale. Non ha aiutato il fatto che, nonostante le trattative in corso per definirne le norme, l’iter comunque sia proseguito, e di conseguenza soltanto alcuni paesi hanno visto i propri rappresentanti ottenere gli incarichi desiderati.</p>
      <p sl="en">Penso tuttavia che la sfida principale per il nuovo Servizio consista più nella composizione che nella sostanza: se vogliamo che i membri del SEAE siano realmente europei, dobbiamo fornire loro una vera politica estera europea da attuare. In proposito, sia la struttura multipolare del sistema internazionale sia la crisi attuale rappresentano ostacoli notevoli da affrontare con risolutezza, altrimenti il SEAE perseguirà soltanto gli obiettivi nazionali dei singoli membri.</p>
    </intervention>
    <intervention id="2-986" speaker_id="97008" name="Georgios STAVRAKAKIS" is_mep="True" mode="written" nationality="Greece" birth_date="13-10-1954" birth_place="Christos Ierapetras" p_group="Group of the Progressive Alliance of Socialists and Democrats in the European Parliament" m_state="GR">
      <p sl="el">Il Parlamento ha dimostrato a oggi di sostenere chiaramente sia la creazione sia la rapida attivazione del Servizio europeo per l’azione esterna. Credo che il compromesso raggiunto con il Consiglio in merito ai diritti del Parlamento rappresenti un risultato soddisfacente per tutti gli interessati. È sensato e ci occorrono relazioni di attività dei capi delegazione durante le udienze dinanzi alla commissione parlamentare competente nel corso della procedura di scambio con il Consiglio. Per il controllo finanziario, il SEAE ha inoltre bisogno dello stesso revisore interno e dello stesso contabile della Commissione europea. Infine, è importante che gli Stati membri si siano impegnati a sostenere pienamente l’Unione nell’imputazione, con le relative conseguente, di qualunque responsabilità di bilancio dei funzionari temporanei e nella disponibilità a creare linee distinte per la spesa relativa alla politica estera e di sicurezza comune, perlomeno per le missioni principali. Siamo dell’avviso che il compromesso raggiunto possa contribuire enormemente al raggiungimento di un’amministrazione più trasparente ed efficace della spesa del SEAE nell’ambito del bilancio comunitario.</p>
    </intervention>
  </section>
  <section id="creitem6" title="6. Aspetti legati allo sviluppo nel contesto della Giornata internazionale di eliminazione della povertà - Il ruolo del reddito minimo nella lotta contro la povertà e nella promozione di una società inclusiva in Europa (discussione)">
    <intervention id="2-111" speaker_id="28241" is_mep="True" mode="spoken" role="Presidente" name="Silvana KOCH-MEHRIN" nationality="Germany" birth_date="17-11-1970" birth_place="Wuppertal" p_group="Group of the Alliance of Liberals and Democrats for Europe" m_state="DE">
      <p sl="unknown">L’ordine del giorno reca, in discussione congiunta sul tema della povertà:</p>
      <p sl="unknown">le dichiarazioni del Consiglio e della Commissione sugli aspetti legati allo sviluppo della Giornata internazionale di eliminazione della povertà, e</p>
      <p sl="unknown">la relazione(A7-0233/2010), presentata dall’onorevole Figueiredo, a nome della commissione per l’occupazione e gli affari sociali, sul ruolo del reddito minimo nella lotta contro la povertà e la promozione di una società inclusiva in Europa [http://www.europarl.europa.eu/oeil/FindByProcnum.do?lang=en&amp;procnum=INI/2010/2039" ].</p>
    </intervention>
    <intervention id="2-112" speaker_id="photo_generic" name="Olivier Chastel" is_mep="True" mode="spoken">
      <p sl="fr">Presidente in carica del Consiglio. – Signora Presidente, signor Commissario, onorevoli parlamentari, poiché il 2010 è l’Anno europeo di lotta alla povertà e all’esclusione sociale, siamo, come è ovvio, perfettamente consapevoli del fatto che la sfida posta dalla povertà non si ferma alle frontiere dell’Unione né può essere affrontata esclusivamente al loro interno.</p>
      <p sl="fr">La recente sequenza di crisi globali che ha interessato tutti i paesi, dove quelli più poveri sono quelli maggiormente colpiti, ha dimostrato quanto sia interconnesso il mondo. La promozione dello sviluppo è dunque parte integrante della risposta europea alle odierne sfide globali e i prossimi cinque anni saranno cruciali per la politica di sviluppo in Europa e nel mondo.</p>
      <p sl="fr">Come sancisce l’articolo 208 del trattato di Lisbona ed esprime il consenso europeo sullo sviluppo, abbiamo chiaramente affermato che lo scopo supremo della cooperazione allo sviluppo dell’Unione è l’eliminazione della povertà nel contesto dello sviluppo sostenibile, incluso il perseguimento degli obiettivi di sviluppo del Millennio.</p>
      <p sl="fr">Tuttavia, conseguire tutti gli obiettivi di sviluppo del Millennio nel contesto dello sviluppo sostenibile rientra in una responsabilità collettiva nel cui ambito tutti i partner dovrebbero onorare gli impegni assunti. L’Unione europea è convinta che anche i paesi in via di sviluppo siano responsabili e padroni del loro sviluppo e spetti soprattutto a loro assumersi la responsabilità del conseguimento degli obiettivi di sviluppo del Millennio.</p>
      <p sl="fr">È dunque importante sottolineare il fatto che occorrono strategie globali per conseguire tali obiettivi, tra cui governo democratico, tutela dei diritti umani e Stato di diritto, crescita economica a favore dei poveri, sviluppo del settore privato, sviluppo del commercio, sviluppo umano e sociale e sostenibilità ambientale.</p>
      <p sl="fr">L’Unione europea incoraggia i paesi partner a intensificare rapidamente i propri sforzi, specialmente per quel che riguarda la riduzione della povertà e della disparità, nonché l’introduzione di partenariati con la società civile, il settore privato e le autorità locali. L’Unione europea offrirà maggiore sostegno al loro impegno per mobilitare le risorse nazionali per lo sviluppo, soprattutto nel contesto del miglioramento della gestione finanziaria pubblica, oltre che della robustezza e dell’efficienza dei loro sistemi fiscali e doganali.</p>
      <p sl="fr">Il 22 settembre di quest’anno, all’atto dell’adozione del documento finale del vertice sugli obiettivi di sviluppo del Millennio, anche gli Stati membri dell’ONU hanno rinnovato il proprio impegno a lavorare insieme per migliorare i contesti economici e sociali di tutti i popoli e fare quanto in loro potere per garantire che gli obiettivi di sviluppo del Millennio siano conseguiti entro il 2015.</p>
    </intervention>
    <intervention id="2-114" speaker_id="photo_generic" name="Andris Piebalgs" is_mep="True" mode="spoken">
      <p sl="en">membro della Commissione. – Signora Presidente, vorrei innanzi tutto cogliere l’opportunità offertami per parlare della sfida della povertà e di ciò che l’Unione europea può fare a livello globale attraverso la sua politica di cooperazione allo sviluppo. Nella seconda parte della mia dichiarazione, affronterò poi la relazione dell’onorevole Figueiredo.</p>
      <p sl="en">Eliminare la povertà è la sfida globale più pressante del nostro tempo, una sfida che deve essere affrontata non soltanto per ovvie ragioni di solidarietà e dovere, ma anche per il bene della prosperità e della stabilità nel mondo, il che è nell’interesse di tutti. Nel 2000, i leader mondiali riuniti presso l’ONU a New York hanno concordato un’agenda di sviluppo internazionale per i prossimi 15 anni, i cosiddetti obiettivi di sviluppo del Millennio. Tra i diversi obiettivi e risultati definiti in tale ambito, il mondo si è impegnato a dimezzare la povertà estrema. A che punto siamo giunti a cinque anni dal termine fissato per il 2015?</p>
      <p sl="en">Si è incoraggiato il progresso. Nel complesso, tra il 2000 e il 2005, si sono sottratti alla povertà 120 milioni di persone, pari a un calo annuo del 2,4 per cento, ma non vi è tempo per compiacersi. Oggi 1,4 miliardi di persone ancora vivono in una condizione di povertà estrema e vi sono notevoli disparità tra regioni, paesi e fasce di popolazione. Inoltre, la recente e attuale crisi globale, dagli shock dei prezzi degli alimenti e del petrolio all’instabilità economica passando per il cambiamento climatico, mette a repentaglio sia i passati conseguimenti sia le future prospettive.</p>
      <p sl="en">Due settimane fa, il vertice sugli obiettivi di sviluppo del Millennio ha confermato l’ambizione del mondo di combattere la povertà. I membri del Parlamento europeo, guidati dall’onorevole Mitchell, hanno dato un contributo importante al vertice e li ringrazio sentitamente per la loro partecipazione e il loro sostegno. Vorrei inoltre ringraziare il Parlamento per l’appoggio dato nell’intero iter di preparazione conclusosi con l’adozione della relazione Cashman. La continua attenzione della Camera per gli obiettivi di sviluppo del Millennio ha reso la posizione dell’Unione a New York forte e ambiziosa. Credo che i parlamentari che hanno preso parte al vertice siano stati rassicurati dall’esito. Non si è giocato allo scaricabarile; l’incontro ha invece dato nuova energia, slancio e speranza per quanto concerne il raggiungimento degli obiettivi, dimostrando che sono ancora in cima all’agenda politica, vista la presenza al vertice di circa 110 capi di Stato e di governo. L’Unione europea è stata strumentale per rendere tale evento un successo forgiando e dando voce a un approccio comune forte tra i nostri 27 Stati membri.</p>
      <p sl="en">La lotta alla povertà è anche prioritaria per la nostra agenda dell’Unione europea. È parte del nostro progetto europeo. È un obiettivo centrale della politica di sviluppo dell’Unione, come affermato nel trattato di Lisbona, ed è anche un elemento che i cittadini europei sostengono fermamente, il che è altrettanto importante.</p>
      <p sl="en">Come donatore leader mondiale, l’Unione europea ha dato sinora un apporto importante al conseguimento degli obiettivi di sviluppo del Millennio. Per citare soltanto due esempi, la sola Commissione europea ha contribuito alla scolarizzazione di altri 9 milioni di ragazzi e ragazze dal 2004 e abbiamo permesso 31 milioni di abitazioni di avere acqua potabile pulita. Credo che sia un risultato di cui essere fieri, ma dobbiamo e possiamo fare di più.</p>
      <p sl="en">In giugno, i leader europei hanno contribuito a rendere più forti gli obiettivi di sviluppo del Millennio concordando un piano e una serie di azioni ambiziosi. Il piano prevede che si agisca prioritariamente sugli obiettivi in merito ai quali abbiamo compiuto meno progressi, nonché nelle regioni e nei paesi maggiormente in ritardo, compresi quelli che versano in una situazione di conflitto e fragilità. Il piano conferma inoltre il nostro impegno a conseguire l’obiettivo dello 0,7 per cento per il RNL entro il 2050, nonostante il difficile contesto economico e finanziario. Per conseguire tale scopo, dobbiamo valutare i progressi in merito ogni anno.</p>
      <p sl="en">Trasformare gli obiettivi di sviluppo del Millennio, specialmente quello riguardante l’eliminazione della povertà, in reali sviluppi del Millennio entro il 2015 resterà pure la massima priorità della mia azione.</p>
      <p sl="en">Tutti sappiamo che gli aiuti da soli non sono sufficienti per conseguire gli obiettivi di sviluppo del Millennio. In tal senso, è anche estremamente importante essere più creativi nel migliorare l’impatto della nostra assistenza, nella promozione di una crescita più sostenibile e inclusiva e nella mobilitazione di ulteriori risorse finanziarie per lo sviluppo. Parimenti importanti sono la qualità e l’efficacia degli aiuti, attraverso una maggiore trasparenza e attribuzione di responsabilità, come anche la garanzia che le politiche non assistenziali sostengano maggiormente gli obiettivi di sviluppo del Millennio.</p>
      <p sl="en">L’assistenza allo sviluppo deve essere concepita come catalizzatore, non come cura. Nessun paese è stato mai trasformato dalla sola assistenza. Un progresso sostenibile dipende essenzialmente dallo sviluppo della capacità di un paese di generare una crescita inclusiva e sostenibile. Lo sviluppo può soltanto provenire dall’interno dei paesi in via di sviluppo, non dall’esterno, per cui è proprio sull’“interno” che dobbiamo concentrare i nostri sforzi per lo sviluppo. In fin dei conti, è esattamente questo il significato del principio di “appropriazione”.</p>
      <p sl="en">In novembre, intendo pubblicare un libro verde e avviare una consultazione pubblica per raccogliere punti di vista su come migliorare le nostre politiche e i nostri strumenti per agire meglio sull’attivazione dei fattori per una crescita inclusiva e sostenibile nei paesi partner , affrontando in tal modo le cause che sono alla radice della povertà, garantendo un maggiore valore aggiunto alla nostra cooperazione allo sviluppo. Credo, come sempre, che il vostro contributo a tale dibattito sia essenziale.</p>
      <p sl="en">Vorrei ringraziare l’onorevole Figueiredo per la sua relazione sui regimi di reddito minimo. Al centro di tale documento vi è il diritto basilare dei cittadini di disporre di risorse sufficienti per consentire loro di vivere dignitosamente, diritto sancito dalla Carta dei diritti fondamentali dell’Unione europea, che ha ispirato diverse recenti iniziative della Commissione nel campo dell’inclusione attiva, in particolare la raccomandazione della Commissione del 2008 sull’inclusione attiva, avallata dal Parlamento e dal Consiglio. La raccomandazione definisce strategie integrate di inclusione attiva sulla base di tre pilastri, segnatamente mercati del lavoro inclusivi, accesso a servizi di qualità e sostegno adeguato al reddito. La Commissione accoglie pertanto con favore la relazione.</p>
      <p sl="en">Nel contempo, rispettiamo pienamente le competenze degli Stati membri per quanto concerne la definizione e il funzionamento dei regimi di protezione sociale in generale e i regimi di reddito minimo in particolare. Un reddito adeguato è una componente fondamentale della lotta alla povertà per la gente che non può lavorare e costituisce una necessaria integrazione di mercati del lavoro inclusivi per lottare contro la povertà a favore di coloro che non possono lavorare.</p>
      <p sl="en">La relazione giustamente ribadisce il principio basilare del sostegno al reddito, che deve essere adeguato e compatibile con gli incentivi. Gli Stati membri stanno attualmente intraprendendo misure di consolidamento fiscale per garantire la sostenibilità a lungo termine delle finanze pubbliche. La Commissione condivide l’idea che tali misure debbano tenere conto della necessità di tutelare gli elementi più vulnerabili della società.</p>
      <p sl="en">La Commissione presenterà una piattaforma europea contro la povertà entro la fine di quest’anno indicando misure concrete per sostenere gli Stati membri nel conseguimento dell’obiettivo di sottrarre perlomeno 20 milioni di cittadini europei alla povertà entro il 2020.</p>
    </intervention>
    <intervention id="2-116" speaker_id="4466" name="Ilda FIGUEIREDO" is_mep="True" mode="spoken" role="relatore" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Signora Presidente, povertà ed esclusione sociale sono violazioni della dignità umana e dei diritti umani fondamentali. Eppure, proprio nell’Anno europeo di lotta alla povertà e all’esclusione sociale stiamo tristemente correndo il rischio di raggiungere un numero record di indigenti.</p>
      <p sl="pt">È un passo indietro sconvolgente per un’Europa ricca in cui gli utili del settore finanziario e dei gruppi economici continuano ad aumentare, al riparo dei paradisi fiscali. Di conseguenza assistiamo a un’ondata crescente di indignazione tra milioni di lavoratori, donne, giovani, vittime di tagli salariali e lavori precari, scarsamente retribuiti, disoccupati e pensionati che percepiscono importi ridicoli.</p>
      <p sl="pt">Alla fine del 2008, Eurostat ha affermato che, anche dopo i contributi assistenziali, circa 85 milioni di persone sarebbero state a rischio di povertà, ma la situazione sarà peggiore con le ulteriori politiche neoliberali dell’Unione e le cosiddette misure di austerità intraprese da diversi Stati membri. Tali misure comportano tagli salariali e in campi quali i servizi sanitari pubblici, l’istruzione e altri, riduzioni del sostegno sociale e maggiori imposte a carico dei beni essenziali, tra cui quelli alimentari, come ora sta accadendo anche in Portogallo, dopo la Grecia, l’Irlanda e altri paesi.</p>
      <p sl="pt">È inaccettabile che Commissione e Consiglio continuino a esercitare pressione sugli Stati membri a causa dei criteri irrazionali del patto di crescita e stabilità. Stanno guardando soltanto agli aspetti finanziari, non a quelli sociali, visto che hanno erogato tutti i fondi per il sostegno pubblico alle banche e al sistema finanziario nel totale disprezzo del pubblico. Ma ciò che è peggio è che ora stanno obbligando lavoratori e poveri a pagare le sovvenzioni pubbliche urgenti che i governi hanno concesso alle banche con il supporto dei leader dell’Unione e il plauso dei gruppi finanziari.</p>
      <p sl="pt">È dunque necessario modificare le politiche per affrontare la povertà e l’esclusione sociale, come richiesto dai milioni di dimostratori in tutta Europa, anche qui a Strasburgo.</p>
      <p sl="pt">Gli obiettivi e i principi guida dell’Anno europeo di lotta alla povertà e all’esclusione sociale non possono essere semplicemente parole al vento. L’impegno che l’Unione ha assunto di realizzare gli obiettivi di sviluppo del Millennio dell’ONU non può essere dimenticato.</p>
      <p sl="pt">Le politiche dovrebbero riconoscere i diritti e la condivisione di responsabilità, promuovere la coesione e la partecipazione delle persone a rischio di povertà o che vivono in tale condizione, assumere misure concrete e attuarle per prevenire ed eliminare efficacemente la povertà, nonché integrare senzatetto e immigranti, per non parlare dei disabili, oltre a non mettere a repentaglio il futuro di giovani e bambini.</p>
      <p sl="pt">Purtroppo, la strategia Europa 2020 si limita a indicare il modo per sottrarre alla povertà 20 milioni di persone entro il 2020, il che rappresenta un passo indietro rispetto all’obiettivo iniziale della cosiddetta strategia di Lisbona.</p>
      <p sl="pt">La natura sfaccettata della povertà e dell’esclusione sociale richiede una dimensione sociale nelle politiche macroeconomiche come parte integrante del superamento della crisi, il che significa un cambiamento di priorità e politiche, specialmente politiche monetarie, come il patto di stabilità e crescita, e delle politiche fiscali e di bilancio, oltre che delle politiche in materia di concorrenza e mercato interno. La priorità va attribuita alla coesione economica e sociale e alla difesa dei diritti umani. Ciò significa che perlomeno vi dovrebbe essere un equilibrio tra politiche economiche, politiche in materia di occupazione, politiche sociali e ambientali ed equa distribuzione della ricchezza e del reddito.</p>
      <p sl="pt">In tale contesto, i regimi di reddito minino sono uno strumento efficace per garantire la sicurezza dei cittadini e attenuare gli effetti dell’esclusione e della disoccupazione. Ciò sostiene l’accesso a un lavoro dignitoso combattendo l’insicurezza e i salari da miseria che stanno portando a un aumento della percentuale di lavoratori poveri. Questi regimi di reddito minimo svolgono un ruolo importante nella ridistribuzione del reddito e garantiscono solidarietà e giustizia sociale, specialmente in un momento di crisi, in quanto fungono in maniera contro-ciclica da stabilizzatori sociali fornendo ulteriori risorse per rafforzare la domanda e il consumo nel mercato interno, combattendo in tal modo la recessione.</p>
      <p sl="pt">Di conseguenza, i regimi di reddito minimo basati almeno sul 60 per cento del reddito medio di ciascun paese dovrebbero essere parte integrante di una strategia rivolga all’integrazione sociale che coinvolga sia politiche generali sia misure specifiche per le fasce più vulnerabili della società in termini di alloggi, cure sanitarie, istruzione, formazione e servizi sociali. Ciò aiuterebbe la gente a sottrarsi alla povertà e fungerebbe da mezzo per l’inclusione sociale e l’accesso all’occupazione per coloro che sono in grado di farlo, con condizioni di lavoro dignitose, non una schiavitù moderna, come avviene nel caso del lavoro precario e scarsamente retribuito offerto a milioni di lavoratori, specialmente donne e giovani.</p>
      <p sl="pt">La sfida che la Commissione è chiamata a raccogliere consiste nel presentare un’iniziativa e un piano di azione sui regimi di reddito minimo affinché bambini, giovani, adulti e anziani possano sottrarsi alla povertà e intraprendere il cammino del progresso sociale.</p>
    </intervention>
    <intervention id="2-118" speaker_id="96819" name="Licia RONZULLI" is_mep="True" mode="spoken" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">a nome del gruppo PPE . – Signora Presidente, onorevoli colleghi, i dati sulla povertà nel mondo sono allarmanti, sconfortanti e impietosi. La popolazione che vive al di sotto della soglia di povertà aumenta sempre di più, così come è in costante crescita il divario di chi vive nella miseria e chi invece gode di un elevato tenore di vita.</p>
      <p sl="it">Secondo l'ultimo rapporto ONU sullo stato delle città del mondo, ad oggi 827 milioni di persone vivono nelle baraccopoli e il loro numero continuerà a crescere con una media di 6 milioni l'anno. Com'è già stato ribadito, l'Europa non è estranea a questo fenomeno: oggi quasi 80 milioni di cittadini vivono in povertà – il 16 per cento della popolazione comunitaria – e ben 19 milioni sono bambini.</p>
      <p sl="it">Il 2010 è stato proclamato Anno europeo della lotta alla povertà e all'esclusione sociale e in questo contesto si inserisce la relazione oggi in discussione. Mi sono impegnata affinché il testo finale analizzasse alcuni aspetti che ritengo di primaria importanza, e per questo ringrazio l'onorevole Figueiredo. La recente crisi economica ha comportato un aumento del tasso di disoccupazione. Purtroppo, ancora una volta le donne sono state quelle che hanno subito il contraccolpo peggiore. La lotta alla povertà passa innanzitutto attraverso politiche a favore dell'occupazione, con particolare attenzione alle componenti femminile e giovanile.</p>
      <p sl="it">Ogni individuo deve poter beneficiare di risorse che gli garantiscano un tenore di vita dignitoso. È vero: il reddito minimo può avere un ruolo importante nella lotta contro la povertà, offrendo a tutti la possibilità di partecipare attivamente alla vita sociale, culturale e politica. Ma la sua adozione deve essere una libera scelta di ogni Stato membro e non una decisione a livello comunitario.</p>
      <p sl="it">Per ottenere una vera e giusta integrazione sociale e contrastare le situazioni di degrado e povertà non dobbiamo ricorrere a mere misure assistenziali: è necessario puntare a obiettivi più ambiziosi. Impegniamoci dunque per migliori riforme strutturali e lavoriamo a favore di più incisive politiche occupazionali, per favorire l'inserimento nel mercato del lavoro delle componenti più deboli della società.</p>
    </intervention>
    <intervention id="2-120" speaker_id="28174" name="Thijs BERMAN" is_mep="True" mode="spoken" nationality="Netherlands" birth_date="26-09-1957" birth_place="Coevorden" p_group="Group of the Progressive Alliance of Socialists and Democrats in the European Parliament" m_state="NL">
      <p sl="nl">a nome del gruppo S&amp;D. – Signora Presidente, l’onorevole Figueiredo ha espresso il tutto in maniera eccellente e vorrei soltanto aggiungere un concetto. L’Unione europea è fondata sull’idea che la prosperità per il maggior numero di persone possibile sia garanzia di sviluppo economico per tutti gli europei. Grazie al mercato aperto, ma anche grazie ai Fondi strutturali, alla ridistribuzione della prosperità, il tenore di vita negli Stati membri dell’Europa centrale e orientale si sta innalzando e anche i vecchi Stati membri ne stanno traendo beneficio. Tutti gli europei hanno diritto a una vita dignitosa, come tutti i cittadini del mondo.</p>
      <p sl="nl">Per questo la riduzione della povertà figura nel trattato di Lisbona. Gli obiettivi di sviluppo del Millennio devono essere conseguiti e possiamo procedere a livello internazionale esattamente nel modo in cui stiamo procedendo con i nuovi Stati membri. I paesi poveri diventano più prosperi grazie al rispetto dello Stato di diritto, poiché dà alle aziende il coraggio di investire in quei paesi sapendo che i loro contratti sono sicuri. La ridistribuzione della prosperità nel mondo riduce la tensione sociale e le probabilità di violenze e flussi di profughi, moltiplicando i nostri mercati potenziali.</p>
      <p sl="nl">È dunque incomprensibile che alcuni governi degli Stati membri, come i Paesi Bassi, il mio paese, ora stiano interferendo con il bilancio per lo sviluppo, cercando anche di interferire con questi obiettivi. Lo stanno facendo nel nome di un egoismo miope e sbagliato. La riduzione della povertà deve restare una priorità dell’Unione.</p>
    </intervention>
    <intervention id="2-122" speaker_id="4541" name="Elizabeth LYNNE" is_mep="True" mode="spoken" nationality="United Kingdom" birth_date="22-01-1948" birth_place="Woking" p_group="Group of the Alliance of Liberals and Democrats for Europe" m_state="GB">
      <p sl="en">a nome del gruppo ALDE. – Signora Presidente, ritengo che la relazione sul reddito minimo che abbiamo votato in sede di commissione per l’occupazione e gli affari sociali rappresenti la maniera migliore per procedere e otterrà il massimo appoggio. Per questo vi esorto a respingere gli emendamenti nn. 1 e 2.</p>
      <p sl="en">Sono sempre stata una sostenitrice appassionata del reddito minimo in tutti gli Stati membri e l’ho scritto in tutte le relazioni che ho preparato sull’inclusione sociale, ma credo che il modo migliore per conseguire tale obiettivo consista in uno scambio di migliori prassi. A mio parere, se tentiamo di intraprendere la via legislativa, non riusciremo a coinvolgere tutti e non otterremo ciò che tutti vogliamo, ossia un tenore di vita dignitoso per tutti sottraendo la gente alla povertà ed evitando il fenomeno dei senzatetto.</p>
      <p sl="en">Nella relazione della commissione per l’occupazione, affermiamo anche che la maniera più efficace per affrancarsi dalla povertà consiste nel concedere a tutti la possibilità di accedere al mercato del lavoro. Un modo per ottenere tale scopo è accertarsi che la direttiva sull’occupazione sia attuata in maniera efficace in tutti gli Stati membri. Formulando la politica in materia di povertà e inclusione sociale, dobbiamo ascoltare la gente più colpita, in altre parole coloro che vivono in una situazione di povertà o sono senzatetto essi stessi. Dobbiamo sincerarci che gli Stati membri raggiungano i loro obiettivi di riduzione della povertà indicati nella strategia UE 2020.</p>
      <p sl="en">Vorrei infine sottolineare in questo dibattito che parliamo di reddito minimo, ossia sussidi di disoccupazione, non retribuzioni.</p>
    </intervention>
    <intervention id="2-124" speaker_id="96868" name="Karima DELLI" is_mep="True" mode="spoken" nationality="France" birth_date="04-03-1979" birth_place="Roubaix" m_state="FR">
      <p sl="fr">a nome del gruppo Verts/ALE. – Signora Presidente, onorevoli colleghi, 80 milioni di persone vivono in povertà in Europea, 5 milioni sono senzatetto, milioni vivono in alloggi inadeguate, un bambino su cinque è vittima della povertà. Dall’altra parte della scala, invece, che cosa abbiamo? Il numero dei miliardari sta aumentando.</p>
      <p sl="fr">Abbiamo recentemente organizzato la Giornata internazionale di eliminazione della povertà, il 17 ottobre, e l’Anno europeo di lotta alla povertà e all’esclusione sociale presto giungerà al termine, quale bilancio ne trarremo? Quali soluzioni concrete sono state offerte dall’Europa a chi è la principale vittima di una crisi di cui non è responsabile? Quali speranze possiamo offrire alla mia generazione, questa generazione europea che subisce il flagello della disoccupazione, dell’insicurezza e dell’esclusione, questi giovani che diffidano dell’Europa, che da essa e pertanto da voi si aspettano molto?</p>
      <p sl="fr">Siamo tenuti a rispondere alle loro preoccupazioni quotidiane e alle loro ansie rispetto al futuro. La strategia di Lisbona ha fallito nella sua missione di eliminazione della povertà. Non possiamo più restare inattivi e lasciare che le cose accadano. Non è più il tempo della vuota retorica. È giunto invece il momento di diventare audaci e dare prova di coraggio politico. Tutte le organizzazioni che lavorano con le vittime della povertà, ATD Fourth World, la Rete europea antipovertà (REAP), la Federazione europea delle associazioni nazionali che lavorano con i senzatetto (FEANTSA), Emmaüs Europe, lo chiedono da 20 anni!</p>
      <p sl="fr">Per questo domandiamo alla Commissione europea una direttiva quadro volta a fissare un reddito minimo adeguato, direttiva che garantirebbe ammissibilità e accesso a un reddito minimo adeguato in maniera che qualunque bambino, adulto o anziano che viva in povertà possa affrancarsene, assicurandogli così il diritto inalabile di vivere dignitosamente.</p>
      <p sl="fr">Il tempo a nostra disposizione si sta esaurendo, onorevoli colleghi, e l’esigenza di agire non è mai stata così pressante. Insieme possiamo porre fine all’oltraggioso scandalo della povertà a lungo termine. Povertà ed eliminazione della povertà: questo non dovrebbe essere soltanto uno slogan. È una realtà e insieme, come spero, vinceremo la battaglia.</p>
    </intervention>
    <intervention id="2-126" speaker_id="4556" name="Nirj DEVA" is_mep="True" mode="spoken" nationality="United Kingdom" birth_date="11-05-1948" birth_place="Colombo " p_group="European Conservatives and Reformists Group" m_state="GB">
      <p sl="en">a nome del gruppo ECR. – Signora Presidente, trovo questo dibattito risibile, per non dire quasi comico. A questo punto, ho udito diversi interventi e si è parlato di eliminare la povertà senza indicare neanche una volta come possiamo creare più ricchezza. Non si può eliminare la povertà senza creare ricchezza, altrimenti ciò che si fa è semplicemente ridistribuire dall’uno all’altro, non creare nuova ricchezza.</p>
      <p sl="en">In campo internazionale, 880 miliardi di euro provengono dai paesi in via di sviluppo attraverso ogni sorta di corruzione e altre attività non registrate o tassabili, soldi che non sono depositati nelle banche appropriate. È uno scandalo della comunità finanziaria nello sviluppo internazionale. Questi 880 miliardi di euro dovrebbero creare ricchezza nei paesi in via di sviluppo.</p>
      <p sl="en">In Europa, la povertà è in aumento a causa di un’eccessiva regolamentazione che si contrappone alla creazione di ricchezza in un momento in cui da India e Cina ci giungono sfide. Dobbiamo rivedere tutto questo.</p>
    </intervention>
    <intervention id="2-128" speaker_id="28248" name="Gabriele ZIMMER" is_mep="True" mode="spoken" nationality="Germany" birth_date="07-05-1955" birth_place="Berlin" p_group="Confederal Group of the European United Left - Nordic Green Left" m_state="DE">
      <p sl="de">a nome del gruppo GUE/NGL. – Signora Presidente, nella seduta odierna sul tema della povertà ci stiamo deliberatamente concentrando sul legame esistente tra povertà globale e povertà negli Stati membri dell’Unione europea. Tuttavia, centinaia di migliaia di persone lo hanno già fatto prima di noi. Nelle ultime settimane e negli ultimi mesi, hanno occupato sempre più numerosi le vie dell’Europa per chiederlo e la giornata di azione globale è stata espressamente organizzata in prossimità del vertice sugli obiettivi di sviluppo del Millennio dell’ONU.</p>
      <p sl="de">Contrariamente a queste persone, tuttavia, noi, come le istituzioni europee, restiamo vaghi e incoerenti in tutte le nostre strategie e creiamo condizioni quadro che, a loro volta, ostacolano la lotta alla povertà. Il trattato di Lisbona e anche la strategia Europa 2020 hanno di fatto eliminato gli obiettivi riguardanti la povertà. Molti Stati membri dell’Unione stanno cavalcando la richiesta di sostenibilità delle finanze pubbliche per giustificare la riduzione dei servizi sociali e storni mediante tagli del servizio sanitario e dei sistemi pensionistici, riduzioni degli strumenti politici per il mercato del lavoro e dei servizi resi a disoccupati, bambini e famiglie. Lo stiamo facendo noi stessi, nei nostri Stati membri, e in questo consesso agiamo come se avessimo semplicemente bisogno di condurre campagne affinché i poveri non siano più esclusi. Lo facciamo proprio noi attraverso i nostri metodi politici.</p>
      <p sl="de">Vorrei sottolineare dunque che la strategia Europa 2020 e la strategia per la sostenibilità dell’Unione europea si contraddicono l’un l’altra, rendendo impossibile la lotta alla povertà globale.</p>
    </intervention>
    <intervention id="2-130" speaker_id="28493" name="Derek Roland CLARK" is_mep="True" mode="spoken" nationality="United Kingdom" birth_date="10-10-1933" birth_place="Bristol" p_group="Europe of freedom and democracy Group" m_state="GB">
      <p sl="en">a nome del gruppo EFD. – Signora Presidente, la povertà, soprattutto il numero di coloro che sono a rischio di povertà, è aumentato con l’allargamento dell’Unione perché ogni nuovo Stato membro ha aggravato il problema, per cui è alquanto ovvio che cosa si dovrebbe fare per evitare nuovi aumenti.</p>
      <p sl="en">Una delle vostre risposte consiste nell’introdurre un reddito minimo. Sono favorevole a un salario minimo, ma soltanto se viene fissato da ciascun paese per se stesso. Una retribuzione minima paneuropea distorcerebbe la situazione. In Scandinavia, per esempio, il riscaldamento domestico deve essere più costoso per tutte le fasce di reddito rispetto all’Europa meridionale.</p>
      <p sl="en">Sono contrario a un reddito minimo perché ciò significa fondi pubblici per integrare un salario basso: più soldi da reperire per il contribuente in una situazione di crisi economica. Come si impedirà ad alcuni datori di lavoro di corrispondere meno del dovuto poiché sanno che provvederà il sistema assistenziale a integrare l’importo? Risposta: maggiore regolamentazione e burocrazia per le aziende, soprattutto a carico delle piccole e medie imprese che, nel complesso, occupano metà della forza lavoro.</p>
      <p sl="en">E, ovviamente, un reddito minimo armonizzato in tutta Europa sarà seguito da un sistema fiscale armonizzato, riducendo tutto a una massa grigia amorfa, priva della qualità più importante dell’Europa: la diversità.</p>
    </intervention>
    <intervention id="2-132" speaker_id="96981" name="Franz OBERMAYR" is_mep="True" mode="spoken" nationality="Austria" birth_date="25-05-1952" p_group="Non" m_state="AT">
      <p sl="de">Signora Presidente, mi turba che migliaia di persone nell’Unione vivano al limite della soglia di povertà nonostante abbiano un lavoro fisso. Alla luce di ciò, qualunque tentativo di introdurre una retribuzione minima appropriata non può che essere accolto con estremo favore. Tuttavia, una retribuzione minima ha senso soltanto se abbinata a ulteriori misure. Una discussione isolata potrebbe portare al declino di alcune zone in cui sono ubicate le aziende e a un aumento del numero di disoccupati. Infine, le piccole e medie imprese non potranno permettersi una retribuzione minima per legge se l’onere fiscale dovesse restare immutato e, ovviamente, retribuzioni più elevate implicano anche il rischio di un aumento del prezzo di beni e servizi, il che rimetterebbe in moto la spirale inflazionistica.</p>
      <p sl="de">La nostra attenzione deve dunque rivolgersi a forme di sostegno in relazione al lavoro. Il lavoro deve nuovamente diventare dignitoso per i cittadini europei. Un salario minimo rappresenta sicuramente un’idea valida, ma dovrebbe essere accompagnato da un pacchetto globale, opportunamente studiato, di sgravi fiscali per i lavoratori e le piccole e medie imprese europee.</p>
    </intervention>
    <intervention id="2-984" speaker_id="38596" name="Elisabeth MORIN-CHARTIER" is_mep="True" mode="spoken" nationality="France" birth_date="10-10-1947" birth_place="Ceaux-en-Couhé" p_group="Group of the European People's Party (Christian Democrats)" m_state="FR">
      <p sl="fr">Signora Presidente, l’eliminazione della povertà è di fatto un obiettivo di sviluppo del Millennio, ma è anche un obiettivo comunitario in Europa.</p>
      <p sl="fr">In Europa, in realtà, abbiamo il massimo tenore di vita medio nel mondo, ma da nessun’altra parte del mondo vi è una tale spaccatura come quella esistente all’interno della nostra società europea e tra l’Europa e l’Africa. È il più grande divario tra tenori di vita al mondo. Il nostro compito è dunque quello di attenuare tali differenze.</p>
      <p sl="fr">Troppi europei nella Comunità non possono contare su un pasto nutriente ogni due giorni. Troppo bambini sono poveri e devono confrontarsi con problemi di salute e istruzione radicati in una povertà persistente. Troppe donne devono scendere a patti con disparità salariali, sono emarginate nel campo dell’occupazione, non hanno un lavoro sicuro e, per questo, la formazione è l’unico modo per reinserirle nella società e sottrarle alla povertà. Troppi anziani, soprattutto donne, hanno avuto difficoltà a trovare un’occupazione dignitosa con una retribuzione adeguata durante la loro vita professionale.</p>
      <p sl="fr">Troppe persone vivono al di sotto della soglia di povertà nelle zone rurali. Molte nostre politiche di assistenza per combattere la povertà sono politiche urbane. Dobbiamo aiutare la comunità rurale a combattere la povertà.</p>
      <p sl="fr">Vi esorto pertanto: la lotta alla povertà …</p>
      <a text="(Il Presidente interrompe l’oratore)"/>
    </intervention>
    <intervention id="2-136" speaker_id="97125" name="Frédéric DAERDEN" is_mep="True" mode="spoken" nationality="Belgium" birth_date="11-01-1970" birth_place="Montegnée" p_group="Group of the Progressive Alliance of Socialists and Democrats in the European Parliament" m_state="BE">
      <p sl="fr">Signora Presidente, onorevoli colleghi, oggi in Parlamento europeo il tema dominante è la lotta alla povertà nel mondo. È importante, ma, come ha sottolineato l’onorevole Figueiredo, la povertà è un fenomeno fin troppo generalizzato anche in Europa. La lotta contro tale fenomeno è una delle priorità indicate nella strategia Europa 2020. Tuttavia, sebbene sia positivo fissare obiettivi, che per inciso avrebbero dovuto essere più ambiziosi, è meglio se esistono anche i mezzi necessari. E un reddito minimo adeguato per chiunque in Europa è evidentemente uno di tali mezzi.</p>
      <p sl="fr">L’eccellente relazione della nostra collega dimostra il suo scopo in questa lotta e fa realmente avanzare le cose. Nondimeno, senza un’iniziativa legislativa da parte della Commissione che riconosca anche il ruolo svolto dal reddito minimo, temiamo che gli Stati membri non possano mantenere la promessa di rifiutare la povertà. Per questo la relazione deve essere seguita da una direttiva quadro che tenga anche conto delle prassi nazionali.</p>
    </intervention>
    <intervention id="2-138" speaker_id="840" name="Charles GOERENS" is_mep="True" mode="spoken" nationality="Luxembourg" birth_date="06-02-1952" birth_place="Ettelbruck" m_state="LU">
      <p sl="fr">Signora Presidente, onorevoli colleghi, per quanto mi riguarda, l’odierno dibattito dà luogo a tempo importanti osservazioni.</p>
      <p sl="fr">Primo, la globalizzazione ha accentuato le disparità all’interno dei paesi, ma ha attenuato le differenze tra nazioni, come si evince dal successo dei paesi emergenti, ciò che è stato sottolineato da un esperto del Fondo monetario internazionale alla conferenza di Oslo, dove il FMI si è schierato con l’Organizzazione internazionale del lavoro.</p>
      <p sl="fr">È vero che vi sono ancora notevoli differenze tra i paesi, ma sarebbe sbagliato imputare la persistente povertà alla sola globalizzazione se parliamo delle disparità esistenti all’interno dei nostri Stati.</p>
      <p sl="fr">La situazione in Europa, ed è la mia seconda osservazione, è molto specifica. È l’unico grande spazio economico a essersi abituato a una disoccupazione di massa negli ultimi trent’anni, come ha sottolineato il Professor Fitoussi.</p>
      <p sl="fr">La strategia Europa 2020 effettivamente schiude alcune interessanti prospettive sui modi per affrontare la disoccupazione strutturale, ma è nel contesto della gestione dell’attuale crisi che l’Unione deve trovare vie per migliorare i livelli di occupazione.</p>
      <p sl="fr">Molti di noi ritengono che se si dovesse troppo propendere soltanto per il risanamento delle finanze pubbliche, l’obiettivo di ridurre la povertà rischierebbe di diventare illusorio.</p>
      <p sl="fr">Terzo, il nostro approccio alla lotta contro la povertà deve essere nel contempo internazionale e rivolto verso l’esterno. Se pensiamo a uno sviluppo sostenibile, non possiamo più permetterci di privilegiare un aspetto a discapito dell’altro. Un approccio maltusiano che comporti l’affermazione di ciò che viene speso nel nome della solidarietà è semplicemente …</p>
      <a text="(Il Presidente interrompe l’oratore)"/>
    </intervention>
    <intervention id="2-140" speaker_id="4531" name="Jean LAMBERT" is_mep="True" mode="spoken" nationality="United Kingdom" birth_date="01-06-1950" birth_place="Orsett" p_group="Group of the Greens/European Free Alliance" m_state="GB">
      <p sl="en">Signora Presidente, penso che siamo tutti consapevoli dell’importanza dei regimi di reddito minimo nell’Unione europea, sebbene non tutti gli Stati membri li abbiano già istituiti. Sappiamo anche che vi sono notevolissime differenze in termini di efficacia, non vi è spesso una base chiara per gli importi corrisposti e le somme versate non necessariamente seguono il ritmo dell’aumento dei costi. Alcuni Stati membri hanno un assorbimento molto ridotto, per cui i cittadini non usufruiscono dei propri diritti, e alcuni limitano anche nel tempo tali regimi di reddito, il che suona molto strano per uno strumento che dovrebbe rappresentare una rete di sicurezza.</p>
      <p sl="en">Credo fermamente che abbiamo bisogno di un quadro comune nell’Unione europea che stabilisca principi chiari per sviluppare tali regimi e una metodologia chiara per utilizzarli. Non si tratta di uno stesso livello di pagamento in tutti gli Stati membri e continuare a ribadire tale concetto equivale a perpetuare un’affermazione profondamente errata. Dobbiamo sviluppare tali regimi in modo che tutti nell’Unione possano vivere dignitosamente.</p>
    </intervention>
    <intervention id="2-142" speaker_id="96786" name="Tadeusz CYMAŃSKI" is_mep="True" mode="spoken" nationality="Poland" birth_date="06-06-1955" birth_place="Nowy Staw" p_group="European Conservatives and Reformists Group" m_state="PL">
      <p sl="pl">Signora Presidente, l’odierno dibattito si tiene nell’Anno europeo di lotta alla povertà e all’esclusione sociale. È importante che i nostri sforzi, come quelli dei governi e delle organizzazioni non governative, siano sostenuti e non si tratti soltanto di campagne e propagande. Di tutte le misure proposte nella relazione in discussione, particolarmente significativa è quella intesa a definire un reddito minimo rispetto al reddito medio. Le cause della povertà sono varie e spesso associate a malesseri sociali ed esclusione sociale. Tuttavia, colpisce soprattutto il fatto, profondamente vergognoso, che la povertà si manifesta tra i lavoratori e persino tra coloro che non hanno figli o ne hanno pochi. Una siffatta situazione è inaccettabile, per cui i passi intrapresi dalla Commissione europea e dal Parlamento al riguardo devono essere straordinariamente efficaci, coerenti e risoluti. Aiutando la gente nei diversi continenti e mandando aiuti umanitari a seguito di calamità naturali, dovremmo prima dare l’esempio dimostrando solidarietà ai cittadini colpiti dalla povertà nel territorio dell’Unione europea.</p>
    </intervention>
    <intervention id="2-144" speaker_id="96660" name="Niki TZAVELA" is_mep="True" mode="spoken" nationality="Greece" birth_date="30-06-1947" birth_place="Lamia" p_group="Europe of freedom and democracy Group - Vice" m_state="GR">
      <p sl="el">Signora Presidente, signor Commissario, vorrei esordire sottolineando un ambito nel quale dobbiamo adottare una politica preventiva se vogliamo evitare di creare una nuova generazione di nouveaux pauvres in Europa. Recenti studi hanno dimostrato che sussiste una profondissima differenza tra le retribuzioni dei lavoratori e le pensioni che percepiranno, un “divario pensionistico” che inevitabilmente li porrà tra i nouveaux pauvres . A livello paneuropeo, i lavoratori devono risparmiare 2 miliardi di euro all’anno per colmare tale divario nella loro copertura assicurativa e garantirsi un tenore di vita dignitoso all’atto del pensionamento.</p>
      <p sl="el">Formulo questo richiamo al regolamento per attirare la vostra attenzione su questo problema estremamente grave con il quale i milioni di pensionati europei, i nouveaux pauvres dell’Europa, si stanno già confrontando.</p>
    </intervention>
    <intervention id="2-146" speaker_id="96682" name="Sari ESSAYAH" is_mep="True" mode="spoken" nationality="Finland" birth_date="21-02-1967" birth_place="Haukivuori" p_group="Group of the European People's Party (Christian Democrats)" m_state="FI">
      <p sl="fi">Signora Presidente, la relazione sul reddito minimo è una valida riflessione sull’ampio dibattito che noi, in sede di commissione per l’occupazione e gli affari sociali, abbiamo avuto sulla lotta alla povertà e all’esclusione. Forse questo è l’Anno europeo della lotta alla povertà, ma a causa della crisi economica, disoccupazione e difficoltà sociali stanno ancora aumentando in molti Stati membri.</p>
      <p sl="fi">Le caratteristiche salienti della povertà europea sono la povertà infantile, la crescente disoccupazione giovanile, l’inferiorità delle donne sul mercato del lavoro, l’esclusione degli immigranti, la condizione delle minoranze etniche come i rom, la piaga della disoccupazione e l’età di prepensionamento. Ridurre la povertà è uno degli obiettivi principali della strategia Europa 2020 e vi è stato il desiderio di rendere tale obiettivo una realtà attraverso parametri quantitativi vincolanti per gli Stati membri. Esiste anche un buon motivo per questo, perché i risultati dell’impegno profuso per ridurre la povertà nell’ultimo decennio sono stati praticamente nulli.</p>
      <p sl="fi">La maggioranza della commissione ha infine deciso di proporre che gli Stati membri fissino un reddito minimo pari al 60 per cento della loro soglia di reddito medio, e alcuni Stati membri hanno persino chiesto una legge quadro sul reddito minimo. Personalmente non appoggio le modifiche legislative perché stabilendo un reddito minimo si ignorano le strutture diverse dei sistemi di sicurezza sociale negli Stati membri. In alcuni di essi, del sistema di sicurezza sociale fanno anche parte servizi sociali legati al reddito e ripartiti secondo livelli diversi, come anche servizi universali finanziati attraverso l’imposizione fiscale. Alla questione del reddito minimo ci si dovrebbe dunque accostare dal punto di vista del principio della sussidiarietà negli Stati membri e le soluzioni andrebbero ricercate attraverso uno scambio di migliori prassi.</p>
    </intervention>
    <intervention id="2-148" speaker_id="1985" name="Pervenche BERÈS" is_mep="True" mode="spoken" nationality="France" birth_date="10-03-1957" birth_place="Neully-sur-Seine" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">Signora Presidente, signor Presidente in carica del Consiglio, signori Commissari, sulla scia del 17 ottobre, giornata di azione per la lotta alla povertà in quest’anno europeo di lotta alla povertà e all’esclusione sociale, sappiamo che nel 2007, prima della crisi, il 17 per cento della popolazione dell’Unione europea viveva al di sotto della soglia di povertà. Il dato attuale non è noto, ma tutti siamo consapevoli del fatto che è elevato e tale situazione non può essere tollerata.</p>
      <p sl="fr">Sì, siamo coerenti nei nostri impegni; indubbiamente crediamo in quello che abbiamo adottato nelle nostre normative di base, nell’articolo 1 della Carta in cui si dichiara che tutti hanno diritto alla dignità, nel trattato di Lisbona che pone la lotta all’esclusione sociale come obiettivo dell’Unione europea, e nella strategia Europa 2020 che si prefigge la lotta alla povertà come una delle sue principali finalità. Tuttavia, non abbiamo mai definito i mezzi per attuare tale strategia, il che significa che falliremo e i nostri concittadini resteranno delusi.</p>
      <p sl="fr">Dobbiamo assumere un’iniziativa legislativa in tema di reddito minimo e organizzare i fondi …</p>
      <a text="(Il Presidente interrompe l’oratore)"/>
    </intervention>
    <intervention id="2-150" speaker_id="28122" name="David CASA" is_mep="True" mode="spoken" nationality="Malta" birth_date="16-11-1968" birth_place="Valletta" m_state="MT">
      <p sl="mt">Signora Presidente, come è stato già detto, il tema della povertà è in cima alla nostra agenda. Siamo tutti a conoscenza delle statistiche, delle percentuali e della retorica sull’argomento. Il fatto che un numero così elevato di cittadini viva al di sotto della soglia di povertà è un problema grave che deve essere affrontato senza indugio. È meraviglioso riuscire a combattere la povertà creando più posti di lavoro e incoraggiando la creazione di strutture in grado di aiutarsi a conseguire il nostro obiettivo, tra cui un piano per aiutare i cittadini europei a ricevere la formazione necessaria, formazione che si tradurrà in un lavoro che paga. Abbiamo tuttavia anche bisogno dei fondi necessari per fornire sostegno ai paesi ancora in ritardo in tale ambito in maniera che anche loro possano conseguire tali obiettivi. È dunque chiaro che occorre incoraggiare il maggior numero di persone possibile ad accedere al mercato del lavoro, donne in particolare. La relazione valuta approfonditamente la situazione e coglierei l’occasione per ringraziare sentitamente la relatrice complimentandomi con lei per l’utilissimo lavoro svolto. Nondimeno, dobbiamo fare in modo di non intraprendere precipitosamente azioni alla cieca, perché le disposizioni del trattato in merito al principio della sussidiarietà vanno sempre rispettate. Applicare un concetto passe-partout all’intera Europa non è una soluzione praticabile. Inoltre, ancora non disponiamo della base giuridica necessaria che il nostro trattato richiede allo scopo. Infine, gli Stati membri dovrebbero essere liberi di disciplinare tali requisiti secondo le proprie esigenze, senza vincoli.</p>
    </intervention>
    <intervention id="2-152" speaker_id="5956" name="Regina BASTOS" is_mep="True" mode="spoken" nationality="Portugal" birth_date="04-11-1960" birth_place="Veiros-Estarreja" p_group="Group of the European People's Party (Christian Democrats)" m_state="PT">
      <p sl="pt">Signora Presidente, l’Europa sta attualmente vivendo un periodo di trasformazione a causa della crisi economica, finanziaria e sociale. La crisi che affligge alcuni Stati membri si è acuita, le disparità sociali si sono aggravate e tale situazione ha comportato un aumento del numero di persone che vive al di sotto della soglia di povertà.</p>
      <p sl="pt">Oggi nell’Unione europea vi sono più poveri. Vi sono più uomini e donne con un reddito inferiore al 60 per cento del salario medio del paese in cui vivono. Abbiamo un problema grave, per il quale occorrono misure concrete ed efficaci. Ottanta milioni di europei vivono al limite della soglia di povertà o al di sotto di essa e, sebbene tale soglia differisca da un paese all’altro dell’Unione, è comunque certo che questo è un fenomeno dilagante nell’Unione, Unione che come paradigma di sviluppo ha il modello sociale più avanzato al mondo.</p>
      <p sl="pt">In Portogallo, circa il 20 per cento dei cittadini vive in povertà o a rischio di povertà con meno di 360 euro al mese. I dati sulla povertà infantile nel mio paese sono sconfortanti. Il Portogallo è uno degli otto paesi con i massimi livelli di povertà infantile.</p>
      <p sl="pt">Apprezziamo l’obiettivo volto a sottrarre 20 milioni di persone alla povertà entro il 2020, così come apprezziamo gli sforzi profusi per promuovere l’occupazione e l’inclusione sociale. Vorrei dunque complimentarmi con la relatrice per il suo apporto e sottolineare che, poiché un reddito minimo è auspicabile, dovrebbe essere responsabilità di ciascuno Stato membro fissarne l’entità.</p>
    </intervention>
    <intervention id="2-154" speaker_id="39724" name="Csaba SÓGOR" is_mep="True" mode="spoken" nationality="Romania" birth_date="12-05-1964" birth_place="Arad" p_group="Group of the European People's Party (Christian Democrats)" m_state="RO">
      <p sl="hu">Signora Presidente, nel 1992 l’ONU ha dichiarato il 17 ottobre Giornata internazionale della povertà. Nel 2000, la comunità internazionale si è impegnata a dimezzare il numero di coloro che vivono nell’indigenza entro 15 anni. Due terzi di questi 15 anni sono già trascorsi. I numeri sono allarmanti e siamo in ritardo rispetto agli obiettivi prestabiliti in un momento in cui domanda e aspettative sono notevolissime. Il 73 per cento della popolazione dell’Unione ritiene che il problema principale stia nella povertà sempre più generalizzata esistente nei rispettivi paesi. L’89 per cento dei cittadini vuole un intervento urgente per affrontare il problema e il 74 per cento si aspetta che l’Unione svolga un ruolo importante nell’eliminazione della povertà. D’altro canto, 6 milioni di cittadini europei hanno perso il posto di lavoro negli ultimi due anni e la povertà infantile sta aumentando.</p>
      <p sl="hu">Sebbene si sappia e spesso si citi il fatto che l’occupazione è lo strumento più efficiente per combattere la povertà, al modello dell’Europa sociale identificato da Jean Monnet si sono sovrapposti interessi economici. La finalità dello sviluppo economico è assicurare il benessere dei cittadini, ma a nulla vale senza misure sociali efficienti e una drastica riduzione dell’attuale livello di povertà. È ovvio che la politica sociale è principalmente compito e responsabilità degli Stati membri. Penso ancora, tuttavia, che dobbiamo trovare risposte ai problemi più urgenti insieme, sfruttando maggiormente il metodo di coordinamento aperto e agevolando lo scambio di buone prassi.</p>
    </intervention>
    <intervention id="2-156" speaker_id="28257" name="Ivo BELET" is_mep="True" mode="spoken" nationality="Belgium" birth_date="07-06-1959" birth_place="St Truiden" p_group="Group of the European People's Party (Christian Democrats)" m_state="BE">
      <p sl="nl">Signora Presidente, signor Commissario, un abitante su sei dell’Unione europea è a rischio di povertà: i giovani fino a 17 anni in particolare, ma anche molti anziani sono vulnerabili. La povertà sta aumentando, anche tra coloro che hanno un posto di lavoro. Ritengo pertanto, onorevoli colleghi, che abbiamo anche bisogno di un’iniziativa a livello europeo.</p>
      <p sl="nl">Crescita economica, migliore istruzione e formazione, più posti di lavoro: siamo ovviamente del tutto favorevoli, ma è chiaro che non è abbastanza e abbiamo bisogno di una politica specifica per combattere la povertà. Come è già stato detto in questa sede, questa è di fatto una delle bandiere, una delle priorità della nostra nuova strategia Europa 2020. Che cosa riguarda in termini specifici? Riguarda una vita dignitosa, il diritto di vivere dignitosamente, nonché cibo, alloggio e vestiti: elementi di base che evidentemente, nel 2010, nella nostra prospera Unione europea non sono garantiti.</p>
      <p sl="nl">Signora Presidente, onorevoli colleghi, per questo ritengo che l’azione per garantire tale reddito minimo debba essere intrapresa anche a livello europeo. Come ha affermato l’onorevole Bastos, tale strumento non deve essere sviluppato in maniera identica in tutta l’Unione europea. È necessario prevedere un margine sufficientemente ampio affinché gli Stati membri possano optare per la propria soluzione specifica. Nondimeno, dobbiamo continuare ad aumentare la pressione esercitata per evitare che le persone vulnerabili siano lasciate fuori al freddo.</p>
      <p sl="nl">Per questo chiediamo espressamente un regime di reddito minimo garantito da introdurre in tutti i paesi dell’Unione europea, che rappresenterebbe un segnale di speranza importante per tutte le categorie più vulnerabili in Europa, quelle che attualmente sono vittime di povertà ed esclusione sociale.</p>
    </intervention>
    <intervention id="2-158" speaker_id="96933" name="Milan ZVER" is_mep="True" mode="spoken" nationality="Slovenia" birth_date="25-05-1962" birth_place="Ljubljana" m_state="SI">
      <p sl="sl">Signora Presidente, mi compiaccio per il fatto che si stia anche cercando di innalzare il problema della povertà e dell’esclusione sociale a livello di istituzioni europee. È molto importante.</p>
      <p sl="sl">La risoluzione che siamo chiamati ad adottare è orientata esattamente in tale direzione. Tuttavia, pur descrivendo perfettamente la situazione, è riuscita un po’ meno nello scopo di trovare una soluzione al problema.</p>
      <p sl="sl">Il reddito minimo può essere parte della soluzione e di fatto già esiste, in qualche forma, nelle politiche sociali degli Stati membri. Tuttavia, in questo documento, mi sono anche imbattuto in una proposta concernente un reddito di base universale o un reddito incondizionato per tutti.</p>
      <p sl="sl">Orbene, tale soluzione sarebbe opinabile, anche dal punto di vista dei diritti sociali. Non è una buona idea che tutti percepiscano un reddito di base per una vita normale perché disporremmo di meno denaro per coloro che sono realmente bisognosi di assistenza sociale.</p>
      <p sl="sl">Spero che, in questa plenaria …</p>
      <a text="(Il Presidente interrompe l’oratore)"/>
    </intervention>
    <intervention id="2-160" speaker_id="95281" name="Viorica DĂNCILĂ" is_mep="True" mode="spoken" nationality="Romania" birth_date="16-12-1963" birth_place="Roşiori de Vede" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Signora Presidente, gli obiettivi fissati dalla strategia di Lisbona, ossia creazione di più posti di lavoro ed eliminazione della povertà entro il 2010, non sono stati conseguiti. Per questo l’Europa deve proseguire nel suo impegno per attuarli.</p>
      <p sl="ro">Credo che l’Unione europea e gli Stati membri debbano concentrare particolarmente l’attenzione sui programmi di apprendimento a lungo termine, che rappresentano un mezzo per combattere la povertà e l’esclusione sociale contribuendo a consolidare la capacità di occupazione e integrazione nel mercato del lavoro.</p>
      <p sl="ro">D’altro canto penso che l’esecutivo europeo debba analizzare gli ambiti caratterizzati da una crescente carenza di personale qualificato per poter promuovere in futuro misure che colmino tale lacuna.</p>
      <p sl="ro">Una misura possibile potrebbe consiste nell’estensione del programma Erasmus, attualmente riservato agli studenti, anche ad altri gruppi socioprofessionali come i giovani privi di qualifiche universitarie o i disoccupati inseriti in programmi di riconversione professionale.</p>
    </intervention>
    <intervention id="2-162" speaker_id="34234" name="Antonyia PARVANOVA" is_mep="True" mode="spoken" nationality="Bulgaria" birth_date="26-04-1962" birth_place="Dobrich" p_group="Group of the Alliance of Liberals and Democrats for Europe - Vice" m_state="BG">
      <p sl="bg">Signora Presidente, visto il principio fondamentale di solidarietà dell’Unione europea e nel contesto dell’Anno europeo di lotta alla povertà e all’esclusione sociale, chiedo l’introduzione di un reddito minimo adeguato garantito in tutti gli Stati membri dell’Unione, che sostenga coloro che hanno un reddito insufficiente affinché possano consolidare la propria integrazione economica e sociale e vivere dignitosamente.</p>
      <p sl="bg">Riusciremo a compiere progressi significativi ed efficaci nella battaglia contro la povertà soltanto attraverso l’adozione di misure concrete volte a instaurare regimi di reddito minimo, il che ci consentirebbe di garantire un tenore di vita appropriato a tutti i cittadini europei, tra cui sicurezza sociale e pari accesso ai servizi sociali erogati dallo Stato come l’assistenza sociale, le cure sanitarie e l’istruzione.</p>
      <p sl="bg">Vorrei infine sottolineare che riusciremo a tutelare i nostri cittadini dall’esclusione sociale, specialmente donne e gruppi a rischio, come anche le minoranze etniche, soltanto con l’aiuto di un’ampia serie di soluzioni politiche concrete in grado di garantire la disponibilità di risorse per l’intervento e la protezione sociale.</p>
    </intervention>
    <intervention id="2-164" speaker_id="1933" name="Elisabeth SCHROEDTER" is_mep="True" mode="spoken" nationality="Germany" birth_date="11-03-1959" birth_place="Dresden" p_group="Group of the Greens/European Free Alliance" m_state="DE">
      <p sl="de">Signora Presidente, vorrei rinvolgermi nuovamente alla Commissione affinché garantisca che, se definisce una piattaforma per la povertà, questa non resti soltanto lettera morta, ma faccia proprie le iniziative del Parlamento. In primo luogo, esiste un’iniziativa che prevede una valutazione dell’eventualità che si introduca una direttiva quadro per il reddito minimo in maniera che tutti nell’Unione europea possano avere una vita dignitosa. In secondo luogo, esiste un’iniziativa che si spinge oltre l’uso del PIL nella preparazione dei fondi strutturali, includendo anche il coefficiente Gini come misura della disparità di reddito nella valutazione nei casi in cui vi è uno svantaggio. Sono elementi sui quali adesso occorre decidere se vogliamo avere la possibilità di introdurli. Chiederei pertanto al Commissario di inserire questi due punti della Plenaria nell’agenda della Commissione e fare in modo che la Commissione risponda in merito al Parlamento.</p>
    </intervention>
    <intervention id="2-166" speaker_id="96881" name="Elie HOARAU" is_mep="True" mode="spoken" nationality="France" birth_date="08-07-1938" birth_place="Sainte-Suzanne" p_group="Confederal Group of the European United Left - Nordic Green Left" m_state="FR">
      <p sl="fr">Signora Presidente, da troppi anni ormai celebriamo la Giornata internazionale dell’eliminazione della povertà senza risultati concreti e corriamo il rischio che tale giornata sia contraddistinta per molti decenni a venire dallo stesso insuccesso se continuiamo ad applicare le stesse politiche. Da questo punto di vista, l’Europa e il mondo occidentale in generale non possono esimersi dalle proprie responsabilità.</p>
      <p sl="fr">La lotta alla povertà implica una lotta per un’equa distribuzione della ricchezza sia all’interno degli Stati membri sia a livello internazionale. È anche una questione di rispetto dell’ambiente e promozione del principio di parità tra tutti gli esseri umani. Se le nostre discussioni odierne non sono seguite da azioni concrete basate su ciò che oggi abbiamo udito, temo che le affermazioni da noi formulate diventeranno lettera morta, semplici dichiarazioni di buone intenzioni senza un reale impatto sulla miseria e la povertà in Europa e nel mondo.</p>
    </intervention>
    <intervention id="2-168" speaker_id="97016" name="Angelika WERTHMANN" is_mep="True" mode="spoken" nationality="Austria" birth_date="07-11-1963" birth_place="Schwarzach" p_group="Non" m_state="AT">
      <p sl="de">Signora Presidente, onorevoli colleghi, la povertà e l’esclusione sociale violano la dignità umana, in altre parole i diritti umani fondamentali. Quelli maggiormente a rischio sono i nuclei familiari monoparentali, i bambini e gli anziani. Le donne rappresentano una percentuale significativa della popolazione a rischio di povertà, in parte a causa della consueta discriminazione ancora prevalente da ogni parte in termini di retribuzioni e pensioni e in parte a causa delle loro condizioni di lavoro, molto spesso precarie.</p>
      <p sl="de">Dobbiamo intraprendere azioni che promuovano l’investimento nel mercato del lavoro, per esempio per creare posti di lavoro e consolidare programmi comunitari come quello di apprendimento permanente. Sicuramente dovremmo assicurare un livello minimo di disponibilità di risorse materiali, ma con controlli e requisiti rigidi in maniera da evitare sin dall’inizio ogni possibile abuso. Indubbiamente dovremmo garantire un reddito minimo, ma a condizione che in alcuna circostanza conduca a una nuova forma di discriminazione indiretta o inversa.</p>
    </intervention>
    <intervention id="2-170" speaker_id="28178" name="Miroslav MIKOLÁŠIK" is_mep="True" mode="spoken" nationality="Slovakia" birth_date="11-09-1952" p_group="Group of the European People's Party (Christian Democrats)" m_state="SK">
      <p sl="sk">Signora Presidente, quasi 85 milioni di persone nell’Unione europea devono confrontarsi con il rischio di povertà e il 17 per cento dei 500 milioni di abitanti dell’Unione nel 2008 viveva al di sotto della soglia di povertà.</p>
      <p sl="sk">Poiché povertà ed esclusione sociale hanno una natura sfaccettata, dobbiamo sistematicamente incorporarne la prevenzione in altre politiche in maniera che tutti i cittadini europei possano vivere dignitosamente. La lotta alla povertà richiede non soltanto un sostegno attivo dei sistemi retributivi e della protezione sociale, bensì anche la creazione di posti di lavoro permanenti e dignitosi per le categorie svantaggiate in termini di occupazione. Vorrei infatti ribadire come l’occupazione debba generalmente considerarsi la forma più efficace di tutela dalla povertà, e la creazione di posti di lavoro dovrebbe pertanto essere una priorità chiara dell’Unione e degli Stati membri, prestando particolare attenzione all’integrazione nella vita lavorativa di giovani e anche anziani.</p>
    </intervention>
    <intervention id="2-172" speaker_id="1289" name="Proinsias DE ROSSA" is_mep="True" mode="spoken" nationality="Ireland" birth_date="15-05-1940" birth_place="Dublin" p_group="Group of the Progressive Alliance of Socialists and Democrats in the European Parliament" m_state="IE">
      <p sl="en">Signora Presidente, domenica scorsa ho incontrato un gruppo di giovani irlandesi che combattono per sopravvivere alla povertà, i quali mi hanno chiesto, in quanto membro di questo Parlamento, da quale parte mi schieravo. Ero dalla loro parte, oppure dalla parte dei banchieri? Questa è stata la domanda che mi hanno brutalmente posto, fornendomi poi una serie di testimonianze che mi hanno pregato di trasmettere al Parlamento. Quei giovani mi hanno ribadito che non sono più interessati a votare perché non vedono prospettive di cambiamento continuando a esprimere il lavoro voto. Mi hanno detto che sono stanchi di essere trattati come se fossero assolutamente insignificanti e che ritenevano di non aver alcun valore per la società.</p>
      <p sl="en">Credo che sia necessario tenere presente ciò che quei giovani pensano. Sono il nostro futuro. Nulla dimostra che la Commissione stia di fatto garantendo che tutti gli Stati membri esortati a impegnarsi nel consolidamento fiscale stiamo tenendo conto del fatto che non dobbiamo infliggere maggiori sofferenze a queste persone, che già soffrono, facendo sprofondare nell’indigenza chi è già ai limiti del baratro. È estremamente importante che noi …</p>
      <a text="(Il Presidente interrompe l’oratore)"/>
    </intervention>
    <intervention id="2-173" speaker_id="4466" name="Ilda FIGUEIREDO" is_mep="True" mode="spoken" role="relatore" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Signora Presidente, vorrei ringraziare tutti i colleghi e anche la Commissione, il Consiglio e la Presidenza belga per quanto affermato in questa sede, ma vorrei anche porre l’accento su tre elementi che diversi Stati membri hanno sottolineato.</p>
      <p sl="pt">In primo luogo, le belle parole e le buone intenzioni non bastano. Questo Anno europeo di lotta alla povertà e all’esclusione sociale deve assumere una dimensione concreta. Le politiche devono cambiare. Occorre porre al primo posto la gente. È necessario diventare consapevoli del fatto che sono i lavoratori a creare ricchezza e hanno bisogno di retribuzioni dignitose, ma per creare maggiore ricchezza abbiamo bisogno di più posti di lavoro, che siano accompagnati da diritti e retribuzioni eque. Vi è tuttavia anche bisogno di un altro tipo di ridistribuzione della ricchezza e del reddito e, in tale contesto, il regime di reddito minimo rappresenta uno strumento fondamentale per contribuire a tale lotta, pur mantenendo un reddito minimo che potrà differire da paese a paese, condividendo un obiettivo comune …</p>
      <a text="(Il Presidente interrompe l’oratore)"/>
    </intervention>
    <intervention id="2-175" speaker_id="photo_generic" name="Andris Piebalgs" is_mep="True" mode="spoken">
      <p sl="en">membro della Commissione. – Signora Presidente, la povertà è una tragedia per il singolo, ma anche per la società. La povertà conduce a violenza, criminalità e conflitto. Vorrei ringraziare il Parlamento europeo per aver attribuito la massima priorità alla lotta alla povertà nella sua agenda e l’odierno dibattito dimostra la determinazione dell’Europa a raccogliere tale sfida. La strategia Europa 2020, la relazione dell’onorevole Figueiredo, le attività negli Stati membri sono tutti passi nella giusta direzione.</p>
      <p sl="en">Vorrei sottolineare che fintantoché esisterà la povertà globale, fintantoché 1,4 miliardi di persone vivranno con meno di un dollaro al giorno, non possiamo aspettarci di risolvere il problema neanche all’interno dell’Unione europea, il che significa che la politica relativa agli obiettivi di sviluppo del Millennio è una politica che riguarda anche noi.</p>
      <p sl="en">Credo che stiamo cercando di trovare la giusta soluzione ed è la crescita economica inclusiva dei nostri partner, come dell’Unione europea. So che la crescita economica esclusiva suona abbastanza semplice, ma è esattamente quello su cui stiamo cercando di concentrarci nel modificare le nostre politiche di sviluppo e anche la strategia UE 2020 va in tale direzione.</p>
    </intervention>
    <intervention id="2-177" speaker_id="photo_generic" name="Olivier Chastel" is_mep="True" mode="spoken">
      <p sl="fr">Presidente in carica del Consiglio. – Signora Presidente, onorevoli parlamentari, nel mio primo intervento mi sono deliberamene concentrato sull’aspetto della lotta alla povertà legato allo sviluppo. Come è ovvio, dirò qualche parola in merito all’Unione europea. La Presidenza belga è impegnata a sviluppare strumenti per combattere la povertà e l’esclusione sociale, soprattutto attraverso le iniziative faro previste dalla strategia Europa 2020. Uno degli obiettivi della strategia, approvata dal Consiglio il 7 giugno 2010, è la promozione dell’inclusione sociale, specialmente attraverso la riduzione della povertà.</p>
      <p sl="fr">Tale obiettivo afferma che almeno 20 milioni di persone dovrebbero essere sottratti al rischio di povertà o esclusione entro il 2020 sulla base di tre indicatori formulati dalla commissione per la protezione sociale, vale a dire il rischio di povertà, la privazione materiale e il fatto di vivere all’interno di un nucleo familiare di disoccupati.</p>
      <p sl="fr">Inoltre, l’Anno europeo di lotta alla povertà e all’esclusione sociale è volto a sensibilizzare il pubblico al problema e trasmettere il messaggio che la povertà e l’esclusione minano lo sviluppo economico e sociale, cercando anche di chiamare in causa il punto di vista secondo cui la lotta alla povertà rappresenta un costo per la società e ribadendo l’importanza della responsabilità collettiva non soltanto per i decisori politici, ma anche per quanti operano nel settore pubblico e privato.</p>
      <p sl="fr">La Presidenza belga ha dimostrato la propria volontà partecipando all’Anno europeo di lotta alla povertà e all’esclusione sociale. Vorrei in proposito citare alcune manifestazioni e iniziative organizzate. In settembre si è tenuta una conferenza sulla povertà infantile, il cui scopo era dare spazio a un dibattito europeo in merito all’adozione di una raccomandazione sulla povertà infantile per spezzare il circolo vizioso della povertà che si ripete di generazione in generazione.</p>
      <p sl="fr">In risposta specificamente all’onorevole Daerden, oggi a Bruxelles è stata organizzata una tavola rotonda sull’attuazione della raccomandazione rispetto all’inclusione attiva con i suoi tre pilastri: reddito minimo, mercato del lavoro inclusivo e accesso a servizi di qualità.</p>
      <p sl="fr">Un’altra conferenza sul tema dell’economia sociale è prevista per il 27 e 28 ottobre, mentre una sul fenomeno dei senzatetto sarà organizzata il 9 e 10 dicembre. Infine, il 17 dicembre, ai margini del Coniglio europeo, avrà luogo la sessione di chiusura ufficiale dell’Anno di lotta alla povertà nel corso della quale si illustreranno le buone prassi e gli eventi faro dell’anno.</p>
      <p sl="fr">Questo è il modo, signora Presidente, onorevoli parlamentari, in cui si è concretizzata l’intenzione della Presidenza belga di porre i temi sociali in cima all’agenda europea.</p>
    </intervention>
    <intervention id="2-179" speaker_id="23894" name="Anna ZÁBORSKÁ" is_mep="True" mode="spoken" nationality="Slovakia" birth_date="07-06-1948" birth_place="Zürich" p_group="Group of the European People's Party (Christian Democrats)" m_state="SK">
      <p sl="fr">Signora Presidente, mi consenta di porgere il benvenuto nella galleria dei diplomatici a una delegazione di giovani appartenenti al movimento internazionale ATD Fourth World. Mi compimento con tutti loro per ciò che fanno nella lotta all’indigenza e li ringrazio per la loro partecipazione all’odierna plenaria.</p>
    </intervention>
    <intervention id="2-180" speaker_id="28241" is_mep="True" mode="spoken" role="Presidente" name="Silvana KOCH-MEHRIN" nationality="Germany" birth_date="17-11-1970" birth_place="Wuppertal" p_group="Group of the Alliance of Liberals and Democrats for Europe" m_state="DE">
      <p sl="unknown">La discussione è chiusa.</p>
      <p sl="unknown">La votazione si svolgerà mercoledì, 20 ottobre 2010, alle 12.30.</p>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="2-983" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">La povertà è un problema gravissimo che colpisce 85 milioni di europei, per cui un problema al quale non possiamo restare indifferenti. Deve invece essere in cima alle nostre priorità e merita una risposta collettiva che garantisca ai nostri concittadini che si trovano in una situazione di vulnerabilità sociale di vivere con un minimo di dignità.</p>
      <p sl="pt">Questo fenomeno dilagante interessa i nostri giovani, i nostri anziani e sempre più i nostri lavoratori, colpiti dalla perdita di 6 milioni di posti di lavoro soltanto negli ultimi due anni, oltre che dal basso livello e dall’instabilità delle loro retribuzioni quando riescono a mantenere il posto di lavoro.</p>
      <p sl="pt">Abbiamo indubbiamente bisogno di un approccio sistemico che affronti e risolva le cause dei problemi, stroncando al nascere i problemi emergenti. Tuttavia, al tempo stesso, ora non siamo in grado di fornire una risposta immediata e urgente alle loro conseguenze. Alla luce di ciò, garantire che le categorie vulnerabili della nostra società percepiscano un reddito minimo per vivere e ottengano risposte urgenti che consentano loro di affrancarsi da tale situazione non è solo una necessità, bensì un requisito che dovremmo avallare, un requisito che l’odierna relazione sostiene con estrema chiarezza.</p>
    </intervention>
    <intervention id="2-982" speaker_id="96702" name="Elena Oana ANTONESCU" is_mep="True" mode="written" nationality="Romania" birth_date="30-12-1979" birth_place="Târgovişte" p_group="Group of the European People's Party (Christian Democrats)" m_state="RO">
      <p sl="ro">Nel 2009 l’Europa ha sentito i duri colpi inferti dalla crisi economica globale. L’impatto di tale periodo non avrebbe infatti potuto essere più pregiudizievole per il livello di povertà nell’intera Unione europea, specialmente per il 17 per cento di europei che nel 2008 viveva al di sotto della soglia di povertà. Purtroppo, con tutta probabilità tale percentuale è aumentata.</p>
      <p sl="ro">Soltanto adesso, nel 2010, iniziamo a vedere un barlume di speranza che lascia presagire un possibile miglioramento della situazione economica nel suo complesso. I nostri maggiori sforzi devono essere rivolti agli europei più duramente colpiti dalla crisi, soprattutto alla luce del fatto che il 2010 è l’Anno europeo di lotta alla povertà e all’esclusione sociale.</p>
      <p sl="ro">Tenuto presente l’obiettivo di eliminare la povertà assoluta e la povertà infantile entro il 2015, nonché quello di ridurre notevolmente la povertà relativa, anch’io desidero ribadire la necessità di soglie di reddito minimo nazionali introdotte con urgenza a livello di Unione, che offriranno protezione dal rischio di povertà e garantiranno l’inclusione sociale a tutti i cittadini europei.</p>
    </intervention>
    <intervention id="2-981" speaker_id="96681" name="Vilija BLINKEVIČIŪTĖ" is_mep="True" mode="written" nationality="Lithuania" birth_date="03-03-1960" birth_place="Linkuva" m_state="LT">
      <p sl="lt">Celebrando la Giornata internazionale dell’eliminazione della povertà e l’Anno europeo della lotta alla povertà, purtroppo non possiamo esimerci dal constatare che vi sono già più di 85 milioni di persone nell’Unione europea che vivono al di sotto della soglia di povertà. Sebbene la disoccupazione sia la causa principale della povertà, molti europei, anche occupati, stanno combattendo quotidianamente con tale fenomeno e non hanno l’opportunità di vivere appieno. È assurdo che il reddito che i lavoratori percepiscono non sia sufficiente a garantire una vita dignitosa alle loro famiglie. Vorrei rammentarvi che crescita economica in sé non riduce la povertà e l’esclusione sociale, e il momento difficile che stiamo attraversando non sta facendo che accentuare il fenomeno. I regimi di reddito minimo ci consentono però di difendere le categorie più vulnerabili. La garanzia di un reddito minimo è un mezzo importante ed efficace per superare la povertà, che supporta l’integrazione sociale e l’accesso al mercato del lavoro, dando ai cittadini l’opportunità di vivere in condizioni dignitose. Vorrei richiamare l’attenzione sul fatto che, anche durante la crisi, il reddito minimo non dovrebbe essere visto come una componente che aumenta i costi, bensì come strumento di base per combattere la crisi perché l’investimento precoce nella lotta alla povertà assicura il maggiore beneficio riducendo la spesa sociale a lungo termine. Pertanto, per realizzare l’impegno della strategia Europa 2020 di eliminare il rischio di povertà ed esclusione per almeno 20 milioni di persone nell’Unione europea, la Commissione deve intraprendere azioni concrete e proporre normative comunitarie, che garantirebbero un reddito minimo in tutta Europa per lottare contro la povertà.</p>
    </intervention>
    <intervention id="2-980" speaker_id="28150" name="Kinga GÁL" is_mep="True" mode="written" nationality="Hungary" m_state="HU">
      <p sl="hu">Durante la crisi economica mondiale, nell’Anno europeo di lotta alla povertà e all’esclusione sociale e tre giorni dopo la Giornata mondiale dell’alimentazione, è particolarmente importante prestare la dovuta attenzione a livello europeo alla povertà infantile. Ogni sei secondi un bambino sulla Terra muore di fame. Vi sono diversi milioni di bambini sottonutriti in Europa. La percentuale di bambini che vivono in una condizione di povertà, spesso con molteplici svantaggi, è pari al 19 per cento a livello europeo, dato superiore alla percentuale per la popolazione totale del 3 per cento. Il bisogno di prestare particolare attenzione è corroborato anche dai numeri, e la strategia per i diritti dell’infanzia a livello europeo deve attribuire la debita importanza anche a tale aspetto. La crisi economica mondiale che oggi stiamo vivendo non è soltanto un fardello che grava su di noi, bensì anche un’opportunità, un’opportunità per il pensiero creativo, per un cambiamento di approccio nella vita aziendale, per un cambiamento paradigmatico nella nostra mentalità in termini di economia, società e ambiente, a cui le nostre società sono sempre più ricettive.</p>
      <p sl="hu">Solidarietà sociale e iniziative locali possono contribuire ad attenuare la gravità della povertà infantile e della malnutrizione. A seguito dell’iniziativa Sufficient food for all children! intrapresa di recente in Ungheria, diverse migliaia di bambini possono avere un pasto caldo ogni giorno. Nel contempo, grazie all’iniziativa intrapresa dal monaco francescano Csaba Böjte in Transilvania, quasi 2 000 bambini sono nutriti e seguiti in 18 orfanotrofi e 40 asili nido. In accordo con il parere dell’organizzazione internazionale Eurochild, vorrei infine sottolineare che la lotta alla povertà infantile dovrebbe essere affrontata non soltanto come sfida economica, ma anche come questione legata ai diritti dell’infanzia.</p>
    </intervention>
    <intervention id="2-979" speaker_id="96983" name="Pascale GRUNY" is_mep="True" mode="written" nationality="France" birth_date="18-02-1960" birth_place="Cambrai" p_group="Group of the European People's Party (Christian Democrats)" m_state="FR">
      <p sl="fr">In primo luogo, il fatto che la lotta alla povertà sia stata inclusa nella strategia Europa 2020 rappresenta per me un passo avanti significativo. La crisi economica ha aggravato il problema della povertà negli ultimi anni. L’Unione europea deve riuscire a incoraggiare gli Stati membri ad affrontarlo.</p>
      <p sl="fr">In secondo luogo, il Fondo sociale europeo (FSE) è uno strumento europeo essenziale per combattere la povertà. Sono relatrice per il Fondo sociale europeo e ne appoggio l’uso per la reintegrazione di coloro che sono più lontano dal mercato del lavoro. Questo è stato il ruolo del FSE sin dalla sua costituzione nel quadro del trattato di Roma e l’occupazione deve restare il suo principale obiettivo.</p>
      <p sl="fr">In terzo luogo, sono contraria a un reddito minimo senza contropartita, salvo per chi è inidoneo al lavoro. L’occupazione è indispensabile per ridurre la povertà. È l’unico modo per ridare dignità a tutti.</p>
      <p sl="fr">In quarto luogo, è compito dei governi degli Stati membri combattere la povertà attivamente. Il ruolo dell’Europa consiste nel sostenerli e integrare ciò che fanno, senza subentrare nelle loro funzioni. L’Europa non può curare tutti i mali. Spetta soprattutto agli Stati membri affrontare le proprie responsabilità.</p>
    </intervention>
    <intervention id="2-978" speaker_id="23805" name="Zita GURMAI" is_mep="True" mode="written" nationality="Hungary" birth_date="01-06-1965" birth_place="Budapest" p_group="Group of the Progressive Alliance of Socialists and Democrats in the European Parliament" m_state="HU">
      <p sl="en">Parlando di povertà, spesso dimentichiamo quanti sono notevolmente sottopagati per il lavoro svolto. A tale riguardo, la povertà ha ancora un volto femminile in Europa. La situazione svantaggiata delle donne è strutturale. Lavorano meno, un lavoro domestico non è riconosciuto come lavoro legittimo. Se sono inserite nel mercato del lavoro, guadagnano meno a causa della discriminazione e della segregazione. Un solo dato: nel complesso, il divario tra generi a livello retributivo è ancora superiore al 17 per cento in Europa, il che significa che le donne lavorano il 17 per cento in più degli uomini per ottenere la stessa retribuzione). E, come è ovvio, alla fine le donne percepiscono una pensione inferiore, sempre a causa dei fattori appena descritti. Tutto ciò non è profondamente ingiusto?</p>
      <p sl="en">Possiamo spezzare questo circolo vizioso riconoscendo che il lavoro non retribuito è pur sempre lavoro, incoraggiando le donne a lavorare e conquistarsi la propria indipendenza economica, attaccando le cause strutturali della segregazione del mercato del lavoro e prestando attenzione ai problemi delle donne quando si riformano i regimi pensionistici. Potrebbe essere costoso oggi, ma a lungo termine, meno disparità e meno povertà contribuiranno a riequilibrare anche i nostri bilanci. Affrontare il problema della povertà delle donne sarebbe utile per tutti, non soltanto per le donne, bensì anche per gli uomini.</p>
    </intervention>
    <intervention id="2-977" speaker_id="28331" name="Jaromír KOHLÍČEK" is_mep="True" mode="written" nationality="Czechia" birth_date="23-02-1953" birth_place="Teplice" p_group="Confederal Group of the European United Left - Nordic Green Left" m_state="CZ">
      <p sl="cs">Apprezzo la discussione avviata sul ruolo del reddito minimo come strumento della lotta alla povertà. È indiscusso che, nell’Anno europeo di lotta alla povertà e all’esclusione sociale, questo tipo di azione è assolutamente opportuno. La prima domanda che vorrei porre riguarda la capacità esplicativa dei dati ufficiali sulla disoccupazione, il reddito medio, la percentuale di coloro che vivono in una condizione di povertà e la fissazione della soglia di povertà. Il reddito medio è un indicatore basato su dati non plausibili, ne non addirittura falsi. Se sommiamo i milioni corrisposti ai vari direttori e le retribuzioni dei lavoratori con reddito minimo, tale dato potrebbe considerarsi decisamente inaffidabile. Nel raffronto tra le retribuzioni, direttori e dirigenti dovrebbero essere considerati separatamente. Inoltre, il rapporto tra redditi dei cittadini, per esempio misurati come PIL pro capite, ha ben poco a che vedere con il salario minimo. In Portogallo e nella Repubblica ceca, il reddito dei cittadini misurato in base al PIL è grossomodo lo stesso. Il reddito minimo, però, varia quasi del 50 per cento. La “soglia di povertà” e la “percentuale a rischio di povertà” sono semplicemente incomprensibili per le mie scarse capacità intellettive. Quando leggo che in Svezia il tasso di popolazione a rischio di povertà è pari al 12 per cento, nella Repubblica ceca al 9 per cento e in Lussemburgo al 13 per cento, non posso non domandarmi come sia possibile. Nonostante tali lacune, la relazione è indubbiamente ricca di informazioni.</p>
    </intervention>
    <intervention id="2-976" speaker_id="96829" name="Ádám KÓSA" is_mep="True" mode="written" nationality="Hungary" birth_date="01-07-1975" birth_place="Budapest" m_state="HU">
      <p sl="hu">A livello di aspetti controversi sottolineati nel corso del dibattito in merito al reddito minimo, trovo importante porre l’accento sul fatto che dobbiamo decidere non soltanto per quanto concerne il presente e il futuro a breve termine, ma anche il futuro a lungo termine. L’inattività è più distruttiva di quanto molti di noi pensino o riconoscano. Tuttavia, questo è ciò che i disabili vivono giorno dopo giorno. Non servono loro aumenti che non siano almeno a due cifre del livello di reddito quando sono disoccupati. Occorre intensificare e incoraggiare a ogni costo l’attività. Vanno inoltre supportati gli studi in materia di gerontologia e stile di vita. A oggi, si devono agevolare investimenti innovativi per migliorare la quotidianità e sostenere l’adeguamento e l’accesso. Non legalizziamo e rafforziamo la dipendenza, aumentando le masse di assistiti e cittadini bisognosi. Anche questo è uno stigma che si autoperpetua, divenuto intollerabile.</p>
      <p sl="hu">Le risorse necessarie per le prestazioni sociali sono sempre più difficili da ottenere da fonti pubbliche che si stanno indebolendo (tasse). Le persone la cui situazione sta continuamente peggiorando sono quelle con esigenze effettive, quelle che sono inabili e vivono con gravi disabilità: vediamo sempre più esempi di abusi generalizzati, per esempio nel campo delle pensioni di disabilità, che riducono lo standard delle prestazioni. Tornando all’invecchiamento, il tasso di assistenzialismo sta costantemente aumentando, il che significa che il valore delle attuali prestazioni sociali si ridurrà anch’esso per mancanza di un numero sufficiente di cittadini attivi che garantiscano livelli adeguati di sussidi sociali e reddito minimo. Il numero di cittadini attivi calerà di milioni anche nel prossimo decennio, il che lascia presagire un degrado della vita di coloro che versano in una situazione di reale indigenza, il che dovrebbe essere inammissibile.</p>
    </intervention>
    <intervention id="2-975" speaker_id="96791" name="Elżbieta Katarzyna ŁUKACIJEWSKA" is_mep="True" mode="written" nationality="Poland" birth_date="25-11-1966" birth_place="Jasło" m_state="PL">
      <p sl="pl">Secondo le statistiche, il problema della povertà riguarda il 16 per cento dei cittadini dell’Unione europea. Tra le principali cause dell’aumento del numero di poveri negli Stati membri dell’Unione vi sono la mancanza di un’istruzione adeguata e l’incapacità di adeguare le competenze ai requisiti del mercato del lavoro. La povertà è inoltre associata a un enorme fardello psicologico, timore, stress e incapacità di operare le scelte appropriate. Tali fattori fanno sì che coloro che sono colpiti dalla povertà spesso devono combattere anche con un altro problema, quello dell’esclusione sociale.</p>
      <p sl="pl">I figli delle famiglie povere sono privati delle opportunità di cui usufruiscono i figli delle famiglie più benestanti. I giovani che vivono in un siffatto ambiente non hanno né le possibilità né i giusti modelli di ruolo che poter sfuggire in futuro al circolo vizioso della povertà. Il 2010 è stato dichiarato Anno europeo della lotta alla povertà e all’esclusione sociale. Ci viene dunque offerta un’opportunità unica per presentare all’intera comunità internazionale i problemi dei poveri e dei socialmente esclusi suggerendo soluzioni specifiche.</p>
    </intervention>
    <intervention id="2-974" speaker_id="96653" name="Katarína NEVEĎALOVÁ" is_mep="True" mode="written" nationality="Slovakia" birth_date="10-11-1982" birth_place="Nitra" p_group="Group of the Progressive Alliance of Socialists and Democrats in the European Parliament" m_state="SK">
      <p sl="sk">Nell’Unione europea, quest’anno è stato dedicato alla lotta contro la povertà e l’esclusione sociale. Chiediamoci perché che cosa sta facendo di fatto l’Unione per combattere la povertà. Attualmente vi sono 80 milioni di persone che vivono al di sotto della soglia di povertà nell’Unione europea, che rappresentano il 17 per cento della popolazione europea. Quelli maggiormente a rischio in tale categoria sono stati a lungo non soltanto gli anziani, ma principalmente i giovani. Mentre la disoccupazione complessiva nell’Unione europea si attesta, in media, su una cifra dell’ordine del 10 per cento, il dato è doppio per i giovani (21 per cento) e in alcuni paesi come la Spagna, per esempio, raggiunge addirittura il 40 per cento. La povertà minaccia dunque soprattutto i giovani. Per il futuro sviluppo dell’Unione, è dunque importante garantire non soltanto un salario minimo, ma sicuramente opportunità di lavoro, specialmente per i giovani. È molto difficile per chi conclude gli studi trovare un lavoro. Possiamo parlare di apprendimento permanente, ma anch’esso deve avere una finalità diretta: formare qualcuno a una professione. Mi rivolgo quindi ai rappresentanti dell’Unione. Adottiamo misure per migliorare le condizioni dei giovani e, in tal modo, promuoviamo in futuro una società sana. I giovani sono l’avvenire dell’Unione europea e dell’intero mondo.</p>
    </intervention>
    <intervention id="2-973" speaker_id="96783" name="Wojciech Michał OLEJNICZAK" is_mep="True" mode="written" nationality="Poland" birth_date="10-04-1974" birth_place="Łowicz" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">La povertà e l’esclusione sociale violano la dignità umana e i diritti umani fondamentali. Il principale scopo dei programmi a sostegno del reddito dovrebbe essere quello di sottrarre i cittadini alla povertà e consentire loro di vivere dignitosamente. Le ultime statistiche sono spaventose. Vi sono 1,4 miliardi di persone al mondo e circa 85 milioni nell’Unione europea che attualmente vivono in una condizione di povertà. Il Parlamento europeo e gli Stati membri dovrebbero adottare ulteriori misure per creare più posti di lavoro e migliorare la qualità di tali posti e i livelli salariali, oltre che garantire pensioni eque, sussidi e assegni familiari. È fondamentale garantire un accesso universale a servizi pubblici di alta qualità. Una delle proposte del Parlamento europeo consiste nell’introdurre un livello di reddito minimo pari almeno al 60 per cento del reddito medio in un determinato Stato membro. In Polonia, il livello di reddito minimo attualmente si situa attorno al 42 per cento del reddito medio. Aumentare il salario minimo contribuirebbe a sottrarre adulti e anziani alla povertà e darebbe loro il diritto di vivere dignitosamente, oltre a offrire a tutti i bambini l’opportunità di promuovere il proprio sviluppo e acquisire un’istruzione. Per quanto concerne specificamente l’istruzione, è soprattutto importante intraprendere azioni effettive innanzi tutto per combattere i fattori che contribuiscono all’abbandono prematuro degli studi da parte dei bambini, oltre a migliorare il livello della formazione professionale. Penso che dobbiamo creare la base per attuare misure specifiche e strategie politiche che estendano l’accesso dei giovani all’istruzione, per esempio attraverso borse di studio e finanziamenti o sovvenzioni agli studenti.</p>
    </intervention>
    <intervention id="2-972" speaker_id="38595" name="Rovana PLUMB" is_mep="True" mode="written" nationality="Romania" birth_date="22-06-1960" birth_place="Bucureşti" m_state="RO">
      <p sl="ro">L’obiettivo stabilito dalla strategia UE 2020 di ridurre il numero di europei che vive al di sotto della soglia di povertà del 25 per cento, pari a più di 20 milioni di persone, deve contribuire allo sviluppo di politiche nazionali che tutelino i cittadini dal rischio di povertà.</p>
      <p sl="ro">Le donne rappresentano un’ampia fascia della popolazione a rischio di povertà a causa della disoccupazione (con un tasso di occupazione passato dal 7,4 per cento nel 2008 al 9 per cento 2009), mancata condivisione a livello di responsabilità familiari, posti di lavoro precari e scarsamente retribuiti, discriminazione salariale e pensioni inferiori. In Romania, il 25 per cento delle donne vive in una condizione di povertà (rispetto a una media europea del 17 per cento). Per i bambini il tasso è del 33 per cento. La Romania registra il secondo maggiore tasso dell’Unione per quanto concerne coloro che vivono in povertà con 23 per cento della popolazione. Il salario minimo raggiunge a malapena 140 euro, mentre la retribuzione lorda media non supera 460 euro.</p>
      <p sl="ro">Mi rivolgo agli Stati membri affinché adottino misure concrete che siano volte a creare posti di lavoro dignitosi e sostenibili, promuovano regimi appropriati in materia di reddito e protezione sociale per prevenire e ridurre la povertà, specialmente l’indigenza, definendo peraltro strategie a medio e lungo termine che tengano conto della dimensione del genere e siano integrate in tutti i corrispondenti ambiti politici.</p>
    </intervention>
    <intervention id="2-971" speaker_id="96789" name="Joanna SENYSZYN" is_mep="True" mode="written" nationality="Poland" birth_date="01-02-1949" birth_place="Gdynia" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">Nell’Unione europea, il 2010 è l’Anno europeo della lotta alla povertà e all’esclusione sociale. Un europeo su sei, pari al 17 per cento della popolazione, vive al di sotto della linea di povertà. In Polonia, si tratta di circa 6,5 milioni di persone. La povertà può colpire chiunque. Basta perdere il posto di lavoro o ammalarsi gravemente, ma le schiere di poveri vengono anche sempre più ingrossate da persone hanno un posto di lavoro. Nella maggior parte dei casi la povertà colpisce bambini e anziani, giovani colletti bianchi, laureati, famiglie con molti figli e persone che stanno pagando mutui.</p>
      <p sl="pl">È obbligo del Parlamento essere efficace nel resistere alle cause della povertà e combatterle. Il nostro obiettivo è ridurre il numero di poveri di 20 milioni entro il 2020. Nelle strategie nazionali per combattere la povertà la massima priorità dovrebbe essere attribuita alla necessità di garantire un idoneo sostegno materiale ai poveri, consentendo un accesso più agevole al mercato del lavoro e offrendo opportunità di istruzione, oltre ad assicurare servizi pubblici di alta qualità per tutti.</p>
      <p sl="pl">Parimenti importanti sono le questioni sociali ed etiche. La povertà è anche la condizione mentale associata alla perdita di dignità e all’umiliazione. Di fatto è proprio modificare questa mentalità uno degli aspetti più difficili della lotta alla povertà. A tal fine, abbiamo bisogno di supporto psicologico e tempestività nell’aiuto prestato. Le strategie nazionali dovrebbero essere coerenti con le iniziative sostenute dal Fondo sociale europeo e i progetti del programma comunitario PROGRESS. Possa il 2010 essere un’occasione di dialogo sociale per la ratifica della Carta sociale europea da parte di tutti gli Stati membri dell’Unione.</p>
    </intervention>
    <intervention id="2-970" speaker_id="5729" name="Kathleen VAN BREMPT" is_mep="True" mode="written" nationality="Belgium" birth_date="18-11-1969" birth_place="Wilrijk" m_state="BE">
      <p sl="nl">Qualche giorno dopo la Giornata internazionale dell’eliminazione della povertà e due mesi abbondanti prima della fine dell’Anno europeo di lotta alla povertà e all’esclusione sociale, il Parlamento europeo ha l’opportunità di far udire la sua voce forte e chiara. Dobbiamo operare una scelta: il 2010 finirà per essere l’anno delle belle parole e delle promesse vuote in merito alla riduzione della povertà o adotteremo misure specifiche che siano di aiuto a milioni di europei? Il Parlamento può optare per la seconda ipotesi chiedendo alla Commissione di formulare una proposta di direttiva quadro in cui si sancisca il principio di un reddito minimo adeguato in Europa. Dopo tutto, attualmente vi sono differenze eccessive nell’Unione europea e alcuni paesi non prevedono affatto un reddito minimo. Anche nei paesi in cui si stanno ottenendo risultati migliori, però, come il Belgio, il reddito integrativo spesso si situa ancora al di sotto della soglia di povertà. Credo che tutti meritino pari opportunità. Quando chiunque viene spinto al di sotto della soglia di povertà, si ritrova privo di tali opportunità, il che si manifesta a vari livelli (sanità, alloggio e opportunità di lavoro). Inoltre, se realmente vogliamo iniziare a lavorare sul conseguimento degli obiettivi della strategia UE 2020, semplicemente non possiamo permetterci di disattendere tout court le aspettative dei cittadini.</p>
    </intervention>
  </section>
  <section id="creitem7" title="7. Seduta solenne – Allocuzione di Ban Ki-Moon, Segretario generale delle Nazioni Unite">
    <intervention id="2-183" speaker_id="28269" is_mep="True" mode="spoken" role="Presidente" name="Jerzy BUZEK" nationality="Poland" birth_date="03-07-1940" birth_place="Śmiłowice" m_state="PL">
      <p sl="unknown">Signor Segretario generale, distinti ospiti, deputati, amici, è un grande onore per noi dare il benvenuto a Sua Eccellenza il Segretario generale delle Nazioni Unite, Ban Ki-moon, alla sua prima visita ufficiale al Parlamento europeo.</p>
      <p sl="unknown">Questa visita è molto opportuna. Il mese scorso, al vertice delle Nazioni Unite sugli obiettivi di sviluppo del Millennio, abbiamo avuto l’opportunità di riesaminare i nostri successi e valutare quanto dobbiamo ancora fare. Domenica scorsa abbiamo celebrato la Giornata internazionale per l’eliminazione della povertà. Mancano due mesi a Cancún; siamo in attesa di un accordo vincolante, di decisioni cruciali e provvedimenti concreti. Stiamo altresì assistendo a sviluppi importanti che influiscono sulla sicurezza globale, con risultati in Medio Oriente, Asia e Africa.</p>
      <p sl="unknown">Una visita del Segretario generale delle Nazioni Unite è sempre opportuna in quanto le Nazioni Unite e l’Unione europea condividono le stesse responsabilità nelle questioni globali. Come lei ha scritto pochi minuti or sono nel Libro d’oro del Parlamento europeo, siamo naturali alleati: è vero, abbiamo le stesse convinzioni. Lei si rivolgerà al nostro Parlamento e ai nostri cittadini tra pochi istanti.</p>
      <p sl="unknown">Il Parlamento europeo è sempre stato il motore delle ambiziose politiche europee. È così che interpretiamo le aspirazioni dei nostri cittadini, che vogliono un’Europa solidale, solidale al suo interno, ma anche con tutti i popoli del mondo, solidale con le nazioni che operano con costanza per garantire che i loro cittadini vivano dignitosamente. Ma dignità non significa solo assenza di fame, malattie e violenza; significa anche libertà di realizzare le ambizioni di istruzione e partecipazione attiva alla vita sociale e politica. Dignità è anche libertà di religione e rispetto delle diversità.</p>
      <p sl="unknown">Signor Segretario generale, riteniamo che lei condivida queste nostre aspirazioni. Il suo instancabile e appassionato impegno nei confronti dei valori che accomunano le Nazioni Unite e l’Unione europea è di grande rilevanza per noi. Siamo impazienti di ascoltare il suo discorso.</p>
      <p sl="unknown">(Applausi) </p>
    </intervention>
    <intervention id="2-184" speaker_id="photo_generic" name="Ban Ki-moon" is_mep="True" mode="spoken">
      <p sl="fr">Segretario generale delle Nazioni Unite. – Signor Presidente, signor Segretario generale Welle, Ministri, onorevoli deputati, buon pomeriggio.</p>
      <p sl="fr">È un grande onore per me potermi rivolgere al Parlamento europeo.</p>
      <p sl="fr">Onorevoli deputati, siete stati inviati a Strasburgo dai cittadini dei vostri paesi allo scopo di costruire nel XXI secolo un’Europa più forte.</p>
      <p sl="fr">Io sono qui perché voi siete la voce democratica degli europei, di quasi 500 milioni di persone.</p>
      <p sl="fr">Voi adottate bilanci, approvate leggi e dibattete con uno spirito straordinario.</p>
      <p sl="fr">Siete il collegamento vitale tra i livelli globale, regionale e locale.</p>
      <p sl="fr">Siete un autorevole strumento di pace, stabilità e prosperità nella vostra regione.</p>
      <p sl="fr">Svolgete un ruolo cruciale nel formulare politiche, la cui portata va ben oltre i vostri confini.</p>
      <p sl="fr">Alla luce delle possibilità offerte dal trattato di Lisbona, le vostre responsabilità sono destinate ad aumentare.</p>
      <p sl="fr">Siamo molto soddisfatti di tale progresso.</p>
      <p sl="en">Le Nazioni Unite e l’Unione europea sono partner naturali. Stiamo veramente facendo la differenza per i popoli di tutto il mondo.</p>
      <p sl="en">Milioni di ragazzi e ragazze poveri vanno a scuola, miliardi di bambini piccoli vengono immunizzati contro malattie letali e migliaia di soldati sono impegnati a mantenere la pace, dal Libano all’Africa centrale, a Cipro e oltre: tutto questo è il risultato della nostra partnership e della straordinaria generosità e leadership dell’Europa. Questo lavoro deve intensificarsi ed ampliarsi.</p>
      <p sl="en">Ci troviamo a fronteggiare molte sfide e crisi multiple, ma si sta anche aprendo uno spiraglio di luce nel mondo. Paese dopo paese, leader dopo leader, si sta cominciando a riconoscere che il modo migliore per far fronte alle nostre sfide è di affrontarle insieme, insieme alle Nazioni Unite e insieme a tutti i membri dell’Unione europea. Nessuna nazione, nessun gruppo, nessuna regione può farcela da solo: se condivideremo l’onere, condivideremo anche i benefici.</p>
      <p sl="en">Oggi desidero pertanto parlarvi di solidarietà, di come l’Unione europea e le Nazioni Unite, insieme, possano affrontare le vere paure delle persone comuni. Ovunque leggiamo apprensione: i posti di lavoro scarseggiano, la tensione è elevata, le persone soffrono, sono arrabbiate e deluse e si erode così la fiducia nelle istituzioni, nei leader e tra vicini. Sono tempi duri, perfino in una regione prospera come l’Europa.</p>
      <p sl="en">Ritengo che possiamo superare questi momenti difficili. Assieme abbiamo formulato una visione per il nostro operato; abbiamo definito con precisione le sfide più importanti del nostro tempo; abbiamo mobilitato il supporto globale per un’azione comune. Voglio essere chiaro: siamo in obbligo nei confronti delle persone, che giustamente esigono dei risultati. Non è il momento di tenere discorsi ora, è il momento di agire.</p>
      <p sl="en">Desidero concentrarmi su tre sfide globali: innanzi tutto la lotta all’estrema povertà nel mondo; in secondo luogo, i cambiamenti climatici e infine la costruzione di un mondo senza armi nucleari.</p>
      <p sl="en">Permettetemi di essere preciso, a cominciare dalla sfida della povertà. Il mese scorso i leader mondiali si sono riuniti a New York per il vertice delle Nazioni Unite sugli obiettivi di sviluppo del Millennio. Vi sono buone notizie: importanti progressi sono stati fatti nella lotta contro l’estrema povertà e la fame, nella scolarizzazione e nella sanità infantile, nonché nella potabilizzazione dell’acqua e nella lotta contro malaria, tubercolosi e HIV/AIDS.</p>
      <p sl="en">Eppure i nostri successi sono discontinui. Vi sono ostacoli sul nostro cammino. I colloqui sul commercio globale ristagnano, mantenendo in vita dannosi sussidi e un regime iniquo che negano ai paesi in via di sviluppo nuove opportunità. L’aumento dei prezzi dei medicinali essenziali li rendono fuori dalla portata di molti dei più indigenti; quasi un miliardo di persone, ogni sera, va a dormire affamato e solo quest’anno altre 64 milioni di persone cadranno in condizioni di povertà estrema.</p>
      <p sl="en">Tutto questo richiede un rinnovato impegno per realizzare gli obiettivi entro il termine del 2015. Questo è precisamente quanto è stato concordato al recente vertice sugli obiettivi di sviluppo del Millennio: aumenteremo risorse e responsabilità. Lodo quei membri dell’Unione europea che si sono impegnati enormemente malgrado la pressione fiscale. Possiamo stringere la cinghia senza ignorare le sfide comuni.</p>
      <p sl="en">Chiedo a tutti voi di sostenere le Nazioni Unite nei casi in cui gli interventi sono più necessari e urgenti. Dobbiamo concentrarci sulla crescita incentrata sull’occupazione e su posti di lavoro dignitosi. Gli investimenti in energia pulita e rinnovabile sono cruciali per ridare vigore ad occupazione e innovazione. Dove le persone soffrono la fame, dobbiamo intervenire e aiutare le persone ad aiutarsi.</p>
      <p sl="en">Vi ringrazio per il vostro investimento di 1 miliardo di euro nello strumento alimentare dell’Unione europea. Dobbiamo investire le risorse dove avranno l'impatto maggiore, in particolare in ambito di salute ed emancipazione delle donne. Il mese scorso siamo riusciti a impegnare per 40 miliardi di dollari americani nella nostra strategia globale per la salute di donne e bambini nei prossimi cinque anni. Si tratta del più arduo degli obiettivi di sviluppo del Millennio. Qualcuno potrebbe sostenere sia meglio puntare sulle scommesse facili da vincere, ma io sono del parere che non si possa dichiarare vittoria in questo modo. Dobbiamo perseguire gli obiettivi più difficili da realizzare e arrivare alle persone e ai luoghi più difficili da raggiungere. Possiamo salvare la vita a oltre 16 milioni di donne e bambini.</p>
      <p sl="en">La seconda grande sfida sono i cambiamenti climatici. Anche qui la visione e la voce dell’Europa sono fondamentali.</p>
      <p sl="en">Gli scienziati avvertono che le condizioni meteorologiche estreme che si sono verificate in molti paesi potrebbero essere il preludio al nostro futuro. Abbiamo assistito all’imperversare di incendi in Russia e a inondazioni epiche in Pakistan, ma dobbiamo tuttavia essere cauti nel collegare specifici eventi meteorologici ai cambiamenti climatici, nè dovremmo distogliere lo sguardo da quanto è evidente. Il messaggio è chiaro: quanto maggiore sarà il nostro ritardo, tanto più elevato il prezzo da pagare, in termini di competitività, risorse e vite umane. Dobbiamo intervenire adesso per ridurre i rischi climatici, rafforzare la nostra capacità di ripresa e sostenere i paesi in via di sviluppo nel perseguimento di una crescita basata sull’energia pulita.</p>
      <p sl="en">Copenhagen non è stata perfetta, ma ha fornito un’importante base per proseguire. Da allora abbiamo fatto progressi su importanti questioni di attuazione, quali adattamento, cooperazione tecnologica e misure atte a ridurre la deforestazione. I progressi in campo di riduzione delle emissioni di gas serra, finanziamenti a lungo termine, monitoraggio e verifiche, e il futuro del protocollo di Kyoto sono stati invece più lenti. All’imminente conferenza ONU di Cancún sui cambiamenti climatici dobbiamo portare avanti quelle questioni ove regna consenso; sulle problematiche ancora irrisolte, i governi devono accordarsi su come proseguire verso una loro risoluzione.</p>
      <p sl="en">Invito tutti i partiti a mostrarsi flessibili, solidali e a trovare il coraggio per giungere a un compromesso, ove necessario. Salute, sicurezza e prosperità di milioni di persone dipendono da questo. Non c’è tempo da perdere.</p>
      <p sl="en">Nel più immediato, i finanziamenti sono cruciali per costruire la fiducia e incentivare all’azione. Vi è tuttora un ampio divario per quanto riguarda la fiducia tra il mondo sviluppato e quello in via di sviluppo e il modo più rapido per colmare questo divario è fornire supporto finanziario a quanti non hanno mezzi.</p>
      <p sl="en">Invito tutti i paesi sviluppati, inclusi quelli rappresentati in questo solenne Parlamento, a contribuire con la loro giusta quota al finanziamento rapido di 30 miliardi di dollari americani per il 2010-2012, al quale si sono impegnati a Copenhagen. Molti considerano questo la cartina di tornasole dell’impegno dei paesi industrializzati a proseguire in negoziati più ampi. Dobbiamo trovare 100 miliardi di dollari americani l’anno, entro il 2020: era una promessa avanzata dal mondo sviluppato a Copenhagen. Il mio gruppo consultivo ad alto livello sui finanziamenti per il clima quest’anno ha lavorato e presenterà diverse opzioni su come generare 100 miliardi di dollari americani l’anno entro il 2020 per i paesi in via di sviluppo.</p>
      <p sl="en">I cambiamenti climatici sono parte cruciale del più ampio programma in materia di sviluppo sostenibile. Per questo motivo ho istituito di recente un nuovo gruppo di alto livello sulla sostenibilità globale, copresieduto dal Presidente della Finlandia Halonen e dal Presidente del Sud Africa Zuma. Il loro compito sarà di collegare i diversi elementi interconnessi e trovare la giusta soluzione per le sfide economiche, sociali e ambientali dei prossimi decenni, che sono collegate tra loro.</p>
      <p sl="en">In tutto questo la leadership europea, la vostra leadership, sarà essenziale. L’Europa è storicamente il motore della crescita e del cambiamento. Ora che i governi sono fermi, ora che i nostri colloqui sul clima o su altre questioni sono giunti al capolinea, l’Europa può fungere da locomotiva, da forza motrice. Potete tirare, spingere e rimettere il treno sui binari. Potete continuare a guidarci nella giusta direzione.</p>
      <p sl="en">Stiamo anche facendo progressi, insieme, nella costruzione non solo di un mondo più pulito, ma anche più sicuro. Questa è la terza sfida che vorrei trattare qui oggi.</p>
      <p sl="en">L’obiettivo di realizzare un mondo privo di armi nucleari è un argomento di grande interesse per i membri di quest’Aula. Plaudi alle vostre discussioni a favore del disarmo nucleare, che pongono opportune domande e sollecitano nuovi progressi. Vi ringrazio per la vostra risoluzione dell’aprile del 2009 in favore del disarmo nucleare totale, che menzionava la proposta di una Convenzione sulle armi nucleari.</p>
      <p sl="en">Oggi vi è un nuovo slancio nel realizzare gli impegni sul disarmo. Tale progresso proseguirà se, e solo se, le voci delle persone si rifletteranno integralmente nelle questioni nazionali e regionali, se il mezzo miliardo di voci dell’Unione europea si esprimerà all’unisono sulla questione e se ad esse si uniranno le voci di altre regioni.</p>
      <p sl="en">Apprezzo e accolgo con favore il vostro sostegno e quello di molti leader, inclusa l’Unione interparlamentare, alla mia proposta in cinque punti sul disarmo nucleare e la non-proliferazione. Siamo impegnati nell’eliminare anche altre armi di distruzione di massa, nel limitare il commercio di piccole armi leggere e nel contrastare il rischio che materiali nucleari cadano nelle mani dei terroristi. Dobbiamo superare la nostra epoca troppo armata e sottosviluppata, per arrivare a un mondo più sicuro per tutti.</p>
      <p sl="en">Si tratta di grandi sfide e grandi obiettivi, questioni diverse accomunate dallo stesso comune denominatore: la solidarietà globale. Condivideremo ascesa o declino e dobbiamo quindi proteggerci dalle divisioni, divisioni nel mondo e divisioni intracomunitarie.</p>
      <p sl="en">Quasi sette anni fa, il mio predecessore, Kofi Annan, si è rivolto a voi. Il suo discorso è stato un invito appassionato all’Europa affinché cogliesse le opportunità offerte dall’immigrazione e opponesse resistenza contro quanti demonizzavano i nuovi arrivati come “gli altri”. Vorrei poter affermare oggi che da allora la situazione in Europa è migliorata, ma in quanto amico dell’Europa esprimo invece una profonda preoccupazione.</p>
      <p sl="en">È quasi un cliché affermare che la nascita dell’Unione europea pose fine a secoli di guerre e portò ad una pace duratura nel continente, eppure questa rimane una profonda verità e un segnale di speranza. L’Europa è stata uno straordinario motore di integrazione, legando nazioni e culture a formare un insieme che è molto di più della somma delle sue singole parti. Ma per l’Europa “vincere la pace” è stato l’avvenimento del secolo passato.</p>
      <p sl="en">La sfida europea del XXI secolo è la “tolleranza interna”. L’inclusione e la costruzione di comunità diverse sono un compito tanto complesso quanto quello affrontato dall’Europa dopo la Seconda guerra mondiale. Nulla di tutto questo è facile. Gli emigranti, provenienti dall’Europa o da più lontano, risentono in modo sproporzionato di disoccupazione, discriminazione e minori opportunità in termini di istruzione e occupazione. Si sta profilando una tendenza pericolosa: una nuova politica la polarizzazione.</p>
      <a text="(Applausi)"/>
      <p sl="en">Alcuni sfruttano le paure delle persone e cercano di invocare valori liberali per cause illiberali, accusando gli immigrati di violare i valori europei.</p>
      <a text="(Applausi)"/>
      <p sl="en">Fin troppo spesso tuttavia sono gli accusatori che sovvertono questi valori, e quindi l’idea stessa di cosa che significa essere un cittadino dell’Unione europea.</p>
      <p sl="en">I capitoli più bui dell’Europa sono stati scritti in un linguaggio simile. Oggi gli obiettivi primari sono gli immigranti di fede mussulmana, ma l’Europa non può permettersi stereotipi che chiudono le menti e alimentano l'odio. Il mondo non può permettersi un’Europa che agisce in questo modo.</p>
      <p sl="fr">L’Europa moderna si fonda sui diritti umani e sui valori fondamentali dell’umanità. Ambiamo pertanto a un continente unito che non sia diviso da diversità etniche o religiose. Un’Unione in cui tutti i bambini, qualunque siano le origini dei genitori, abbiano le stesse opportunità di successo.</p>
      <p sl="fr">Ho fiducia nel modello europeo, in un’Europa che rappresenta non solo un’entità geografica, ma anche un ideale. Stiamo vivendo tempi difficili. Ed è proprio perché sono difficili che dobbiamo continuare a mostrarci solidali.</p>
      <p sl="fr">Dobbiamo essere all’altezza delle sfide globali. Oggi ne ho menzionate tre: la lotta contro la povertà, i cambiamenti climatici, la costruzione di un mondo privo di armi nucleari.</p>
      <p sl="fr">Invito voi, membri del Parlamento europeo, a mostrare leadership sia in Europa sia al di fuori di essa. Come disse Albert Schweitzer, famoso alsaziano, il primo passo nello sviluppare norme etiche è mostrare solidarietà verso gli altri esseri umani.</p>
      <p sl="fr">Sono certo che l’Europa, simbolo di solidarietà, si dimostrerà all’altezza.</p>
      <p sl="fr">(Il Parlamento, in piedi, applaude lungamente).</p>
    </intervention>
    <intervention id="2-187" speaker_id="28269" is_mep="True" mode="spoken" role="Presidente" name="Jerzy BUZEK" nationality="Poland" birth_date="03-07-1940" birth_place="Śmiłowice" m_state="PL">
      <p sl="unknown">Signor Segretario generale, la ringraziamo per le sue incoraggianti parole sulla leadership dell’Unione europea, sulla nostra solidarietà e anche su di noi come locomotiva del treno globale. Sono certo che manterremo il treno sui binari. Per entrambi, Nazioni Unite e Unione europea, la parola più importante è “unita”. Affermiamo di essere uniti nella diversità e quindi dobbiamo cooperare; dobbiamo collaborare per un mondo migliore, per tutte le nazioni, per le Nazioni Unite. La ringrazio nuovamente.</p>
      <p sl="unknown">(Applausi) </p>
    </intervention>
    <intervention id="2-190" speaker_id="23792" name="Michał Tomasz KAMIŃSKI" is_mep="True" mode="spoken" nationality="Poland" birth_date="28-03-1972" birth_place="Warszawa" p_group="European Conservatives and Reformists Group" m_state="PL">
      <p sl="pl">Onorevoli colleghi, diverse ore fa si è verificato un brutale attentato terroristico contro uno degli uffici del mio partito in Polonia, che ha causato la morte di due persone sono morte, tra cui un membro dello staff del nostro Parlamento che lavorava per uno dei nostri colleghi. Mi auguro che il Parlamento condanni fermamente quest’atto di brutale aggressione politica, senza precedenti nella storia del mio paese e in seguito al quale due persone hanno perso la vita, così come i metodi di violenza e l’uccisione degli oppositori politici.</p>
      <p sl="pl">(Applausi) </p>
    </intervention>
    <intervention id="2-191" speaker_id="1941" is_mep="True" mode="spoken" role="Presidente" name="Roberta ANGELILLI" nationality="Italy" birth_date="01-02-1965" birth_place="Roma" p_group="Group of the European People's Party (Christian Democrats)" m_state="IT">
      <p sl="unknown">Grazie onorevole Kamiński, come ha potuto vedere, l'Aula ha espresso solidarietà verso le vittime di questo atto assolutamente inaccettabile.</p>
    </intervention>
  </section>
  <section id="creitem8" title="8. Turno di votazioni">
    <intervention id="2-193" speaker_id="1941" is_mep="True" mode="spoken" role="Presidente" name="Roberta ANGELILLI" nationality="Italy" birth_date="01-02-1965" birth_place="Roma" p_group="Group of the European People's Party (Christian Democrats)" m_state="IT">
      <p sl="unknown">L'ordine del giorno reca il turno di votazioni.</p>
      <p sl="unknown">(Per i risultati dettagliati della votazione: vedasi processo verbale) </p>
    </intervention>
  </section>
  <section id="creitem9" title="8.1. Rilevazione statistica dei trasporti di merci e di passeggeri via mare (A7-0217/2010, Brian Simpson) (votazione)"/>
  <section id="creitem10" title="8.2. Mobilitazione del Fondo europeo di adeguamento alla globalizzazione: Nordjylland/Danimarca (A7-0270/2010, Barbara Matera) (votazione)"/>
  <section id="creitem11" title="8.3. Mobilitazione del Fondo europeo di adeguamento alla globalizzazione: NXP Semiconductors/Paesi Bassi (A7-0269/2010, Barbara Matera) (votazione)"/>
  <section id="creitem12" title="8.4. Mobilitazione del Fondo europeo di adeguamento alla globalizzazione: Qimonda/Portogallo (A7-0271/2010, Barbara Matera) (votazione)"/>
  <section id="creitem13" title="8.5. Mobilitazione del Fondo europeo di adeguamento alla globalizzazione: Cataluña automoción/Spagna (A7-0272/2010, Barbara Matera) (votazione)"/>
  <section id="creitem14" title="8.6. Regime di controllo e di coercizione applicabile nella zona della Convenzione sulla futura cooperazione multilaterale per la pesca nell'Atlantico nordorientale (A7-0260/2010, Carmen Fraga Estévez) (votazione)"/>
  <section id="creitem15" title="8.7. Convenzione sulla futura cooperazione multilaterale per la pesca nell’Atlantico nord-occidentale (A7-0262/2010, Jarosław Leszek Wałęsa) (votazione)"/>
  <section id="creitem16" title="8.8. Lavoratrici precarie (A7-0264/2010, Britta Thomsen) (votazione)">
    <intervention id="2-204" speaker_id="1941" is_mep="True" mode="spoken" role="Presidente" name="Roberta ANGELILLI" nationality="Italy" birth_date="01-02-1965" birth_place="Roma" p_group="Group of the European People's Party (Christian Democrats)" m_state="IT">
      <p sl="unknown">Dichiaro concluso il turno di votazioni.</p>
    </intervention>
  </section>
  <section id="creitem17" title="9. Dichiarazioni di voto">
    <intervention id="2-207" speaker_id="96922" name="Izaskun BILBAO BARANDICA" is_mep="True" mode="spoken" nationality="Spain" birth_date="27-03-1961" birth_place="Bermeo" m_state="ES">
      <p sl="es">Signora Presidente, vorrei ringraziare la relatrice e il Consiglio per il lavoro svolto al fine di conseguire un accordo. Questa relazione segna un importante passo avanti nell’evoluzione e nel riconoscimento che il trattato di Lisbona riserva al ruolo del Parlamento europeo e più specificatamente della commissione per la pesca. Credo inoltre che questo rappresenterà un passo avanti fondamentale per garantire l’applicazione della procedura legislativa ordinaria nei futuri accordi in materia di pesca.</p>
      <p sl="es">Questo è l’aspetto dell’accordo che vorrei evidenziare.</p>
    </intervention>
    <intervention id="2-209" speaker_id="96771" name="Jarosław KALINOWSKI" is_mep="True" mode="spoken" nationality="Poland" birth_date="12-04-1962" birth_place="Wyszków" m_state="PL">
      <p sl="pl">Il controllo delle imbarcazioni che praticano la pesca illegale, non dichiarata e non regolamentata è fondamentale e dovrebbe essere svolto in modo efficace, efficiente e il più spesso possibile, prestando particolare attenzione alle zone dove il rischio di pesca illegale è maggiore. Per tali ragioni abbiamo assoluto bisogno delle nuove disposizioni di controllo introdotte dal regolamento appena approvato. Il sistema di controllo utilizzato oggi dalle organizzazioni regionali per la pesca dovrebbe essere trasposto nel diritto comunitario in modo da evitare i ritardi e i vuoti giuridici derivanti da misure troppo complesse. Concordo inoltre con la relatrice secondo cui non è accettabile addurre la carenza di risorse umane a giustificazione dei suddetti ritardi.</p>
    </intervention>
    <intervention id="2-211" speaker_id="4462" name="Clemente MASTELLA" is_mep="True" mode="spoken" nationality="Italy" birth_date="05-02-1947" birth_place="Ceppaloni " p_group="Group of the European People's Party (Christian Democrats)" m_state="IT">
      <p sl="it">Signora Presidente, ho votato a favore di questa relazione perché concordo con la relatrice nel ritenere che il regime di controllo e di coercizione adottato dalla Convenzione sulla futura cooperazione multilaterale per la pesca nell'Atlantico Nord-orientale debba essere rapidamente trasposto nel diritto comunitario. Mi riferisco in particolare alle recenti disposizioni che, nello specifico, introducono un nuovo sistema di controllo dello Stato di approdo, consentendo di chiudere i porti europei agli sbarchi e ai trasbordi di pesce congelato la cui legalità non sia stata verificata dallo Stato in questione.</p>
      <p sl="it">Sono tuttavia convinto che, al momento del recepimento di queste modifiche, sarà importante valutare alcune soluzioni di compromesso, così come sarà indispensabile procedere ad eventuali adeguamenti purché considerati fattibili nell'ambito dello stesso Trattato.</p>
    </intervention>
    <intervention id="2-213" speaker_id="96922" name="Izaskun BILBAO BARANDICA" is_mep="True" mode="spoken" nationality="Spain" birth_date="27-03-1961" birth_place="Bermeo" m_state="ES">
      <p sl="es">Signora Presidente, quest’accordo sarà anche sinonimo di lotta per la difesa dei pescatori, contrasto della pesca illegale, misure di controllo – che devono governare la politica della pesca – e rappresenterà un ulteriore passo avanti verso una pesca sostenibile.</p>
      <p sl="es">Esso comporterà livelli di controllo più elevati e tutelerà i pescatori e il settore ittico europei. Sono quindi molto lieto del conseguimento di questo accordo.</p>
    </intervention>
    <intervention id="2-215" speaker_id="96771" name="Jarosław KALINOWSKI" is_mep="True" mode="spoken" nationality="Poland" birth_date="12-04-1962" birth_place="Wyszków" m_state="PL">
      <p sl="pl">L’obiettivo principale della Convenzione sulla futura cooperazione multilaterale per la pesca nell’Atlantico nord-occidentale è l’utilizzo ottimale delle risorse ittiche nei territori che rientrano nell’accordo. Va ricordato che la convenzione mira ad assicurare una cooperazione internazionale di ampia portata e il ricorso alla ricerca scientifica per garantire la massima efficacia dell’uso delle risorse ittiche marine.</p>
      <p sl="pl">Le principali modifiche apportate alla convenzione riguardano la semplificazione della struttura dell’Organizzazione della pesca nell’Atlantico nord-occidentale, la riforma della determinazione dei contributi al bilancio, nuove definizioni degli obblighi delle parti contraenti e la riforma della procedura di composizione delle controversie. Concordo con la relatrice nel ritenere che tali modifiche andranno a beneficio dell’Unione europea, la quale grazie alla convenzione in esame sarà autorizzata a pescare nelle acque interessate.</p>
    </intervention>
    <intervention id="2-217" speaker_id="96922" name="Izaskun BILBAO BARANDICA" is_mep="True" mode="spoken" nationality="Spain" birth_date="27-03-1961" birth_place="Bermeo" m_state="ES">
      <p sl="es">Signora Presidente, ho votato a favore di questa iniziativa perché quando si parla di lavoro precario, parliamo ancora una volta della disuguaglianza e della discriminazione di cui sono vittima le donne in Europa.</p>
      <p sl="es">La crisi economica ha accentuato le disparità a causa del suo impatto negativo sui lavori meno rimunerati svolti soprattutto dalle donne, inclusi i lavori domestici retribuiti e di assistenza, che secondo una ricerca rappresentano il 31,5 per cento dei posti di lavoro nelle imprese, inclusi quelli a tempo parziale. Il divario di retribuzione ha il medesimo impatto in Europa e la mancanza di sicurezza sta condizionando anche i lavori svolti da donne con una formazione di livello superiore.</p>
      <p sl="es">Uno dei motivi che crea deficit di sicurezza e discriminazione è l’assenza di responsabilità condivisa tra uomini e donne tra le mura domestiche. Dobbiamo impegnarci per garantire servizi di elevata qualità per la cura dei minori e degli anziani e migliori condizioni di accesso al lavoro per le donne. Vorrei aggiungere che le donne immigrate svolgono il lavoro delle cittadine europee per consentire a noi europee di entrare nel mondo del lavoro.</p>
      <p sl="es">In breve, dobbiamo continuare a lavorare per una vera uguaglianza.</p>
    </intervention>
    <intervention id="2-219" speaker_id="28178" name="Miroslav MIKOLÁŠIK" is_mep="True" mode="spoken" nationality="Slovakia" birth_date="11-09-1952" p_group="Group of the European People's Party (Christian Democrats)" m_state="SK">
      <p sl="sk">Sul mercato del lavoro si è registrato uno slittamento da forme di lavoro standard a forme atipiche; è quindi necessario impedire che i datori di lavoro diano la priorità a quelle forme di lavoro più economiche e vantaggiose che implicano però la precarietà del posto di lavoro.</p>
      <p sl="sk">È necessario tutelare da condizioni di lavoro degradanti e dallo sfruttamento quei lavoratori che si trovano in una posizione vulnerabile e occupano posti di lavoro dove non vengono rispettati gli standard di sicurezza e salute basilari, dove non sono previste forme di tutela contro la discriminazione, né di protezione sociale né di rappresentazione collettiva. Sostengo quindi la tutela dei lavoratori attraverso l’introduzione di standard sociali minimi per i dipendenti, la garanzia di parità di accesso alla previdenza e alle pensioni di anzianità e la garanzia di una retribuzione adeguata e di un orario di lavoro accettabile. A mio avviso, gli Stati membri devono evitare che lavori normali diventino precari, introducendo rigide norme in materia occupazionale.</p>
    </intervention>
    <intervention id="2-221" speaker_id="4462" name="Clemente MASTELLA" is_mep="True" mode="spoken" nationality="Italy" birth_date="05-02-1947" birth_place="Ceppaloni " p_group="Group of the European People's Party (Christian Democrats)" m_state="IT">
      <p sl="it">Signora Presidente, l'attuale crisi economica e finanziaria ha accresciuto il problema delle donne lavoratrici precarie le quali, dovendo spesso conciliare il lavoro con gli impegni familiari, si trovano in una posizione contrattuale più debole, che spesso le conduce ad avere condizioni lavorative peggiori.</p>
      <p sl="it">Ho votato a favore di questa relazione perché condivido la necessità di contrastare tale fenomeno, sollecitando gli Stati membri e le parti sociali a procedere a un sostanziale allineamento della regolamentazione legislativa e contrattuale tra lavori standard e lavori atipici, senza sottovalutare il forte rischio di un possibile aumento al ricorso al lavoro sommerso. Chiediamo quindi alla Commissione europea e a tutti gli Stati membri di mettere a punto nuove e concrete strategie sul lavoro precario, che tengano in considerazione il principio dell'equilibrio di genere.</p>
      <p sl="it">Con questa relazione si sollecita inoltre la Commissione a presentare una proposta relativa all'applicazione del principio della parità di retribuzione per uomini e donne. Ricordiamo agli Stati membri di recepire senza indugio la direttiva 2006/54/CE. Invitiamo quindi gli Stati membri a facilitare lo sviluppo di reti di assistenza e cura dei figli e la messa in atto di tutte quelle misure volte a consentire il lavoro a tempo pieno alle donne che facciano tale scelta, migliorando la loro partecipazione al mercato del lavoro e la loro indipendenza economica.</p>
    </intervention>
    <intervention id="2-223" speaker_id="96719" name="Andrea ČEŠKOVÁ" is_mep="True" mode="spoken" nationality="Czechia" birth_date="18-10-1971" birth_place="Praha" p_group="European Conservatives and Reformists Group" m_state="CZ">
      <p sl="cs">Ho votato contro questa relazione sulle lavoratrici precarie perché ritengo che il lavoro a tempo parziale, a tempo determinato e altre forme similari di contratto siano vantaggiose per le donne inserite nel mondo del lavoro, soprattutto per quante pur occupandosi dei figli desiderano comunque lavorare. A mio avviso queste forme flessibili di lavoro sono molto favorevoli e dovremmo sostenerle maggiormente, affinché i datori di lavoro abbiano interesse ad utilizzarle, offrendo alle donne maggiori possibilità decisionali.</p>
      <p sl="cs">Nello stesso tempo, non posso accettare che si fissino quote per l’assistenza all’infanzia, quali ad esempio l’intenzione di inserire in strutture collettive di assistenza all’infanzia, entro il 2013, il 33 per cento dei bambini di età inferiore a tre anni. Dobbiamo promuovere il principio di libertà di scelta delle famiglie e lasciare a loro la facoltà di decidere come accudire i propri figli.</p>
    </intervention>
    <intervention id="2-225" speaker_id="23868" name="Monika BEŇOVÁ" is_mep="True" mode="spoken" nationality="Slovakia" birth_date="15-08-1968" birth_place="Bratislava" m_state="SK">
      <p sl="sk">Mi è particolarmente gradita quest’occasione perché ieri il Presidente non ha voluto concedere facoltà di parola a tutti gli onorevoli che volevano contribuire alla discussione, soprattutto su questo importantissimo argomento. La relazione dell’onorevole Thomsen evidenzia infatti le condizioni sempre più precarie che devono affrontare le donne nel mondo del lavoro e la loro degradante situazione sociale.</p>
      <p sl="sk">La precarietà nel mondo del lavoro riguarda tutte le donne. I cosiddetti lavori non conformi a standard, nel settore dei servizi o in quello agricolo, sono i primi a risentirne, soprattutto in un periodo di crisi mondiale. Poiché l’occupazione in questi settori è prevalentemente femminile, le interruzioni del rapporto di lavoro colpiscono soprattutto le donne. Anche in quest’ambito dobbiamo respingere la logica apparente del mercato e, in nome dell’equità e del sostegno al potere di acquisto della popolazione e alla domanda, è necessario intervenire positivamente, ad esempio, ponendo fine alla prassi di stipulare contratti senza indicazione dell’orario di lavoro.</p>
    </intervention>
    <intervention id="2-227" speaker_id="96890" name="Mario PIRILLO" is_mep="True" mode="spoken" nationality="Italy" birth_date="11-09-1945" birth_place="Amantea" p_group="Group of the Progressive Alliance of Socialists and Democrats in the European Parliament" m_state="IT">
      <p sl="it">Signora Presidente, la votazione a larghissima maggioranza è un importante segnale di attenzione del Parlamento alla problematica delle lavoratrici precarie. In Europa sono ancora le donne a pagare maggiormente il peso del precariato: una situazione peggiorata a causa della crisi internazionale che sta interessando anche i nostri territori. L'Unione europea ha sempre dimostrato il suo impegno per le politiche di genere con specifiche legislazioni recepite dagli Stati membri e deve continuare ad adoperarsi per una reale parità per l'accesso al mondo del lavoro.</p>
      <p sl="it">La relazione d'iniziativa è un segnale chiaro alla Commissione europea e agli Stati membri affinché si giunga al superamento del lavoro precario e si aumenti la tutela sociale per le lavoratrici precarie. Complimenti al relatore, onorevole Thomsen.</p>
    </intervention>
    <intervention id="2-229" speaker_id="23894" name="Anna ZÁBORSKÁ" is_mep="True" mode="spoken" nationality="Slovakia" birth_date="07-06-1948" birth_place="Zürich" p_group="Group of the European People's Party (Christian Democrats)" m_state="SK">
      <p sl="sk">Ho espresso il mio sostegno alla relazione, sebbene con alcune riserve. Questo documento ha peraltro dato rilievo alla mia relazione della sessione scorsa sulla povertà tra le donne nell’Unione europea, a riprova del fatto che stiamo considerando il tema del precariato con la dovuta serietà.</p>
      <p sl="sk">Molte donne e molte famiglie si chiedono se la classe politica europea disponga di soluzioni pratiche e politiche concrete per i problemi sociali. I politici non dovrebbero interferire nell’economia. La libertà economica è una delle peculiarità del mercato comune, ma se, in nome del profitto, alcune società sono indotte a chiedere ai propri lavoratori di lavorare in condizioni pericolose o precarie, allora i legislatori devono intervenire per arginare il fenomeno. Dobbiamo infine riconoscere che il lavoro domestico femminile non è adeguatamente tutelato; le compagnie assicuratrici lo hanno già valutato, ora spetta alla classe politica farlo. Vorrei chiedere alla Commissione europea di presentare proposte per riconoscere il lavoro domestico femminile come forma di investimento non economico per la prosperità nazionale.</p>
    </intervention>
    <intervention id="2-231" speaker_id="21817" name="Mario BORGHEZIO" is_mep="True" mode="spoken" nationality="Italy" birth_date="03-12-1947" birth_place="Torino" p_group="Non" m_state="IT">
      <p sl="it">Signora Presidente, si tratta di una relazione importante e significativa per la tutela delle donne. Tuttavia, le Istituzioni europee hanno il non indifferente difetto di predicare bene e razzolare male. Venerdì e sabato scorsi si è svolta una riunione – alla quale erano presenti il Presidente della Commissione europea Barroso, il Presidente del Parlamento europeo e il Presidente Van Rompuy – con i dignitari delle più importanti Obbedienze massoniche europee; ebbene, non è stata detta una parola sul fatto che la maggior parte di queste Obbedienze non ammette l'iscrizione delle donne. Cosa ancor più grave, la riunione è avvenuta all'interno del Parlamento europeo, a porte chiuse, e non sono stati ammessi neppure i funzionari del Parlamento europeo. Tutto ciò è in contrasto con i principi di trasparenza che dovrebbero regolare tutte le attività delle Istituzioni europee.</p>
    </intervention>
    <intervention id="2-962" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Accolgo con favore questa proposta, volta a rendere obbligatoria la raccolta di dati per tipo di merci anche per le statistiche dei trasporti marittimi, in modo tale da definire un quadro generale utile a sostenere e monitorare la politica di promozione della co-modalità. Nel caso delle regioni insulari, questo dovrebbe tradursi in un maggiore sostegno a favore del trasporto combinato marittimo ed aereo, che sono le uniche modalità disponibili. Tale rilevazione statistica consentirebbe inoltre di comprendere meglio i costi correlati al trasporto da e verso le regioni ultraperiferiche, sia di merci che di passeggeri, che potrebbero influenzare le decisioni su altre politiche, ad esempio sulle reti trans-europee e, in particolare, sulle cosiddette autostrade del mare, che dovrebbero includere il trasporto marittimo tra le isole, oltre a quello tra isole e continente europeo. Vorrei dichiarare il mio sostegno al parere del relatore sulla possibilità di adeguare le attuali disposizioni alle nuove norme sugli atti delegati introdotte dal trattato di Lisbona, allo scopo di rafforzare i poteri del Parlamento europeo in tale ambito.</p>
    </intervention>
    <intervention id="2-961" speaker_id="28422" name="Alfredo ANTONIOZZI" is_mep="True" mode="written" nationality="Italy" birth_date="18-03-1956" birth_place="Cosenza" p_group="Group of the European People's Party (Christian Democrats)" m_state="IT">
      <p sl="it">Signora Presidente, voto a favore della relazione del collega Simpson perché ritengo molto utile la rilevazione statistica dei trasporti di merci e di passeggeri via mare. Infatti, la raccolta di dati per tipo di merci è già obbligatoria per le statistiche europee dei trasporti su strada, per ferrovia e per vie navigabili interne.</p>
      <p sl="it">Come si evince chiaramente dal dossier, “la disponibilità per tutti i modi di trasporto di statistiche esaurienti e omogenee per tipo di merci consentirebbe di definire un quadro generale utile a sostenere e monitorare la politica di promozione della co-modalità, ovvero la possibilità di combinare in maniera ottimale vari modi di trasporto nell'ambito della stessa catena di trasporto, e l'ammodernamento della logistica dei trasporti di merci”</p>
    </intervention>
    <intervention id="2-960" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Sono favorevole a questa proposta di regolamento volta a modificare la direttiva vigente per rendere obbligatoria la raccolta di dati per tipo di merci per le statistiche dei trasporti marittimi. Tali dati sono attualmente raccolti su base volontaria da 18 Stati membri. Inoltre, la raccolta di dati per tipo di merci è già obbligatoria per le statistiche europee dei trasporti su strada, per ferrovia e per vie navigabili interne. Raccogliendo i dati sarà possibile comparare i diversi modi di trasporto e combinare vari modi di trasporto, nell'ambito della stessa catena di trasporti e ammodernare la logistica dei trasporti di merci. Si ritiene che la raccolta dei dati pertinenti non imporrà alcun onere ulteriore ai rispondenti, in quanto gli Stati membri interessati dovrebbero essere in grado di compilare i dati utilizzando fonti di dati già esistenti (ad esempio documenti doganali).</p>
    </intervention>
    <intervention id="2-959" speaker_id="96849" name="Alain CADEC" is_mep="True" mode="written" nationality="France" birth_date="21-06-1953" birth_place="Saint-Brieuc" p_group="Group of the European People's Party (Christian Democrats)" m_state="FR">
      <p sl="fr">La vigente direttiva 2009/42/CE prevede una raccolta di dati per le statistiche dei trasporti marittimi su base volontaria. Modificando questa direttiva la raccolta di dati per tipo di merci sarà resa obbligatoria e mi compiaccio di tale emendamento che non impone alcun onere ulteriore, considerando che gli Stati membri dovrebbero essere in grado di rilevare i dati utilizzando fonti già esistenti.</p>
      <p sl="fr">È opportuno rendere queste disposizioni obbligatorie per i trasporti marittimi, poiché lo sono già per i trasporti su strada, per ferrovia e per vie navigabili interne. Mi compiaccio altresì dell’introduzione da parte del relatore di emendamenti riguardanti l’applicazione del regolamento in conformità alla procedura degli atti delegati. Il Parlamento europeo dovrebbe cogliere questa nuova prerogativa prevista dal trattato di Lisbona.</p>
    </intervention>
    <intervention id="2-958" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">Ho votato a favore di questa relazione poiché ritengo che sia molto importante disporre di statistiche complete, standardizzate, per tipo di merci per tutti i modi di trasporto. Tali informazioni forniscono un quadro generale utile a sostenere e monitorare la politica di promozione della co-modalità, ovvero la possibilità di combinare in maniera ottimale vari modi di trasporto nell'ambito della stessa catena di trasporti, e l'ammodernamento della logistica dei trasporti di merci. Vorrei chiedere che le statistiche europee riguardanti tutti i modi di trasporto siano raccolte secondo concetti e norme comuni, nell'intento di ottenere la massima comparabilità possibile tra i diversi modi di trasporto.</p>
    </intervention>
    <intervention id="2-957" speaker_id="28122" name="David CASA" is_mep="True" mode="written" nationality="Malta" birth_date="16-11-1968" birth_place="Valletta" m_state="MT">
      <p sl="en">Questa proposta riguarda la raccolta e la registrazione di dati per tipo di merci trasportate negli Stati membri che dispongono di litorale marittimo e modificherà la modalità di raccolta dei dati, organizzandola per tipo di merci, come già avviene per altre forme di trasporto. Credo sia uno sviluppo positivo e offro senza esitazione il mio supporto al relatore.</p>
    </intervention>
    <intervention id="2-956" speaker_id="96775" name="Lara COMI" is_mep="True" mode="written" nationality="Italy" birth_date="18-02-1983" birth_place="Garbagnate Milanese" p_group="Group of the European People's Party (Christian Democrats) - Vice" m_state="IT">
      <p sl="it">Nonostante il mercato unico sia definito completato da tempo, le differenze persistenti fra i vari punti di accesso di merci e persone continuano a rivelare il carattere nazionale dei confini. Sebbene gli Stati abbiano deciso di fare un passo indietro in questo ambito a favore delle istituzioni dell'UE, tali differenze non possono continuare ad esistere, penalizzando alcune aree e favorendone altre. Questo ulteriore provvedimento verso l'armonizzazione del trattamento di persone e merci costituisce un altro passo avanti per la completa integrazione del mercato unico europeo.</p>
    </intervention>
    <intervention id="2-955" speaker_id="95281" name="Viorica DĂNCILĂ" is_mep="True" mode="written" nationality="Romania" birth_date="16-12-1963" birth_place="Roşiori de Vede" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Gli Stati membri dell’Unione europea devono contribuire ad istituire una banca dati europea relativa al trasporto mensile di merci e passeggeri via mare e alle imbarcazioni che li trasportano. Questo consentirà al servizio specializzato europeo Eurostat di compilare statistiche europee per ciascun modo di trasporto, conformemente agli standard comunitari. L’utilizzo di questi dati contribuirà a creare un sistema europeo integrato di statistiche sul settore, al fine di conseguire il massimo livello di comparabilità tra i modi di trasporto utilizzati nei paesi europei.</p>
    </intervention>
    <intervention id="2-954" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Questa proposta è volta a rendere obbligatoria la raccolta di dati per tipo di merci per le statistiche dei trasporti marittimi e standardizzare il tipo di informazioni raccolte ed elaborate nei 27 Stati membri. Come sostiene il relatore, la disponibilità per tutti i modi di trasporto di statistiche esaurienti e omogenee per tipo di merci consentirebbe di definire un quadro generale utile a sostenere e monitorare la politica di promozione della co-modalità, ovvero la possibilità di combinare in maniera ottimale vari modi di trasporto nell'ambito della stessa catena di trasporti, e l'ammodernamento della logistica dei trasporti di merci.</p>
      <p sl="pt">Data l’importanza di trasporti sicuri ed efficaci negli scambi internazionali, sono favorevole alla proposta della Commissione.</p>
    </intervention>
    <intervention id="2-953" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">L’obiettivo di questa proposta di regolamento del Parlamento europeo e del Consiglio è di modificare la direttiva 2009/42/CE, in modo che la raccolta di dati per tipo di merci sia resa obbligatoria per le statistiche dei trasporti marittimi. Tali dati sono ora raccolti su base volontaria da 18 Stati membri. Cinque Stati membri non dispongono di litorale marittimo e non forniscono dati in conformità alla direttiva. Per la maggior parte, la raccolta dei dati pertinenti non imporrà alcun onere ulteriore ai rispondenti in quanto gli Stati membri interessati dovrebbero essere in grado di compilare i dati utilizzando fonti di dati già esistenti (ad esempio documenti doganali). Ho votato a favore di questa relazione giacché condivido l’esigenza di elaborare statistiche complete e standardizzate per tipo di merci per tutti i tipi di trasporto, nell'intento di ottenere la massima comparabilità possibile all’interno dell’Unione europea.</p>
    </intervention>
    <intervention id="2-952" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">La proposta di regolamento vuole rendere obbligatoria la raccolta di dati per tipo di merci per le statistiche dei trasporti marittimi; a questo proposito il relatore ritiene che nella maggior parte dei casi raccogliere tali dati non implichi oneri aggiuntivi per i rispondenti, in quanto gli Stati membri interessati dovrebbero essere in grado di compilare i dati utilizzando fonti già esistenti (ad esempio documenti doganali). La raccolta di dati per tipo di merci è, inoltre, obbligatoria per le statistiche europee dei trasporti su strada, per ferrovia e per vie navigabili interne.</p>
      <p sl="pt">Convengo sul fatto che la disponibilità per tutti i modi di trasporto di statistiche per tipo di merci consentirebbe di elaborare un quadro generale utile a definire una politica di interoperabilità e co-modalità, ovvero la possibilità di combinare in maniera ottimale vari modi di trasporto nell'ambito della stessa catena di trasporti, l'ammodernamento e la razionalizzazione della logistica dei trasporti di merci, promuovendone la sostenibilità. Naturalmente questo dipende dalla comparabilità delle statistiche disponibili, che necessita di armonizzazione di standard e di idee.</p>
    </intervention>
    <intervention id="2-951" speaker_id="96667" name="Alan KELLY" is_mep="True" mode="written" nationality="Ireland" birth_date="13-07-1975" birth_place="Limerick" p_group="Group of the Progressive Alliance of Socialists and Democrats in the European Parliament" m_state="IE">
      <p sl="en">Lo scopo ultimo di questa proposta è rendere obbligatoria la raccolta di dati per tipo di merci per le statistiche dei trasporti marittimi, come già avviene per i trasporti su strada, per ferrovia e per vie navigabili interne, che contribuirebbe all’armonizzazione in questo ambito. La raccolta dei dati pertinenti non imporrà alcun onere aggiuntivo ai rispondenti.</p>
    </intervention>
    <intervention id="2-950" speaker_id="28407" name="Willy MEYER" is_mep="True" mode="written" nationality="Spain" birth_date="19-08-1952" birth_place="Madrid" p_group="Confederal Group of the European United Left - Nordic Green Left" m_state="ES">
      <p sl="es">La presente proposta di regolamento del Parlamento europeo e del Consiglio è finalizzata a modificare la direttiva 2009/42/CE in modo che la raccolta di dati per tipo di merci sia resa obbligatoria anche per le statistiche dei trasporti marittimi. Oggi tali dati sono raccolti su base volontaria da 18 Stati membri. Cinque Stati membri non dispongono di litorale marittimo e non forniscono dati in conformità alla direttiva. Per la maggior parte, la raccolta dei dati pertinenti non imporrà alcun onere ulteriore ai rispondenti, in quanto gli Stati membri interessati dovrebbero essere in grado di compilare i dati utilizzando fonti di dati già esistenti (ad esempio documenti doganali). La raccolta di dati per tipo di merci è obbligatoria per le statistiche europee dei trasporti su strada, per ferrovia e per vie navigabili interne. È opportuno che le statistiche europee riguardanti tutti i modi di trasporto siano raccolte secondo concetti e norme comuni, nell'intento di ottenere la massima comparabilità possibile tra i diversi modi di trasporto; per questo motivo ho votato a favore del testo. La disponibilità per tutti i modi di trasporto di statistiche esaurienti e omogenee per tipo di merci consentirebbe di definire un quadro generale utile a sostenere e monitorare la politica di promozione della co-modalità.</p>
    </intervention>
    <intervention id="2-949" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="lv">Sostengo pienamente la relazione dell’onorevole Simpson. Concordo che i dati dettagliati per tipo di merci siano necessari per le statistiche dei trasporti marittimi, che offriranno agli esportatori e agli importatori la possibilità di individuare il sistema migliore per il trasporto merci. Questo significa ridurre i costi delle merci, a beneficio dei cittadini europei, e la possibilità, per gli esportatori, di addebitare i costi di merci provenienti da paesi terzi in modo più efficiente. Questo tipo di dati statistici contribuirà ad evitare costi imprevisti e stimolerà la circolazione di merci sia europee sia di paesi terzi. Suggerirei di introdurre questo tipo di dati statistici anche per il trasporto di merci per via aerea.</p>
    </intervention>
    <intervention id="2-948" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Per essere in grado di reagire, le statistiche sono preziose, poiché forniscono fatti in base ai quali prendere le decisioni. Tuttavia, nel caso della raccolta di dati statistici, bisogna sempre mantenere un equilibrio tra la necessaria rilevazione dei fatti e i relativi costi amministrativi. I dati sul trasporto di merci e passeggeri sono attualmente raccolti su base volontaria da 18 Stati membri. Questo ha senso se effettivamente non comporta alcun onere aggiuntivo, vale a dire se gli Stati membri sono effettivamente in grado di elaborare tali dati utilizzando fonti già esistenti. A mio avviso la raccolta di statistiche complete sul trasporto di merci e di passeggeri per tutti i tipi di merci e tutti i modi di trasporto finalizzata meramente al confronto dei dati ha costi amministrativi eccessivi ed ho votato di conseguenza.</p>
    </intervention>
    <intervention id="2-947" speaker_id="96783" name="Wojciech Michał OLEJNICZAK" is_mep="True" mode="written" nationality="Poland" birth_date="10-04-1974" birth_place="Łowicz" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">La relazione propone una serie di modifiche finalizzate ad adeguare le disposizioni della procedura di regolamentazione con controllo alle nuove norme sugli atti delegati introdotte dal trattato di Lisbona. Obiettivo del relatore era di modificare la direttiva europea sulla raccolta di dati per tipo di merci per le statistiche dei trasporti marittimi. In questo momento tali dati sono raccolti su base volontaria da 18 Stati membri. Cinque Stati membri non dispongono di litorale marittimo e non forniscono dati in conformità alla direttiva.</p>
      <p sl="pl">Merita ricordare che la raccolta dei dati pertinenti non imporrà alcun onere ulteriore ai rispondenti, in quanto gli Stati membri interessati dovrebbero essere in grado di compilare i dati utilizzando fonti già esistenti (ad esempio documenti doganali). La raccolta di dati per tipo di merci è obbligatoria per le statistiche europee dei trasporti su strada, per ferrovia e per vie navigabili interne. Data l’esigenza di creare reti (marittime, su strada e per vie navigabili interne) di trasporto e comunicazione coordinate ed ecocompatibili, un’azione per la rilevazione e l’analisi dei dati per tutti i modi di trasporto è effettivamente molto utile.</p>
    </intervention>
    <intervention id="2-946" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">Gentile Presidente, onorevoli colleghi, ho votato a favore della relazione Simpson perche modificando la direttiva 2009/42/CE si porta a definitivo completamento la legislazione competente in materia di raccolta dati sul trasporto delle merci e passeggeri da e per l'Europa. La raccolta dati, che prima era obbligatoria solo per trasporti stradali, ferroviari e fluviali, con la modifica della direttiva, sarà obbligatoria anche per i trasporti via mare fornendo tutta una serie di dati sulle merci entranti e uscenti i nostri confini. Dati fondamentali non solo a livello statistico. L'applicazione della modifica della direttiva fornirà dati anche sul trasporto via mare già dal prossimo anno dando maggior trasparenza sui tipi di merci trasportate e migliorando l'efficienza dei trasporti di merci specifiche dato che sarà possibile delineare grazie alla comparazione le modalità di trasporto più efficienti per ogni tipo di merce.</p>
    </intervention>
    <intervention id="2-945" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Questa proposta è finalizzata a rendere obbligatoria la raccolta di dati per tipo di merci per le statistiche dei trasporti marittimi. Tali dati sono attualmente raccolti su base volontaria da 18 Stati membri, mentre la raccolta dei dati per tipo di merci è già obbligatoria per le statistiche europee dei trasporti su strada, per ferrovia e per vie navigabili interne.</p>
      <p sl="pt">La disponibilità per tutti i modi di trasporto di statistiche esaurienti e omogenee per tipo di merci consentirebbe di definire un quadro generale utile a sostenere e monitorare la politica di promozione della co-modalità, ovvero la possibilità di combinare in maniera ottimale vari modi di trasporto nell'ambito della stessa catena di trasporti, e l'ammodernamento della logistica dei trasporti di merci.</p>
    </intervention>
    <intervention id="2-944" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">La presente proposta di regolamento del Parlamento europeo e del Consiglio è finalizzata a modificare la direttiva 2009/42/CE in modo che la raccolta di dati per tipo di merci sia resa obbligatoria per le statistiche dei trasporti marittimi. Tali dati sono ora raccolti su base volontaria da 18 Stati membri. Cinque Stati membri non dispongono di litorale marittimo e non forniscono dati in conformità alla direttiva. Per la maggior parte, la raccolta dei dati pertinenti non imporrà alcun onere ulteriore ai rispondenti, in quanto gli Stati membri interessati dovrebbero essere in grado di compilare i dati utilizzando fonti di dati già esistenti (ad esempio documenti doganali). Il gruppo Verde/Alleanza libera europea ha votato a favore della proposta.</p>
    </intervention>
    <intervention id="2-943" speaker_id="96974" name="Nuno TEIXEIRA" is_mep="True" mode="written" nationality="Portugal" birth_date="13-01-1973" birth_place="Funchal" p_group="Group of the European People's Party (Christian Democrats)" m_state="PT">
      <p sl="pt">A mio avviso la raccolta dati obbligatoria per tipo di merci finalizzata alla compilazione di statistiche sui trasporti marittimi è fondamentale per promuovere la co-modalità e la possibilità di combinare diversi modi di trasporto. Poiché la raccolta di dati è già obbligatoria per altri modi di trasporto (su strada, su ferrovia e per vie navigabili interne) trovo opportuno creare un quadro comune che includa anche la compilazione delle statistiche sui trasporti marittimi, che potrà contribuire ad ottenere la massima comparabilità possibile tra i diversi modi di trasporto.</p>
      <p sl="pt">Conformemente alla proposta della Commissione europea, la revisione della direttiva 2009/42/CE dovrebbe muovere in tale direzione ed essere applicata per la prima volta a dati del 2011, in linea con la prassi volontaria già seguita da 18 Stati membri dell’Unione europea.</p>
    </intervention>
    <intervention id="2-942" speaker_id="96698" name="Viktor USPASKICH" is_mep="True" mode="written" nationality="Lithuania" birth_date="24-07-1959" birth_place="Vilnius" m_state="LT">
      <p sl="lt">Onorevoli colleghi, la questione della raccolta sistematica dei dati statistici per noi è particolarmente importante. In Lituania, le merci trasportate via mare rappresentano solo una minima percentuale del volume totale dei trasporti; in quest’ambito è quindi possibile ottenere risultati migliori. Inoltre il settore del turismo costiero lituano ha un forte potenziale di crescita. Modernizzando la logistica del trasporto merci e promuovendo la co-modalità, ad esempio combinando vari modi di trasporto nella stessa catena di trasporto, abbiamo la possibilità di incrementare la prosperità della regione baltica. Questo è particolarmente importante per preservare la competitività futura dei porti europei, come nel caso del porto lituano di Klaipėda. Una più stretta cooperazione tra gli Stati baltici contribuirà al loro avvicinamento e renderà il nostro mercato regionale più armonioso e accessibile per tutta l’Unione europea. In questo momento, nella maggior parte dei casi gli Stati baltici sono esclusi dalla rete di trasporto europea. Ci auguriamo che i traffici tra questi paesi raddoppino entro il 2020 e dobbiamo quindi affrontare le carenze riguardanti il livello di accessibilità e l’adeguatezza delle infrastrutture. Dobbiamo soprattutto garantire che la raccolta di dati non implichi oneri aggiuntivi per gli Stati membri. Non abbiamo nulla da perdere.</p>
    </intervention>
    <intervention id="2-940" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">Considerando che la Danimarca ha richiesto assistenza riguardo a 951 esuberi in 45 imprese operanti nella divisione 28 NACE Rev. 2 (fabbricazione di macchinari e apparecchiature) nella regione NUTS II del Nordjylland, ho votato a favore della risoluzione, poiché condivido la proposta della Commissione e gli emendamenti presentati dal Parlamento. Sono inoltre d’accordo sulla necessità di inserire nella motivazione della proposta della Commissione informazioni chiare e dettagliate sull’applicazione delle misure, analizzando i criteri di ammissibilità e spiegando i motivi che hanno condotto alla sua approvazione, conformemente alle richieste formulate dal Parlamento.</p>
    </intervention>
    <intervention id="2-939" speaker_id="28122" name="David CASA" is_mep="True" mode="written" nationality="Malta" birth_date="16-11-1968" birth_place="Valletta" m_state="MT">
      <p sl="en">Il Fondo europeo di adeguamento alla globalizzazione è un importante fondo strutturale comunitario che ci consente di fornire sostegno ai lavoratori licenziati a causa dei cambiamenti nell’andamento mondiale dell’economia. È quanto è accaduto in diversi Stati membri dell’Unione europea, come in Spagna, dove il fondo si è dimostrato molto utile. Condivido le decisioni adottate dalla relatrice e ho quindi deciso di votare a favore della relazione.</p>
    </intervention>
    <intervention id="2-938" speaker_id="96973" name="Mário DAVID" is_mep="True" mode="written" nationality="Portugal" birth_date="20-08-1953" birth_place="Angola" p_group="Group of the European People's Party (Christian Democrats)" m_state="PT">
      <p sl="pt">Alla luce dei cambiamenti strutturali nei flussi commerciali mondiali, è fondamentale che l’economia europea sia in grado di applicare in modo efficace gli strumenti di sostegno ai lavoratori che risentono delle conseguenze di tali cambiamenti, creando le condizioni per agevolare il loro rapido reinserimento nel mercato del lavoro. Poiché la Danimarca ha presentato una richiesta di assistenza a fronte di 951 esuberi in 45 imprese della regione del Nordjylland, vorrei ricordare le ragioni esposte nella mia dichiarazione di voto sulla mobilitazione del Fondo europeo di adeguamento alla globalizzazione nella regione spagnola di Catalogna come motivazione del mio voto a favore di questa relazione.</p>
    </intervention>
    <intervention id="2-937" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Questa è una risoluzione sulla proposta di decisione del Parlamento europeo e del Consiglio sulla mobilitazione del Fondo europeo di adeguamento alla globalizzazione ai sensi del punto 28 dell’accordo interistituzionale del 17 maggio 2006 tra il Parlamento europeo, il Consiglio e la Commissione europea sulla disciplina di bilancio e la sana gestione finanziaria.</p>
      <p sl="pt">Le industrie per la fabbricazione di macchinari e apparecchiature destinate al settore navale presenti nella regione danese del Nordjylland sono state colte impreparate dai cambiamenti che hanno interessato i mercati e dalla crisi finanziaria mondiale: hanno subito ingenti riduzioni negli ordini, con conseguente esubero di personale in oltre 40 società.</p>
      <p sl="pt">In regioni come il Nordjylland, particolarmente dipendenti da un unico settore, la ripresa del mercato e la riconversione dei lavoratori verso altri settori di attività sono più lente e difficili. In tal caso considero giustificata la mobilitazione del Fondo europeo di adeguamento alla globalizzazione.</p>
    </intervention>
    <intervention id="2-936" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Considerando l’impatto sociale della crisi economica internazionale, che ha avuto ripercussioni soprattutto sull’occupazione, è fondamentale utilizzare in modo adeguato il Fondo europeo di adeguamento alla globalizzazione (FEG) per alleviare la difficile situazione in cui si trovano molti cittadini europei e le relative famiglie, contribuendo al loro reinserimento sociale e alla loro crescita professionale e fornendo al contempo nuove risorse per far fronte alle esigenze delle società colpite e rilanciare l’economia. In questo quadro rientra il piano d’azione danese per sostenere 951 lavoratori licenziati presso 45 società specializzate nella fabbricazione di macchinari e apparecchiature nella piccola regione del Nordjylland. In questo caso, il 40 per cento dei lavoratori licenziati era attivo nei lavori manuali, nella lavorazione dei metalli e nella costruzione di macchinati, mentre il 33 per cento era costituito da manodopera non qualificata. Tale situazione mostra chiaramente la necessità di una valutazione tecnica e professionale efficace delle persone colpite dalla crisi internazionale. Mi auguro quindi che le istituzioni europee raddoppino i propri sforzi per l’attuazione di misure volte ad accelerare e migliorare il livello di utilizzo di una risorsa importante come il FEG, che ad oggi registra un tasso di mobilitazione molto basso. Quest’anno, infatti, è stato richiesto solo l’11 per cento dei 500 milioni di euro disponibili.</p>
    </intervention>
    <intervention id="2-935" speaker_id="96953" name="Estelle GRELIER" is_mep="True" mode="written" nationality="France" birth_date="22-06-1973" birth_place="La Roche sur Yon" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">Ancora una volta è stato chiesto al Parlamento europeo di ratificare la concessione di aiuti provenienti dal Fondo europeo di adeguamento alla globalizzazione a favore di lavoratori licenziati a causa della crisi o di trasferimento delle aziende. Ancora una volta questi aiuti saranno prelevati da voci di bilancio inizialmente destinate ad altri programmi europei, giacché nell’attuale quadro finanziario il Fondo di adeguamento alla globalizzazione non ha fondi propri.</p>
      <p sl="fr">Per porre fine a questa situazione, nell’elaborazione del bilancio preventivo per il 2011 ho lavorato alla creazione di una specifica linea di stanziamenti di pagamento per il Fondo di adeguamento alla globalizzazione. Il 20 ottobre 2010, durante la votazione sulla lettura del bilancio, il Parlamento europeo ha quindi approvato lo stanziamento di 50 milioni di euro.</p>
      <p sl="fr">Questo importo, simbolico rispetto alle esigenze annue, deve ancora essere confermato, poiché il Consiglio europeo ha inizialmente rifiutato la proposta di assegnare al FEG fondi propri. Continuerò quindi a seguire la questione, auspicando il consolidamento legislativo e di bilancio di tale meccanismo.</p>
    </intervention>
    <intervention id="2-934" speaker_id="96882" name="Elisabeth KÖSTINGER" is_mep="True" mode="written" nationality="Austria" birth_date="22-11-1978" birth_place="Wolfsberg" p_group="Group of the European People's Party (Christian Democrats)" m_state="AT">
      <p sl="de">Devo rivolgere all’onorevole Matera le mie più sincere congratulazioni per le quattro relazioni sulla mobilitazione del Fondo di adeguamento alla globalizzazione. L’ampliamento della portata del FEG per includere i lavoratori è un passo importante per consentirci di fornire supporto diretto ai cittadini europei. Lo strumento del Fondo è volto ad aiutare quanti sono stati colti impreparati dagli effetti della globalizzazione, ma, affinché il denaro disponibile sia utilizzato in modo efficace, esso deve raggiungere la sua destinazione in modo rapido e mirato. Questo è l’unico modo per garantire aiuti ai cittadini europei e aumentare la fiducia nell’Unione europea.</p>
    </intervention>
    <intervention id="2-933" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Signora presidente, onorevoli colleghi, ho votato a favore della mobilitazione del Fondo europeo di adeguamento alla globalizzazione (FEG) a favore della Danimarca perché ritengo tale strumento una valida risorsa di sostegno ai lavoratori in difficoltà a causa della crisi economica.</p>
      <p sl="it">Il Fondo è stato creato nel 2006 per fornire un concreto supporto ai lavoratori licenziati per cause legate alla delocalizzazione delle relative aziende o, a seguito della deroga introdotta nel 2009, anche a causa della crisi economica, al fine di provvedere al loro reinserimento nel mercato del lavoro. La votazione odierna riguardava una richiesta di sostegno per 1122 lavoratori di 45 imprese operanti nel settore dei macchinari della regione del Nordjylland per un importo finanziato dal FEG di 7.521.359 euro.</p>
      <p sl="it">Concludo accogliendo con favore l'approvazione della relazione, che dimostra come il FEG sia una risorsa utile ed efficace nella lotta alla disoccupazione come conseguenza della globalizzazione e della crisi economica.</p>
    </intervention>
    <intervention id="2-932" speaker_id="28407" name="Willy MEYER" is_mep="True" mode="written" nationality="Spain" birth_date="19-08-1952" birth_place="Madrid" p_group="Confederal Group of the European United Left - Nordic Green Left" m_state="ES">
      <p sl="es">Ho votato a favore di questa relazione sull’utilizzo del Fondo europeo di adeguamento alla globalizzazione (FEG) soprattutto per i 951 esuberi in 45 imprese operanti nella divisione 28 NACE Rev. 2 (fabbricazione di macchinari e apparecchiature) nella regione NUTS II del Nordjylland. Il FEG fornisce sostegno supplementare ai lavoratori licenziati che subiscono le conseguenze dei grandi cambiamenti strutturali nei flussi commerciali mondiali e li assiste nel reinserimento nel mercato del lavoro. La Danimarca ha presentato una richiesta al FEG per esuberi nel settore automobilistico, conformemente al regolamento del Fondo; è ora necessario garantire che il FEG sostenga i lavoratori licenziati nel reinserimento nel mercato del lavoro. L’aiuto del FEG non deve però sostituire le azioni che sono di competenza delle imprese in forza della legislazione nazionale p dei contratti collettivi, né le misure relative alla ristrutturazione di imprese o settori.</p>
    </intervention>
    <intervention id="2-931" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="lv">È molto importante non assumere un atteggiamento di non intervento in merito alla disoccupazione. A tale proposito per i cittadini è fondamentale sentire il sostegno sia dei governi nazionali sia dell’Unione Europa nel suo complesso. Ho votato a favore della relazione, sebbene non mi sia ancora chiaro il principio di distribuzione degli aiuti. Perché per ciascun lavoratore licenziato i Paesi Bassi riceveranno circa 3 000 euro, mentre alla Spagna andranno 1 000 euro e alla Danimarca 7 000 euro? La riqualificazione e la formazione in Danimarca costano forse sette volte di più che in Spagna? di Nonostante questo aspetto sconcertante, sono costretto a concordare con la relatrice, l’onorevole Matera, sul fatto che questo supporto finanziario è una misura necessaria e opportuna. È biasimevole che il governo lettone non abbia né partecipato né presentato una richiesta. In questo momento in Lettonia si contano 180 000 disoccupati.</p>
    </intervention>
    <intervention id="2-930" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Considerando che la Danimarca ha richiesto assistenza riguardo a 951 esuberi in 45 imprese operanti nella divisione 28 NACE Rev. 2 (fabbricazione di macchinari e apparecchiature) nella regione NUTS II del Nordjylland, ho votato a favore della risoluzione perché condivido la proposta della Commissione e gli emendamenti presentati dal Parlamento.</p>
      <p sl="pt">Vorrei sottolineare alcuni aspetti particolarmente importanti: (1) il Fondo europeo di adeguamento alla globalizzazione (FEG) sostiene il reinserimento dei lavoratori in esubero sul mercato del lavoro, senza esimere le imprese dalle azioni di loro competenza; (2) nel quadro della mobilitazione del FEG, la Commissione europea ha proposto una fonte alternativa di stanziamenti di pagamento rispetto ai fondi del Fondo sociale europeo (FSE) non utilizzati, come richiesto dal Parlamento; (3) il funzionamento e il valore aggiunto del FEG dovrebbero essere valutati nel contesto della valutazione generale dei programmi e degli altri strumenti creati dall’accordo interistituzionale del 17 maggio 2006, nell'ambito della revisione di metà periodo del quadro finanziario pluriennale 2007-2013; (4) la proposta della Commissione illustra nella relazione informazioni sulla domanda, analizza i criteri di ammissibilità e spiega le ragioni che hanno condotto alla sua approvazione, in linea con quanto richiesto dal Parlamento.</p>
    </intervention>
    <intervention id="2-929" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">Considerando che la Danimarca ha richiesto assistenza per 951 esuberi in 45 imprese operanti nella divisione 28 NACE Rev. 2 (fabbricazione di macchinari e apparecchiature) nella regione NUTS II del Nordjylland, ho votato a favore della risoluzione perché condivido la proposta della Commissione e gli emendamenti presentati dal Parlamento. Sono anche d’accordo che la proposta della Commissione europea illustri nella relazione informazioni chiare e particolareggiate sulla domanda, analizzi i criteri di ammissibilità e spieghi le ragioni che hanno condotto alla sua approvazione, in linea con quanto richiesto dal Parlamento.</p>
    </intervention>
    <intervention id="2-928" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Con questo voto il Parlamento europeo prende atto della domanda di mobilitazione del FEG avanzata dalla Danimarca per 951 esuberi in 45 imprese operanti nella divisione 28 NACE revisione 2 (fabbricazione di macchinari e apparecchiature) nella regione NUTS II del Nordjylland. La domanda soddisfa i criteri di ammissibilità fissati dal regolamento FEG. Nella sua risoluzione, il Parlamento europeo chiede alle istituzioni interessate di compiere gli sforzi necessari ad accelerare la mobilitazione del FEG, ricorda l’impegno delle stesse volto a garantire una procedura agevole e rapida per l'adozione delle decisioni riguardanti alla mobilitazione del FEG, apportando un aiuto specifico, una tantum e limitato nel tempo ai lavoratori in esubero a causa della globalizzazione e della crisi finanziaria ed economica; sottolinea il ruolo che il FEG può svolgere ai fini del reinserimento dei lavoratori in esubero nel mercato del lavoro.</p>
    </intervention>
    <intervention id="2-927" speaker_id="36281" name="Silvia-Adriana ȚICĂU" is_mep="True" mode="written" nationality="Romania" birth_date="14-11-1970" birth_place="Galaţi" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">L’organizzazione europea dei cantieri navali, la Community of European Shipyards’ Associations (CESA), prevede una diminuzione fino al 2014 della domanda internazionale nel settore della costruzione navale, in conseguenza della crisi finanziaria mondiale; mentre in futuro, la stessa industria si trasferirà in aree con costi minori, soprattutto verso le regioni asiatiche. In assenza di una politica europea a supporto del settore navale, è difficile che la produzione torni ai livelli precedenti la crisi. Nella mia città, Galaţi, anche il cantiere navale Damen sta affrontando le conseguenze della crisi economica e finanziaria, con 600 esuberi solo nel 2009; nel 2010, si prevedono altri 500 licenziamenti. Ho votato a favore della risoluzione del Parlamento europeo sulla mobilitazione del Fondo europeo di adeguamento alla globalizzazione (EGF), richiesto dalla Danimarca per utilizzare 7 521 359 euro per cofinanziare il programma di sostegno ai 951 lavoratori licenziati nella regione del Nordjylland nel periodo compreso tra il 15 febbraio 2009 e il 14 novembre 2009. Gli esuberi hanno interessato 45 imprese nel settore della fabbricazione di macchinari e apparecchiature del settore della costruzione navale.</p>
    </intervention>
    <intervention id="2-926" speaker_id="97016" name="Angelika WERTHMANN" is_mep="True" mode="written" nationality="Austria" birth_date="07-11-1963" birth_place="Schwarzach" p_group="Non" m_state="AT">
      <p sl="de">Si tratta di fornire sostegno alle imprese nel settore della fabbricazione di macchinari e apparecchiature nella regione di medio livello del Nordjylland. In questa zona all’estremità nordorientale dello Jutland settentrionale, 951 lavoratori di 45 imprese sono stati licenziati tra il 15 febbraio e il 14 novembre 2009. Al fine di sostenere questi lavoratori e il loro reinserimento sul mercato del lavoro, è stato mobilitato dal Fondo un importo pari a 7 521 359 euro.</p>
    </intervention>
    <intervention id="2-924" speaker_id="28422" name="Alfredo ANTONIOZZI" is_mep="True" mode="written" nationality="Italy" birth_date="18-03-1956" birth_place="Cosenza" p_group="Group of the European People's Party (Christian Democrats)" m_state="IT">
      <p sl="it">Signora Presidente, come ho avuto modo di dichiarare lo scorso marzo, in occasione del voto sulla relazione del collega Böge, l'utilizzo del Fondo di adeguamento alla globalizzazione come strumento utile a fronteggiare le conseguenze della crisi economica e finanziaria è un'iniziativa molto valida, che dà una riposta concreta in termini di aiuto finanziario. Da allora, infatti, diverse altre richieste, tra cui quella in questione, sono state accolte e credo che questa sia la miglior dimostrazione dell'utilità di tale iniziativa.</p>
    </intervention>
    <intervention id="2-923" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">Considerando che i Paesi Bassi hanno richiesto assistenza in relazione a 512 esuberi nella NXP Semiconductors Netherlands operante nel settore elettronico nelle regioni NUTS II di Gelderland ed Eindhoven, ho votato a favore della presente risoluzione in quanto convengo con la proposta della Commissione così come modificata dagli emendamenti introdotti dal Parlamento. Accolgo, inoltre, con favore, che, nel quadro della mobilitazione del FEG, la Commissione abbia proposto una fonte alternativa di stanziamenti di pagamento rispetto ai fondi FSE non utilizzati, a seguito delle numerose occasioni in cui il Parlamento europeo ha ricordato che il FEG è stato creato quale strumento specifico e distinto con obiettivi e scadenze proprie e che occorre pertanto identificare adeguate linee di bilancio per gli storni.</p>
    </intervention>
    <intervention id="2-922" speaker_id="28122" name="David CASA" is_mep="True" mode="written" nationality="Malta" birth_date="16-11-1968" birth_place="Valletta" m_state="MT">
      <p sl="en">Il FEG è un importante fondo strutturale dell’Unione europea che ci consente di aiutare i lavoratori che hanno perso il loro posto a causa dei cambiamenti avvenuti a livello globale. È ora necessario mobilitare tale fondo a beneficio dei lavoratori olandesi licenziati nel settore elettronico. Mi trovo quindi d’accordo con le decisioni prese dalla relatrice e ho, , votato a favore del testo.</p>
    </intervention>
    <intervention id="2-921" speaker_id="96973" name="Mário DAVID" is_mep="True" mode="written" nationality="Portugal" birth_date="20-08-1953" birth_place="Angola" p_group="Group of the European People's Party (Christian Democrats)" m_state="PT">
      <p sl="pt">L’assistenza ai lavoratori licenziati per esubero a causa di ristrutturazioni e delocalizzazazioni deve essere dinamica e flessibile per essere attuata in modo rapido ed efficiente. Considerando che i Paesi Bassi hanno richiesto assistenza in relazione a 512 esuberi nella NXP Semiconductors Netherlands operante nel settore elettronico nelle regioni di Gelderland ed Eindhoven e alla luce delle motivazioni che ho addotto al mio voto sulla mobilitazione del Fondo europeo di adeguamento alla globalizzazione per la Catalogna, regione spagnola, voto a favore della presente relazione.</p>
    </intervention>
    <intervention id="2-920" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Ancora una volta, ci troviamo ad affrontare il problema della chiusura della principale azienda di una città, nello specifico Nimega, aggravato dal fatto che non si prevede l’avviamento di altre imprese con lo stesso potenziale occupazionale.</p>
      <p sl="pt">Un’attenta lettura delle risoluzioni approvate dal Parlamento consente di comprendere meglio la portata e la dimensione del problema nei diversi Stati europei. Gli Stati interessati non si sono ancora dimostrati in grado di far fronte alla mancanza di coordinamento e alla perdita di attrattività in termini di investimenti e innovazione.</p>
      <p sl="pt">Se non prendiamo provvedimenti, temo che le richieste di mobilitazione del Fondo aumenteranno a dismisura e che il Fondo stesso si rivelerà inadeguato per assistere i lavoratori che subiscono le conseguenze di cambiamenti improvvisi e inattesi nelle loro imprese.</p>
    </intervention>
    <intervention id="2-919" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Alla luce dell’impatto dell’attuale crisi economica e finanziaria mondiale sull’attività industriale e sulle specifiche professioni del settore elettronico, è urgentemente necessario un programma di assistenza efficace per i 512 lavoratori licenziati dalla NXP Semiconductors Netherlands nelle regioni olandesi di Gelderland ed Eindhoven. Vale la pena ricordare l’impatto che ha avuto a livello regionale e sociale la riduzione delle attività nella sede di Nimega, nella regione di Gelderland, dove la società era il principale datore di lavoro e da decenni impiegava moltissimi lavoratori con basse qualifiche. In considerazione della situazione descritta, emerge chiaramente la necessità di adottare un piano volto ad assistere e riqualificare gli esuberi al fine di agevolare il loro reinserimento nel mercato del lavoro. Ribadisco, qui, un avvertimento: è necessario creare un meccanismo che agevoli e acceleri la mobilitazione e l’utilizzo da parte dei paesi europei delle risorse del Fondo europeo di adeguamento alla globalizzazione.</p>
    </intervention>
    <intervention id="2-918" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Signora Presidente, onorevoli colleghi, ho votato a favore della mobilitazione del Fondo europeo di adeguamento alla globalizzazione (FEG) a favore dei Paesi Bassi perché ritengo tale strumento una valida risorsa di sostegno ai lavoratori in difficoltà a causa della crisi economica.</p>
      <p sl="it">Il Fondo è stato creato nel 2006 per fornire un concreto supporto ai lavoratori licenziati per cause legate alla delocalizzazione delle relative aziende o, a seguito della deroga introdotta nel 2009, anche a causa della crisi economica, al fine di provvedere al loro reinserimento nel mercato del lavoro. La votazione odierna riguardava una richiesta di sostegno per 1590 lavoratori della NXL Semiconductors Netherlands, operante nel settore dell'elettronica nelle regioni di Gelderland ed Eindhoven, per un importo finanziato dal FEG di 1 809 434 euro.</p>
      <p sl="it">Concludo accogliendo con favore l'approvazione della relazione, che dimostra come il FEG sia una risorsa utile ed efficace nella lotta alla disoccupazione come conseguenza della globalizzazione e della crisi economica.</p>
    </intervention>
    <intervention id="2-917" speaker_id="28407" name="Willy MEYER" is_mep="True" mode="written" nationality="Spain" birth_date="19-08-1952" birth_place="Madrid" p_group="Confederal Group of the European United Left - Nordic Green Left" m_state="ES">
      <p sl="es">Ho votato a favore della presente relazione sulla mobilitazione del Fondo europeo di adeguamento alla globalizzazione (FEG) per lo specifico caso dei 512 esuberi nella NXP Semiconductors Netherlands operante nel settore elettronico nelle regioni NUTS II di Gelderland ed Eindhoven. Il FEG fornisce un sostegno supplementare ai lavoratori che risentono delle conseguenze dei grandi cambiamenti strutturali nei flussi commerciali mondiali e per agevolare il loro reinserimento nel mercato del lavoro. I Paesi Bassi hanno richiesto assistenza attraverso il FEG per gli esuberi nel settore automobilistico, conformemente al regolamento che istituisce il Fondo. Ora, dobbiamo assicurare che il FEG sostenza il reinserimento nel mercato del lavoro dei singoli lavoratori in esubero; l’aiuto del FEG non deve però sostituire le azioni che sono di competenza delle imprese in forza della legislazione nazionale o dei contratti collettivi, né le misure relative alla ristrutturazione di imprese o settori.</p>
    </intervention>
    <intervention id="2-916" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Considerando che i Paesi Bassi hanno richiesto assistenza in relazione a 512 esuberi nella NXP Semiconductors Netherlands operante nel settore elettronico nelle regioni NUTS II di Gelderland ed Eindhoven, ho votato a favore della presente risoluzione in quanto convengo con la proposta della Commissione così come modificata dagli emendamenti introdotti dal Parlamento.</p>
      <p sl="pt">I seguenti elementi sono particolarmente pertinenti e vorrei, quindi, metterli in luce: (1) il Fondo europeo di adeguamento alla globalizzazione (FEG) sostiene il reinserimento nel mercato del lavoro dei lavoratori in esubero, senza con ciò sollevare le imprese dalle loro responsabilità; (2) nel quadro della mobilitazione del FEG, la Commissione ha proposto una fonte alternativa di stanziamenti di pagamento rispetto ai fondi FSE non utilizzati, così come richiesto dal Parlamento; (3) il funzionamento e il valore aggiunto del FEG dovrebbero essere valutati nel contesto della valutazione generale dei programmi e degli altri strumenti creati dall'accordo interistituzionale del 17 maggio 2006, nell'ambito della revisione di metà periodo del Quadro finanziario pluriennale 2007-2013; (4) la proposta della Commissione illustra nella relazione informazioni sulla domanda, analizza i criteri di ammissibilità e spiega le ragioni che hanno condotto alla sua approvazione, anche in questo caso in linea con quanto richiesto dal Parlamento.</p>
    </intervention>
    <intervention id="2-915" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">Considerando che i Paesi Bassi hanno richiesto assistenza in relazione a 512 esuberi nella NXP Semiconductors Netherlands operante nel settore elettronico nelle regioni NUTS II di Gelderland ed Eindhoven, ho votato a favore della presente risoluzione in quanto convengo con la proposta della Commissione così come modificata dagli emendamenti introdotti dal Parlamento. Convengo, inoltre, che la proposta della Commissione debba contenere, nella nota esplicativa, informazioni chiare e particolareggiate sulla domanda, analizzando i criteri di ammissibilità e spiegando le ragioni che hanno condotto alla sua approvazione, in linea con quanto richiesto dal Parlamento.</p>
    </intervention>
    <intervention id="2-914" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Considerando che il sostegno finanziario dell'Unione ai lavoratori licenziati per esubero dovrebbe essere dinamico e reso disponibile nel modo più rapido ed efficiente possibile, in conformità della dichiarazione congiunta del Parlamento europeo, del Consiglio e della Commissione, adottata durante la riunione di concertazione del 17 luglio 2008, e rispettando debitamente l'AII del 17 maggio 2006 con riferimento all'adozione di decisioni di mobilitazione del FEG; considerando che i Paesi Bassi hanno richiesto assistenza in relazione a 512 esuberi nella NXP Semiconductors Netherlands operante nel settore elettronico nelle regioni NUTS II di Gelderland ed Eindhoven; considerando che le domande di assistenza presentate soddisfano le condizioni di ammissibilità stabilite dal regolamento FEG, il Parlamento chiede alle istituzioni interessate di compiere gli sforzi necessari per accelerare la mobilitazione del FEG; ricorda l'impegno delle istituzioni volto a garantire una procedura agevole e rapida per l'adozione delle decisioni relative alla mobilitazione del FEG, apportando un aiuto specifico, una tantum e limitato nel tempo ai lavoratori in esubero a causa della globalizzazione e della crisi finanziaria ed economica e sottolinea il ruolo che il FEG può svolgere ai fini del reinserimento dei lavoratori in esubero nel mercato del lavoro.</p>
    </intervention>
    <intervention id="2-913" speaker_id="36281" name="Silvia-Adriana ȚICĂU" is_mep="True" mode="written" nationality="Romania" birth_date="14-11-1970" birth_place="Galaţi" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Ho votato a favore della risoluzione del Parlamento europeo sulla mobilitazione del Fondo europeo di adeguamento alla globalizzazione (FEG) a seguito alla domanda presentata dalla NXP Semiconductors nei Paesi Bassi.</p>
      <p sl="ro">Il 26 marzo 2010, i Paesi Bassi hanno richiesto assistenza finanziaria attraverso il FEG per 512 dei 590 lavoratori in esubero alla NXP Semiconductors, operante nel settore elettronico nelle regioni NUTS II di Gelderland ed Eindhoven. Gli esuberi si compongono in totale di 425 uomini e 87 donne, tra cui sette lavoratori affetti da gravi problemi di salute o disabilità (1,3 per cento). I Paesi Bassi sottolineano le gravi ripercussioni degli esuberi: la NXP Semiconductors, infatti, è il principale datore di lavoro della zona nel settore industriale e occupa numerosi lavoratori con basse qualifiche impiegati presso la società ormai da decenni. La mancanza nella regione di alternative occupazionali presso imprese simili rappresenterà una grave difficoltà per i lavoratori specializzati nella produzione di semiconduttori.</p>
      <p sl="ro">La mobilitazione del FEG è importante, soprattutto, per il reinserimento degli esuberi nel mercato del lavoro. Vorrei, comunque, attirare l’attenzione della Commissione e degli Stati membri sulla necessità di definire una politica industriale europea che sia sostenibile e crei nuovi posti di lavoro.</p>
    </intervention>
    <intervention id="2-912" speaker_id="97016" name="Angelika WERTHMANN" is_mep="True" mode="written" nationality="Austria" birth_date="07-11-1963" birth_place="Schwarzach" p_group="Non" m_state="AT">
      <p sl="de">L’ambito di applicazione del FEG è stato ampliato e a partire dal 1° maggio 2009 è possibile chiedere un sostegno per i lavoratori licenziati a causa della crisi economica e finanziaria mondiale. Nelle regioni NUTS II di Gelderland ed Eindhoven, nei Paesi Bassi, gli esuberi presso la NXP Semiconductors Netherlands sono 512. A sostegno di tali lavoratori è stato mobilitato un importo di 1 809 434 euro.</p>
    </intervention>
    <intervention id="2-910" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ho votato a favore della presente relazione che approva la mobilitazione di 2,4 milioni di euro del Fondo europeo di adeguamento alla globalizzazione (FEG) per il Portogallo, a beneficio degli esuberi della Qimonda. La decisione è stata presa a seguito della domanda di mobilitazione del FEG presentata dal Portogallo nel dicembre 2009. Il FEG fornisce un sostegno supplementare ai lavoratori che risentono delle conseguenze dei grandi cambiamenti strutturali nei flussi commerciali mondiali. Il pacchetto di aiuti del FEG mira a tutelare gli 839 lavoratori licenziati per esubero dalla Qimonda Portugal tra l’8 giugno e l’8 ottobre dell’anno scorso. L’importo mobilitato finanzierà le seguenti misure: riconoscimento delle competenze, formazione professionale, formazione e assistenza volti alla creazione di posti di lavoro, assistenza per l’autopromozione e incentivi all’assunzione e all’esperienza da maturarsi sul posto di lavoro. Ritengo, dunque, fondamentale fare quanto in nostro potere per accelerare la mobilitazione del FEG, tenendo ben presente l’impegno assunto dalle istituzioni europee di assicurare un processo rapido e semplice nell’approvazione di tali decisioni.</p>
    </intervention>
    <intervention id="2-909" speaker_id="5956" name="Regina BASTOS" is_mep="True" mode="written" nationality="Portugal" birth_date="04-11-1960" birth_place="Veiros-Estarreja" p_group="Group of the European People's Party (Christian Democrats)" m_state="PT">
      <p sl="pt">Ho votato a favore della presente risoluzione sulla mobilitazione del Fondo europeo di adeguamento alla globalizzazione (FEG) per un importo pari a 2 405 671 euro, destinati al Portogallo per gli 839 esuberi alla Qimonda Portugal S.A. nel periodo dall’8 giugno all’8 ottobre dell’anno scorso. I fondi mirano ad assistere i lavoratori licenziati dalla Qimonda attraverso il riconoscimento delle qualifiche, la formazione professionale, la formazione e l’assistenza nell’avviamento di nuove imprese, l’assistenza nell’autocollocamento e gli incentivi all’assunzione e all’esperienza pratica da maturarsi sul posto di lavoro. Il Portogallo presenta domanda di mobilitazione del FEG per la regione del Nord per la seconda volta, dopo che nel 2009 erano stati mobilitati 832 800 euro per gli esuberi nel settore tessile. Mi rammarico, infine, che il governo portoghese non abbia imparato a sfruttare al meglio il potenziale del Fondo: se gli ex dipendenti dell’impresa olandese NXP Semiconductors riceveranno 3 534 euro pro capite e quelli dell’impresa danese Nordjylland 7 908 euro, gli ex dipendenti della Qimonda percepiranno dal fondo solo 2 867 euro pro capite.</p>
    </intervention>
    <intervention id="2-908" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">Considerando che il Portogallo ha richiesto assistenza in relazione a 839 esuberi nella multinazionale Qimonda AG operante nel settore elettronico nella regione NUTS II del Nord, ho votato a favore della presente risoluzione in quanto convengo con la proposta della Commissione così come modificata dagli emendamenti introdotti dal Parlamento. Convengo, inoltre, che il funzionamento e il valore aggiunto del Fondo europeo di adeguamento alla globalizzazione dovrebbero essere valutati nel contesto della valutazione generale dei programmi e degli altri strumenti creati dall'accordo interistituzionale del 17 maggio 2006, nell'ambito della revisione di metà periodo del Quadro finanziario pluriennale 2007-2013.</p>
    </intervention>
    <intervention id="2-907" speaker_id="28122" name="David CASA" is_mep="True" mode="written" nationality="Malta" birth_date="16-11-1968" birth_place="Valletta" m_state="MT">
      <p sl="en">Il FEG è un importante fondo strutturale dell’Unione europea che ci consente di aiutare i lavoratori licenziati a causa dei cambiamenti avvenuti a livello globale. Se vogliamo che il Fondo raggiunga gli obiettivi per cui è stato creato, è fondamentale mobilitarlo ove necessario, in modo tempestivo ed efficace. Per le ragioni illustrate, sostengo le conclusioni cui giunge la relatrice e ho, quindi, deciso di votare a favore della relazione.</p>
    </intervention>
    <intervention id="2-906" speaker_id="1892" name="Carlos COELHO" is_mep="True" mode="written" nationality="Portugal" birth_date="20-05-1960" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Quale diretta conseguenza della chiusura della Qimonda a Vila do Conde, altre 1 000 persone sono andate ad aggiungersi alla schiera di disoccupati nella regione portoghese del Nord. La regione, infatti, aveva già il tasso di disoccupazione più elevato nel paese: tra gennaio e ottobre 2009, in media si sono recati presso gli uffici di collocamento della regione 22 000 disoccupati al mese. A seguito dei licenziamenti nell’impresa Qimonda Portugal SA, il 17 dicembre 2009 il Portogallo ha richiesto assistenza per gli 839 esuberi.</p>
      <p sl="pt">Alla luce della valutazione condotta, la Commissione è giunta alla conclusione che la domanda soddisfa tutte le condizioni necessarie. La Commissione ha, quindi, presentato la presente proposta di decisione per mobilitare il Fondo europeo di adeguamento alla globalizzazione al fine di agevolare il reintegro dei lavoratori licenziati a causa della crisi economica e finanziaria mondiale.</p>
      <p sl="pt">Sostengo la decisione che mobilita 2 405 671 euro del bilancio generale dell’UE per il 2010 al fine di prestare l’assistenza finanziaria richiesta dal Portogallo. Ricordo, inoltre, che il processo di approvazione della decisione deve concludersi rapidamente.</p>
    </intervention>
    <intervention id="2-905" speaker_id="96973" name="Mário DAVID" is_mep="True" mode="written" nationality="Portugal" birth_date="20-08-1953" birth_place="Angola" p_group="Group of the European People's Party (Christian Democrats)" m_state="PT">
      <p sl="pt">Il Fondo europeo di adeguamento alla globalizzazione (FEG), un’iniziativa lanciata nel 2005 dal Presidente della Commissione Barroso, facendo seguito alla comunicazione della Commissione dal titolo “I valori europei nel mondo globalizzato”, ha assunto ora un nuovo formato che lo rende più trasparente e ne amplia gli obiettivi, includendo le conseguenze della crisi attuale e provando ad accorciare i tempi di attesa per ottenere i fondi, cosa che auspico possa realizzarsi in questo caso.</p>
      <p sl="pt">Sebbene io abbia votato a favore della presente proposta, mi rammarico che, ancora una volta, il governo portoghese non abbia saputo sfruttare al meglio il Fondo, così come hanno fatto altri paesi e come chiaramente dimostra un confronto dall’importo pro capite richiesto al FEG nelle diverse domande.</p>
      <p sl="pt">Quest’oggi, per esempio, abbiamo votato altre domande di assistenza attraverso il FEG che ci hanno mostrato quanto segue: se gli ex dipendenti dell’impresa olandese NXP Semiconductors riceveranno 3 534 euro pro capite e quelli dell’impresa danese Nordjylland 7 908 euro, gli ex dipendenti portoghesi della Qimonda percepiranno un’assistenza pari a soli 2 867 euro pro capite. Le risorse erogate sono destinate al finanziamento di misure quali il riconoscimento delle qualifiche, la formazione professionale, la formazione e l’assistenza nell’avviamento di nuove imprese, l’assistenza nell’autocollocamento e gli incentivi all’assunzione e all’esperienza pratica da maturarsi sul posto di lavoro.</p>
    </intervention>
    <intervention id="2-904" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ho votato a favore della presente relazione in quanto ritengo che la mobilitazione del Fondo europeo di adeguamento alla globalizzazione (FEG) per il Portogallo sia fondamentale per aiutare i lavoratori in esubero presso la Qimonda. Indubbiamente, i 2,4 milioni di euro mobilitati non saranno sufficienti per far fronte all’impatto negativo dei licenziamenti, ma rappresenteranno comunque un aiuto considerevole. La mobilitazione deve essere semplice e rapida e promuovere programmi di formazione che contribuiscano in modo efficace al reintegro degli interessati sul mercato del lavoro.</p>
    </intervention>
    <intervention id="2-903" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">L’impresa portoghese Qimonda, parte di un gruppo tedesco leader a livello mondiale, era considerata, in Portogallo, un esempio di successo e un’azienda all’avanguardia nel suo settore. La Qimonda era il principale esportatore portoghese e, prima di far parlare di sé per le difficoltà che l’hanno poi portata al fallimento, stava pianificando investimenti nelle nuove tecnologie, assicurandosi anche un finanziamento pubblico per la produzione di celle solari. I suoi dipendenti erano altamente qualificati e produttivi, nulla faceva presagire che l’impresa potesse cessare di generare profitto in così poco tempo. Nel 2008, l’impresa aveva addirittura carezzato l’idea di avviare altri tre impianti in Portogallo, tutti in prossimità di Vila do Conde. Il Nord, dove aveva sede la Qimonda, è una regione tradizionalmente industriale che è stata severamente colpita dalla chiusura delle sue aziende e dalla disoccupazione. La capacità della Qimonda di attrarre nella regione lavoratori qualificati, così necessari, è ora compromessa.</p>
      <p sl="pt">Spero che la mobilitazione del Fondo possa offrire assistenza sufficiente ai dipendenti della Qimonda e che questi ultimi possano reinserirsi appieno nel mercato del lavoro. In quest’occasione, vorrei anche esprimere la mia solidarietà ai lavoratori e alle loro famiglie.</p>
    </intervention>
    <intervention id="2-902" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">La chiusura della Qimonda a Vila do Conde non ha fatto altro che esacerbare l’alto tasso di disoccupazione nel Portogallo settentrionale. Nel caso oggetto della discussione odierna, sono 900 i lavoratori in esubero, la maggior parte dei quali ha un livello di istruzione minimo: il 36,6 per cento si è fermato alla scuola dell’obbligo e solo il 10,7 per cento ha frequentato l’università. Vale la pena, quindi, di sottolineare l’importanza del piano di assistenza varato per gli 839 esuberi nel mitigare l’impatto della grave crisi economica, finanziaria e sociale che sta attanagliando la regione. Vorrei, inoltre, mettere in evidenza l’importanza di misure quali la certificazione delle qualifiche, la formazione professionale, gli incentivi alla creazione di posti di lavoro e la possibilità di maturare altre esperienze sul posto di lavoro. D’altro canto, mi rammarico che, in due anni, questa sia solo la seconda domanda presentata dal Portogallo per mobilitare il Fondo europeo di adeguamento alla globalizzazione al fine di offrire assistenza diretta ai lavoratori della regione del Nord. Di fronte a schiere di disoccupati e allo stato precario delle finanze pubbliche in Portogallo, nonché alla recessione economica prevista per il 2011 a seguito delle misure di austerità adottate di recente, il governo ha il dovere e l’obbligo di agire in modo più competente per ottenere i fondi destinati ad aiutare concretamente i lavoratori rimasti disoccupati.</p>
    </intervention>
    <intervention id="2-901" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">A seguito della domanda presentata dal governo portoghese il 17 dicembre 2009, il Parlamento ha approvato la mobilitazione di 2,4 milioni di euro attraverso il Fondo europeo di adeguamento alla globalizzazione (FEG), destinati ad aiutare gli esuberi alla Qimonda. Il piano prevede, in totale, la mobilitazione di 2 405 672 di euro a beneficio degli 839 lavoratori licenziati per esubero dalla Qimonda Portugal S.A. nel periodo dall’8 giugno all’8 ottobre dell’anno scorso. Il pacchetto, si stima, costerà in totale 3,7 milioni di euro, di cui 2,4 milioni, ovvero il 65 per cento del costo totale, sono stati richiesti al FEG.</p>
      <p sl="pt">Purtroppo, la Commissione e il Consiglio non sono voluti intervenire quando ancora si sarebbe potuto salvare l’impresa ed evitare, così, i licenziamenti presso questa multinazionale con sede in Germania. Solo ora, quando ormai è troppo tardi, i disoccupati ricevono questa magra consolazione.</p>
      <p sl="pt">La presente domanda, la sedicesima esaminata per il bilancio 2010, comprende le seguenti misure: certificazione delle competenze, formazione professionale, formazione e assistenza volti alla creazione di posti di lavoro, assistenza per l’autopromozione e incentivi all’assunzione e all’esperienza da maturarsi sul posto di lavoro.</p>
      <p sl="pt">Il Nord, la regione degli esuberi, aveva già beneficiato dell’assistenza del FEG dopo l’approvazione di un’altra domanda presentata nel 2009, relativa, questa volta, al settore tessile, che aveva portato alla mobilitazione di 832 000 euro.</p>
    </intervention>
    <intervention id="2-900" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Signora Presidente, onorevoli colleghi, ho votato a favore della mobilitazione del Fondo europeo di adeguamento alla globalizzazione (FEG) a favore del Portogallo perché ritengo tale strumento una valida risorsa di sostegno ai lavoratori in difficoltà a causa della crisi economica.</p>
      <p sl="it">Il Fondo è stato creato nel 2006 per fornire un concreto supporto ai lavoratori licenziati per cause legate alla delocalizzazione delle relative aziende o, a seguito della deroga introdotta nel 2009, anche a causa della crisi economica, al fine di provvedere al loro reinserimento nel mercato del lavoro. La votazione odierna riguardava una richiesta di sostegno per 839 lavoratori della Qimonda Portugal S.A. operante nel settore dell'elettronica per un importo finanziato dal FEG di 2.405.671 euro.</p>
      <p sl="it">Concludo accogliendo con favore l'approvazione della relazione, che dimostra come il FEG sia una risorsa utile ed efficace nella lotta alla disoccupazione come conseguenza della globalizzazione e della crisi economica.</p>
    </intervention>
    <intervention id="2-899" speaker_id="28407" name="Willy MEYER" is_mep="True" mode="written" nationality="Spain" birth_date="19-08-1952" birth_place="Madrid" p_group="Confederal Group of the European United Left - Nordic Green Left" m_state="ES">
      <p sl="es">Ho votato a favore della presente relazione sulla mobilitazione del Fondo europeo di adeguamento alla globalizzazione (FEG) per lo specifico caso degli 839 esuberi nella Qimonda AG operante nel settore elettronico nella regione NUTS II del Nord. Il FEG fornisce un sostegno supplementare ai lavoratori che risentono delle conseguenze dei grandi cambiamenti strutturali nei flussi commerciali mondiali e per agevolare il loro reinserimento nel mercato del lavoro. Il Portogallo ha richiesto assistenza attraverso il FEG per gli esuberi nel settore automobilistico, conformemente al regolamento che istituisce il Fondo. Ora, dobbiamo assicurare che il FEG aiuti i lavoratori licenziati per esubero a reintegrarsi sul mercato del lavoro, senza tuttavia sostituirsi alle azioni che sono di competenza delle imprese in forza della legislazione nazionale o dei contratti collettivi, né alle misure relative alla ristrutturazione di imprese o settori.</p>
    </intervention>
    <intervention id="2-898" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Considerando che il Portogallo ha richiesto assistenza in relazione a 839 esuberi nella multinazionale Qimonda AG operante nel settore elettronico nella regione NUTS II del Nord, ho votato a favore della presente risoluzione in quanto convengo con la proposta della Commissione così come modificata dagli emendamenti introdotti dal Parlamento.</p>
      <p sl="pt">I seguenti elementi sono particolarmente pertinenti e vorrei, quindi, metterli in luce: (1) il Fondo europeo di adeguamento alla globalizzazione (FEG) sostiene il reinserimento nel mercato del lavoro dei lavoratori in esubero, senza con ciò sollevare le imprese dalle loro responsabilità; (2) nel quadro della mobilitazione del FEG, la Commissione ha proposto una fonte alternativa di stanziamenti di pagamento rispetto ai fondi FSE non utilizzati, così come richiesto dal Parlamento; (3) il funzionamento e il valore aggiunto del FEG dovrebbero essere valutati nel contesto della valutazione generale dei programmi e degli altri strumenti creati dall'accordo interistituzionale del 17 maggio 2006, nell'ambito della revisione di metà periodo del Quadro finanziario pluriennale 2007-2013; (4) la proposta della Commissione illustra nella relazione informazioni sulla domanda, analizza i criteri di ammissibilità e spiega le ragioni che hanno condotto alla sua approvazione, anche in questo caso in linea con quanto richiesto dal Parlamento.</p>
    </intervention>
    <intervention id="2-897" speaker_id="28406" name="Miguel PORTAS" is_mep="True" mode="written" nationality="Portugal" birth_date="01-05-1958" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">Naturalmente, voto a favore della decisione finanziaria sulla mobilitazione del Fondo europeo di adeguamento alla globalizzazione (FEG) per i lavoratori in esubero presso la Qimonda in Portogallo.</p>
      <p sl="pt">In questa occasione, è importante ricordare che la decisione è presa tardivamente e che i fondi arriveranno in Portogallo ancora più tardi, non prima di fine novembre o inizio dicembre. Non necessariamente le cose dovevano andare così, né avrebbero dovuto farlo. Il FEG può e deve essere semplificato affinché le vittime dei licenziamenti di massa non debbano attendere 17 mesi per ottenere un’assistenza ritenuta urgente, come invece accaduto nel presente caso.</p>
      <p sl="pt">Se l’Europa continua a essere tanto buona con i capitali finanziari, non può continuare a essere tanto dura con le vittime della crisi.</p>
    </intervention>
    <intervention id="2-896" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">Considerando che il Portogallo ha richiesto assistenza in relazione a 839 esuberi nella multinazionale Qimonda AG operante nel settore elettronico nella regione NUTS II del Nord, ho votato a favore della presente risoluzione in quanto convengo con la proposta della Commissione così come modificata dagli emendamenti introdotti dal Parlamento. Convengo, inoltre, che la proposta della Commissione debba contenere, nella nota esplicativa, informazioni chiare e particolareggiate sulla domanda, analizzando i criteri di ammissibilità e spiegando le ragioni che hanno condotto alla sua approvazione, in linea con quanto richiesto dal Parlamento.</p>
    </intervention>
    <intervention id="2-895" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Il Portogallo ha richiesto assistenza in relazione a 839 esuberi nella multinazionale Qimonda AG operante nel settore elettronico nella regione NUTS II del Nord. La domanda di assistenza presentata soddisfa le condizioni di ammissibilità stabilite dal regolamento FEG. Il Parlamento ha votato a favore di un invito alle istituzioni interessate affinché compiano gli sforzi necessari per accelerare la mobilitazione del FEG. Il Parlamento, inoltre, ricorda l'impegno delle istituzioni volto a garantire una procedura agevole e rapida per l'adozione delle decisioni relative alla mobilitazione del FEG, apportando un aiuto specifico, una tantum e limitato nel tempo ai lavoratori in esubero a causa della globalizzazione e della crisi finanziaria ed economica. Il Parlamento sottolinea il ruolo che il FEG può svolgere ai fini del reinserimento dei lavoratori in esubero nel mercato del lavoro.</p>
    </intervention>
    <intervention id="2-894" speaker_id="96974" name="Nuno TEIXEIRA" is_mep="True" mode="written" nationality="Portugal" birth_date="13-01-1973" birth_place="Funchal" p_group="Group of the European People's Party (Christian Democrats)" m_state="PT">
      <p sl="pt">Il Fondo europeo di adeguamento alla globalizzazione (FEG) è uno strumento legislativo e di bilancio istituito dall’Unione europea per fornire sostegno supplementare ai lavoratori che risentono delle conseguenze dei grandi cambiamenti strutturali nei flussi commerciali mondiali. Considerando che il Portogallo ha richiesto assistenza in relazione a 839 esuberi nella multinazionale Qimonda AG operante nel settore elettronico nella regione NUTS II del Nord, accolgo con favore l’approvazione della presente relazione da parte del Parlamento. Auspico che l’assistenza sia fornita nel modo più dinamico ed efficace possibile, attraverso un processo semplice e rapido, affinché i lavoratori licenziati per esubero a causa della globalizzazione e della crisi economica e finanziaria possano essere reintegrati sul mercato del lavoro.</p>
    </intervention>
    <intervention id="2-893" speaker_id="97016" name="Angelika WERTHMANN" is_mep="True" mode="written" nationality="Austria" birth_date="07-11-1963" birth_place="Schwarzach" p_group="Non" m_state="AT">
      <p sl="de">A causa della crisi economica e finanziaria mondiale, nella multinazionale Qimonda S.A., operante nel settore elettronico nella regione NUTS II del Nord, sono stati licenziati per esubero 839 lavoratori. I 2 405 671 euro mobilitati attraverso il Fondo europeo di adeguamento alla globalizzazione finanzieranno un pacchetto coordinato di servizi personalizzati, completati dalle misure adottate a livello nazionale e dall’azienda.</p>
    </intervention>
    <intervention id="2-891" speaker_id="96922" name="Izaskun BILBAO BARANDICA" is_mep="True" mode="written" nationality="Spain" birth_date="27-03-1961" birth_place="Bermeo" m_state="ES">
      <p sl="es">Appoggio lo stanziamento di 2 752 935 di euro in aiuti dal Fondo europeo di adeguamento alla globalizzazione per la Catalogna come sostegno aggiuntivo per i 1 429 lavoratori licenziati da 23 imprese produttrici di autoveicoli, rimorchi e semirimorchi a causa dei cambiamenti strutturali nei flussi commerciali mondiali, registrati nel periodo di nove mesi tra il 23 febbraio e il 22 novembre 2009.</p>
      <p sl="es">Gli aiuti in oggetto devono servire a sostenere il reinserimento nel mercato del lavoro dei lavoratori licenziati, il 25 per cento dei quali non possiede un’istruzione di base o non ha completato gli studi mentre il 40 per cento dei casi hanno soltanto un’istruzione di base. Circa il 75 per cento dei lavoratori in questione è rappresentato da uomini e il 25 per cento di loro ha oltre 55 anni di età. Gli aiuti in oggetto non dovranno sostituire le azioni che sono di competenza delle imprese in forza della legislazione nazionale o dei contratti collettivi, né le misure relative alla ristrutturazione di imprese o settori. Come si afferma nella relazione della commissione per i bilanci, sarà necessario chiarire perché il 23 per cento dei lavoratori non sia incluso nell’elaborazione di profili e sapere quali misure saranno offerte in particolare a questi lavoratori.</p>
    </intervention>
    <intervention id="2-890" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">La Spagna ha presentato domanda di assistenza in relazione a 1 429 esuberi in 23 imprese operanti nel settore 29 NACE Rev. 2 (fabbricazione di autoveicoli, rimorchi e semirimorchi) nella regione NUTS II della Catalogna. Ho votato a favore della risoluzione perché concordo con la proposta della Commissione e con le relative modifiche presentate dal Parlamento. Concordo, inoltre, sulla necessità di garantire che il Fondo europeo di adeguamento alla globalizzazione (FEG) sostenga il reinserimento nel mercato del lavoro dei lavoratori licenziati e ribadisco che i sussidi stanziati dal FEG non dovranno sostituire le misure che sono di competenza delle imprese in forza della legislazione nazionale o dei contratti collettivi, né dovranno finanziare la ristrutturazione di imprese o di settori.</p>
    </intervention>
    <intervention id="2-889" speaker_id="96973" name="Mário DAVID" is_mep="True" mode="written" nationality="Portugal" birth_date="20-08-1953" birth_place="Angola" p_group="Group of the European People's Party (Christian Democrats)" m_state="PT">
      <p sl="pt">Lo stanziamento di contributi finanziari ai lavoratori in esubero a causa della globalizzazione va valutato caso per caso e deve avere come obiettivo il loro reinserimento nel mercato del lavoro. È, pertanto, importante sottolineare che tali aiuti non sostituiscono le azioni che sono di competenza delle imprese e che non sono finalizzati al finanziamento della ristrutturazione delle imprese. In tale prospettiva, la dichiarazione comune del trilogo istituzionale evidenzia l’importanza di garantire procedure quanto più possibile semplici e veloci nell’adozione delle decisioni concernenti la mobilizzazione del Fondo europeo di adeguamento alla globalizzazione (FEG). Considerando che la Spagna ha richiesto assistenza per 1 429 lavoratori in esubero in 23 imprese operanti nella regione della Catalogna, voto a favore della relazione in esame.</p>
    </intervention>
    <intervention id="2-888" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ho votato a favore della relazione sulla mobilizzazione del Fondo europeo di adeguamento alla globalizzazione: Cataluña automoción/Spagna perché renderà possibile lo stanziamento di ulteriori aiuti a favore dei lavoratori catalani colpiti dalle conseguenze dei grandi cambiamenti strutturali dell’economia mondiale e agevolerà il loro reinserimento nel mercato del lavoro.</p>
    </intervention>
    <intervention id="2-887" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Quando penso alla crisi che ha colpito questo settore, ricordo l’ex Primo ministro spagnolo, José María Aznar, quando raccontava dello stupore dell’ex Presidente degli Stati Uniti, George W. Bush, nell’apprendere che in testa alle esportazioni spagnole non erano i prodotti agricoli, bensì le automobili. Questo episodio testimoniava che i vecchi stereotipi sulle economie dell’Europa sud-occidentale stavano scomparendo.</p>
      <p sl="pt">Purtroppo, gli sforzi per modernizzare l’industria spagnola, compiuti in particolare dal governo del partito popolare, hanno subito una battuta d’arresto a causa della crisi globale. Il crollo della domanda nel settore automobilistico in Europa è particolarmente grave e la produzione del secondo trimestre del 2009 è diminuita di quasi il 40 per cento, mettendo a repentaglio sempre più posti di lavoro, non solo in Spagna, ma in tutta l’Unione europea.</p>
      <p sl="pt">Osservo con apprensione queste difficoltà e mi auguro che l’economia spagnola riesca a rispondere in modo adeguato alla crisi, considerando il Fondo come solamente una parte della risposta.</p>
    </intervention>
    <intervention id="2-886" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Il piano di aiuti presentato per i 1 429 esuberi in 23 imprese produttrici di autoveicoli, rimorchi e semirimorchi nella regione della Catalogna costituisce un’urgenza al fine di permettere lo sviluppo tecnico e professionale di molti europei che sono stati colpiti direttamente dall’attuale crisi finanziaria ed economica. Circa il 25 per cento dei lavoratori interessati dal piano in oggetto non possiede un’istruzione di base o non ha completato gli studi e oltre il 40 per cento ha soltanto un’istruzione di base. Il basso livello di istruzione e di formazione dei lavoratori nei settori principali della produzione europea costituisce un grave problema nell’ottica degli obiettivi della strategia Europa 2020. Se vogliamo promuovere una crescita sostenibile, rapida e inclusiva, dobbiamo avere una strategia che garantisca migliore efficienza e redditività delle risorse disponibili per gli Stati membri e per il pubblico europeo, come, ad esempio, quelle del Fondo europeo di adeguamento alla globalizzazione (FEG). Nel caso del FEG, solo poco più del 10 per cento dei 500 milioni di euro stanziati nel bilancio è stato utilizzato quest’anno è questo è assurdo considerate la gravità della disoccupazione in Europa e le difficoltà sempre maggiori per trovare un altro posto di lavoro.</p>
    </intervention>
    <intervention id="2-885" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Signora Presidente, onorevoli colleghi, ho votato a favore della mobilitazione del Fondo europeo di adeguamento alla globalizzazione (FEG) a favore della Spagna perché ritengo tale strumento una valida risorsa di sostegno ai lavoratori in difficoltà a causa della crisi economica.</p>
      <p sl="it">Il Fondo è stato creato nel 2006 per fornire un concreto supporto ai lavoratori licenziati per cause legate alla delocalizzazione delle relative aziende o, a seguito della deroga introdotta nel 2009, anche a causa della crisi economica, al fine di provvedere al loro reinserimento nel mercato del lavoro. La relazione votata oggi riguardava una domanda di finanziamento presentata dalla Spagna in relazione a 1429 lavoratori di 23 diverse imprese operanti nel settore automobilistico, per un importo di 2.752.935 euro.</p>
      <p sl="it">Infine mi preme sottolineare che l'odierna votazione delle 4 relazioni, relativa ad una mobilitazione del FEG per un finanziamento totale di circa 14 milioni di euro, dimostra come il Fondo sia una risorsa utile ed efficace nella lotta alla disoccupazione come conseguenza della globalizzazione e della crisi economica.</p>
    </intervention>
    <intervention id="2-884" speaker_id="28407" name="Willy MEYER" is_mep="True" mode="written" nationality="Spain" birth_date="19-08-1952" birth_place="Madrid" p_group="Confederal Group of the European United Left - Nordic Green Left" m_state="ES">
      <p sl="es">Ho appoggiato la relazione sull’utilizzo del Fondo europeo di adeguamento alla globalizzazione (FEG) a favore della comunità autonoma della Catalogna e, in particolare, a favore dei 1 429 esuberi in 23 imprese operanti nel settore 29 NACE Rev. 2 (fabbricazione di autoveicoli, rimorchi e semirimorchi) nella regione NUTS II della Catalogna. Il FEG fornisce un sostegno supplementare ai lavoratori licenziati che risentono delle conseguenze dei grandi cambiamenti strutturali nei flussi commerciali mondiali e li assiste nel reinserimento nel mercato del lavoro. La domanda presentata dalla Spagna per i fondi FEG a favore dei lavoratori in esubero nel settore automobilistico rispetta le regole del Fondo. Dobbiamo ora assicurarci che il FEG sostenga quanti hanno perso il posto di lavoro e li reinserisca nel mercato del lavoro, anche se le sovvenzioni stanziate dal FEG non dovranno sostituire le misure che sono di competenza delle imprese in forza della legislazione nazionale o dei contratti collettivi, né le misure relative alla ristrutturazione di imprese o settori.</p>
    </intervention>
    <intervention id="2-883" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">La Spagna ha presentato domanda di assistenza in relazione a 1 429 esuberi in 23 imprese operanti nel settore 29 NACE Rev. 2 (fabbricazione di autoveicoli, rimorchi e semirimorchi) nella regione NUTS II della Catalogna. Ho votato a favore della risoluzione perché concordo con la proposta della Commissione e con le relative modifiche presentate dal Parlamento.</p>
      <p sl="pt">Sottolineo i punti seguenti, che ritengo particolarmente importanti: (1) il Fondo europeo di adeguamento alla globalizzazione (FEG) sostiene il reinserimento dei lavoratori in esubero sul mercato del lavoro, senza esimere le imprese dalle azioni di loro competenza (2) nel quadro della mobilizzazione del FEG, la Commissione ha proposto una fonte alternativa di stanziamenti di pagamento rispetto ai fondi non utilizzati del Fondo sociale europeo (FSE), come suggerito dal Parlamento; (3) il funzionamento e il valore aggiunto del FEG dovrebbero essere giudicati nel contesto della valutazione generale dei programmi e degli altri strumenti creati dall’accordo interistituzionale del 17 maggio 2006, nell’ambito della revisione di metà periodo del quadro finanziario pluriennale 2007-2013 (QFP); (4) la proposta della Commissione illustra nella relazione informazioni sulla domanda, analizza i criteri di ammissibilità e spiega le ragioni che hanno condotto alla sua approvazione, in linea con quanto richiesto dal Parlamento.</p>
    </intervention>
    <intervention id="2-882" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">La Spagna ha richiesto assistenza in relazione ai 1 429 esuberi in 23 imprese operanti nel settore 29 NACE Rev. 2 (fabbricazione di autoveicoli, rimorchi e semirimorchi) nella regione NUTS II della Catalogna. Tale domanda soddisfa i criteri di ammissibilità stabiliti dal regolamento del FEG. Io sono catalano e mi compiaccio quindi che il Parlamento abbia acconsentito a sollecitare le istituzioni interessate affinché compissero gli sforzi necessari per accelerare la mobilizzazione del FEG e a ricordare l’impegno preso dalle istituzioni volto a garantire una procedura agevole e rapida per l’adozione delle decisioni relative alla mobilizzazione del FEG, apportando un aiuto specifico, una tantum e limitato nel tempo ai lavoratori in esubero a causa della globalizzazione e della crisi finanziaria ed economica. Il Parlamento, inoltre, ha evidenziato il ruolo del FEG nel sostenere il reinserimento dei lavoratori in esubero nel mercato del lavoro.</p>
    </intervention>
    <intervention id="2-881" speaker_id="36281" name="Silvia-Adriana ȚICĂU" is_mep="True" mode="written" nationality="Romania" birth_date="14-11-1970" birth_place="Galaţi" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Nel gennaio 2010 la Spagna ha presentato domanda di mobilizzazione del Fondo europeo di adeguamento alla globalizzazione (FEG) in relazione agli esuberi in 23 imprese produttrici di autoveicoli, rimorchi e semirimorchi nella regione della Catalogna. Ho votato a favore della risoluzione del Parlamento europeo sulla mobilizzazione del FEG per fornire sostegno a quanti hanno perso il posto di lavoro. I licenziamenti si sono resi necessari a seguito della crisi economica e finanziaria che ha provocato un crollo senza precedenti nella domanda dei mezzi di trasporto in Spagna e nel mondo.</p>
      <p sl="ro">Tra il febbraio e il novembre del 2009, soltanto nella regione della Catalogna, 2 330 persone hanno perso il posto di lavoro e di queste il 75 per cento è rappresentato da uomini e circa il 25 per cento di loro ha oltre 55 anni di età. Sono convinto sia opportuno che i lavoratori in esubero ricevano sostegno finanziario e formazione affinché possano garantirsi un nuovo posto di lavoro per un periodo il più lungo possibile.</p>
    </intervention>
    <intervention id="2-880" speaker_id="97016" name="Angelika WERTHMANN" is_mep="True" mode="written" nationality="Austria" birth_date="07-11-1963" birth_place="Schwarzach" p_group="Non" m_state="AT">
      <p sl="de">La mobilizzazione del Fondo europeo di adeguamento alla globalizzazione sosterrà 1 429 lavoratori nel settore della produzione di autoveicoli, rimorchi e semirimorchi nella regione spagnola della Catalogna. La Commissione ha proposto, per questo particolare caso, la mobilitazionedel Fondo per un importo di 2 752 935 euro per sostenere il reinserimento nel mercato del lavoro degli esuberi di 23 imprese, giacché la domanda, che è stata integrata da informazioni aggiuntive ad aprile, soddisfa i requisiti per la concessione di un contributo finanziario del Fondo europeo di adeguamento alla globalizzazione.</p>
    </intervention>
    <intervention id="2-878" speaker_id="96772" name="Peter JAHR" is_mep="True" mode="written" nationality="Germany" birth_date="24-04-1959" birth_place="Burgstädt" m_state="DE">
      <p sl="de">Sono lieto che il Parlamento europeo oggi abbia deciso di sostenere tante persone che hanno subito gli effetti negativi della globalizzazione. Ora, però, è necessario assegnare i fondi europei con rapidità e senza ostacoli burocratici affinché queste persone possano trovare un nuovo posto di lavoro il prima possibile. Questo contributo così importante e con una visibilità così alta per l’Unione europea dimostrerà in modo chiaro alle persone interessate che l’Unione europea ha la volontà e la capacità di aiutare quanti si trovano in situazioni di emergenza. Dobbiamo, però, anche compiere tutti gli sforzi possibili per dare alla globalizzazione una direzione che abbia un senso. È importante che l’Unione europea promuova condizioni eque per la concorrenza nell’ambito delle relazioni economiche internazionali, in modo da evitare in partenza che determinati settori si trovino in posizione svantaggiata.</p>
    </intervention>
    <intervention id="2-877" speaker_id="97199" name="Crescenzio RIVELLINI" is_mep="True" mode="written" nationality="Italy" birth_date="09-07-1955" birth_place="Napoli" p_group="Group of the European People's Party (Christian Democrats)" m_state="IT">
      <p sl="it">Mi congratulo per l'ottimo lavoro svolto dalla collega Matera. Oggi ho votato a favore delle quattro richieste di fondi per i lavoratori che hanno perso il lavoro in Spagna, Danimarca, Paesi Bassi e Portogallo. Il FEG è stato creato nel 2006 con un plafond di 500 milioni di euro per promuovere la ricerca di un nuovo lavoro, per finanziare specifici corsi di formazione, per aiutare i lavoratori a iniziare una loro attività imprenditoriale, per "integrazioni temporanee" di reddito nella forma di incentivi alla mobilità, alla ricerca di un nuovo lavoro, per la formazione o per il reintegro nel mercato del lavoro.</p>
      <p sl="it">Il FEG sta dimostrando un buon grado di flessibilità, fornendo assistenza in casi specifici in numerose regioni europee. Ma dobbiamo fare tutto il necessario affinché venga accelerata la mobilitazione di questo strumento, in particolar modo considerato il suo positivo ruolo nell'affrontare la crisi economica.</p>
    </intervention>
    <intervention id="2-875" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Accolgo con favore la relazione in esame, che dispone l’attuazione della Convenzione e delle raccomandazioni adottate dalla commissione per la pesca nell'Atlantico nord-orientale (NEAFC), consentendo istituisce un regime di controllo e di coercizione applicabile a tutte le navi adibite o destinate ad attività di pesca su risorse ittiche. Alcune delle disposizioni sono state recepite nel diritto dell’Unione europea attraverso i regolamenti e le quote del totale ammissibile di catture annuale (TAC) e dobbiamo sostenere l’opposizione della relatrice a questo metodo, poiché la legislazione si sta facendo confusa, influenzando negativamente la credibilità dell’Unione europea. È necessario dare massima priorità all’attuazione delle misure intraprese dalle organizzazioni regionali per la pesca (ORP) volte a combattere la pesca illegale, affinché il sistema di controllo e di coercizione adottato tramite la Convenzione venga recepito rapidamente nel diritto dell’Unione europea; in questa fase il Parlamento deve essere informato in modo completo e tempestivo di tutti gli stadi del negoziato con le ORP, garantendo la presenza ai negoziati dei suoi osservatori.</p>
    </intervention>
    <intervention id="2-874" speaker_id="29074" name="Vito BONSIGNORE" is_mep="True" mode="written" nationality="Italy" birth_date="03-07-1943" birth_place="Bronte" p_group="Group of the European People's Party (Christian Democrats) - Vice" m_state="IT">
      <p sl="it">Desidero anzitutto esprimere i miei complimenti alla relatrice. Ho espresso voto favorevole a questo documento perché condivido l'esigenza di trasportare nel diritto dell'Unione europea il regime di controllo e di coercizione adottato dalla convenzione sulla futura cooperazione multilaterale per la pesca nell'Atlantico nord-orientale. Apprezzo in generale le nuove regolamentazioni, contemplate nel testo appena votato, di controllo delle navi che praticano pesca illegale e non dichiarata.</p>
      <p sl="it">Condivido, inoltre, il nuovo regime di controllo dello Stato di approdo, che consentirà di chiudere i porti europei agli sbarchi di pesce congelato la cui legalità non sia stata verificata dallo Stato di bandiera della nave straniera. Pur tuttavia, credo che al momento del recepimento sarà necessario valutare talune soluzioni di compromesso e procedere a eventuali adeguamenti purché considerati fattibili nell'ambito del trattato stesso. Sono, infine, convinto che si possa arrivare a un più rapido ed efficace recepimento, garantendo una costante informazione al Parlamento europeo durante tutte le fasi della procedura di negoziazione, assicurando la partecipazione ai negoziati di osservatori di quest'Aula.</p>
    </intervention>
    <intervention id="2-873" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">È fondamentale per l’Unione europea istituire un regime comunitario per prevenire, scoraggiare ed eliminare la pesca illegale, non dichiarata e non regolamentata. Il regolamento proposto dovrebbe integrare misure che stabiliscano le possibilità di pesca e le relative condizioni applicabili nelle acque comunitarie e, per le navi dell’Unione europea, in altre acque dove sono imposti limiti di cattura. È fondamentale che tale regolamento sia conforme agli obiettivi della Politica comune della pesca (PCP) e che contribuisca a uno sviluppo sostenibile.</p>
    </intervention>
    <intervention id="2-872" speaker_id="96775" name="Lara COMI" is_mep="True" mode="written" nationality="Italy" birth_date="18-02-1983" birth_place="Garbagnate Milanese" p_group="Group of the European People's Party (Christian Democrats) - Vice" m_state="IT">
      <p sl="it">È metodologicamente corretto rivedere e aggiornare il contenuto delle Convenzioni, come si è fatto in questa occasione. Allo stesso tempo è tuttavia opportuno sollevare dei dubbi sul ruolo del Parlamento in questa revisione. Al di là delle questioni formali, il funzionamento degli apparati collegati alle Istituzioni Europee deve essere sempre monitorato per verificarne efficacia, efficienza, grado di aggiornamento e capacità di rispondere a sfide che potrebbero essersi modificate dal momento della firma del relativo accordo.</p>
    </intervention>
    <intervention id="2-871" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ho votato a favore della relazione sul regime di controllo e di coercizione applicabile nella zona della Convenzione sulla futura cooperazione multilaterale per la pesca nell'Atlantico nord-orientale (NEAFC) poiché introduce un nuovo regime di controllo e di coercizione finalizzato a garantire la conservazione e l’uso equilibrato delle risorse ittiche della zona. In particolare, il regime prevede il controllo delle navi che praticano la pesca illegale, non dichiarata e non regolamentata e l’attuazione di un sistema di controllo da parte dello Stato con porti in cui si effettua lo scarico di risorse della pesca.</p>
    </intervention>
    <intervention id="2-870" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Considerando l’importanza della pesca in Europa, sia come attività economica che crea posti di lavoro e ricchezza, sia per il suo ruolo nell’alimentazione dei cittadini, dobbiamo sempre valutare con la massima attenzione qualsiasi regolamento che imponga ai pescatori europei maggiori e più onerosi obblighi.</p>
      <p sl="pt">La presente proposta è volta ad aggiornare le norme dell’Unione europea che recepiscono il regime di controllo e di coercizione adottato con la Convenzione NEAFC. Tali misure intendono principalmente promuovere il rispetto delle norme della Convenzione da parte delle navi di parti non contraenti e introdurre un nuovo sistema di controllo dello Stato membri di approdo che consente di chiudere i porti europei agli sbarchi di pesce congelato la cui legalità non sia stata verificata.</p>
      <p sl="pt">Inoltre, si stabiliscono nuove misure che comprendono il controllo di navi che praticano attività di pesca illegale, non dichiarata e non regolamentata. Ritengo che tali misure vadano accolte con favore in quanto serviranno fondamentalmente a proteggere i pescatori europei dall’introduzione nel mercato comunitario di prodotti ittici non conformi alle normative dell’Unione.</p>
    </intervention>
    <intervention id="2-869" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Ho votato a favore del documento in esame perché concordo sulla necessità di recepire nel diritto dell’Unione europea il regime di controllo e di coercizione adottato con la Convenzione sulla futura cooperazione multilaterale per la pesca nell'Atlantico nord-orientale (NEAFC). Tra le nuove norme, sottolineo il controllo delle navi per la pesca illegale e non dichiarata, congiuntamente al nuovo sistema di controllo dello Stato di approdo consentirà efficacemente di chiudere i porti europei agli sbarchi e ai trasbordi di pesce congelato la cui legalità non sia stata verificata dallo Stato di bandiera dei pescherecci battenti la bandiera di una parte contraente diversa dallo Stato di approdo. Nel 2007 e nel 2008 il Parlamento non era rappresentato in seno alla riunione annuale dell’Organizzazione della pesca nell’Atlantico nord-occidentale (NAFO); non posso quindi esimermi dal rilevare che, ai sensi del trattato di Lisbona, il Parlamento dovrebbe essere rappresentato nelle future discussioni concernenti le convenzioni internazionali in materia.</p>
    </intervention>
    <intervention id="2-868" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Il sistema di controllo proposto comprende disposizioni volte a promuovere il rispetto, da parte delle navi di parti non contraenti, delle misure di conservazione e di esecuzione e, dunque, a garantire il pieno rispetto delle misure di conservazione e di gestione adottate dalla Convenzione sulla futura cooperazione multilaterale per la pesca nell'Atlantico nord-orientale (NEAFC). L’obiettivo, che riscuote il nostro consenso, è di colmare le lacune nel sistema di controllo, in particolare per quanto riguarda le attività di pesca illegale, non dichiarata e non regolamentata.</p>
      <p sl="pt">La relazione prevede che, all’interno di tale regime, gli Stati membri le cui navi sono autorizzate a pescare nella zona di regolamentazione NEAFC mettano a disposizione mezzi di ispezione adeguati. È importante sottolineare che il controllo delle attività di pesca oggi grava in misura crescente sugli Stati membri, sia con la Politica comune della pesca (PCP) sia nell’ambito delle organizzazioni regionali della pesca.</p>
      <p sl="pt">È quindi opportuno riconsiderare le risorse finanziarie destinate al controllo, in particolare per quanto riguarda i tassi massimi di cofinanziamento previsti dalle misure finanziarie della PCP per l’acquisizione, lo sviluppo e/o l’ammodernamento delle apparecchiature di controllo da parte degli Stati membri. Alla luce di quanto esposto, abbiamo proposto di innalzare il tasso, attualmente del 50 per cento, al 75 per cento, tenendo conto del processo di revisione del regolamento attualmente in corso.</p>
    </intervention>
    <intervention id="2-867" speaker_id="2125" name="Pat the Cope GALLAGHER" is_mep="True" mode="written" nationality="Ireland" birth_date="10-03-1948" birth_place="Dungloe " p_group="Group of the Alliance of Liberals and Democrats for Europe" m_state="IE">
      <p sl="ga">La Convenzione sulla futura cooperazione multilaterale per la pesca nell'Atlantico nord-orientale, di cui la Comunità e l’Unione europea sono diventate parte contraente, è entrata in vigore nel 1982.</p>
      <p sl="ga">L’obiettivo della Convenzione è garantire la conservazione nel lungo periodo e il massimo utilizzo delle risorse ittiche nell’Atlantico nord-orientale, nell’interesse della società, della sostenibilità e dell’ambiente. È possibile introdurre misure di controllo e di esecuzione per garantire l’attuazione della Convenzione e delle raccomandazioni adottate dalla commissione per la pesca nell'Atlantico nord-orientale (NEAFC), che riguardano tutti i pescherecci che praticano attività di pesca su risorse ittiche come definito nella Convenzione.</p>
      <p sl="ga">La proposta è finalizzata all’aggiornamento delle norme dell’Unione. Nel 2006 la NEAFC ha adottato un nuovo regime per migliorare il controllo e l’attuazione delle proprie raccomandazioni. Un’altra modifica riguarda l’introduzione del sistema di controllo dello Stato che consente di chiudere i porti europei agli sbarchi di pesce congelato la cui legalità non sia stata verificata dallo Stato di bandiera dei pescherecci stranieri. Vi sono poi nuove misure concernenti la regolamentazione delle imbarcazioni che praticano pesca illegale, non dichiarata e non regolamentata.</p>
    </intervention>
    <intervention id="2-866" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Signora Presidente, cari colleghi, ho votato a favore della relazione sulla proposta di regolamento che stabilisce un regine di controllo e di coercizione applicabile nella zona della Convenzione sulla futura cooperazione multilaterale per la pesca nell'Atlantico nordorientale, di cui l'Unione Europea è parte contraente, perché ritengo necessario il recepimento di tale regime nel diritto dell'UE. Nel 2006, la NEAFC ha adottato un nuovo regime volto a migliorare il controllo e l'attuazione delle sue raccomandazioni e, in seguito, sia l'UE che il Parlamento europeo hanno espresso il loro pieno sostegno all'adozione delle stesse. In particolare, sono state fortemente sostenute le nuove disposizioni che prevedono un sistema di controllo da parte dello Stato di approdo, che consente di chiudere i porti europei agli sbarchi e ai trasbordi di pesce congelato la cui legalità non sia stata verificata dalle autorità dello stesso Stato. Si tratta, infine, di una serie di raccomandazioni che adeguano il regime previgente alle esigenze attuali e, pertanto, credo utile una loro rapida trasposizione.</p>
    </intervention>
    <intervention id="2-865" speaker_id="96820" name="Marisa MATIAS" is_mep="True" mode="written" nationality="Portugal" birth_date="20-02-1976" birth_place="Coimbra" m_state="PT">
      <p sl="pt">La lotta alla pesca illegale, non dichiarata e non regolamentata è fondamentale per preservare la sostenibilità delle risorse ittiche e per garantire più uguaglianza nella distribuzione della ricchezza. L’esistenza stessa della comunità dei pescatori dipende da questi presupposti.</p>
      <p sl="pt">Il controllo di tutte le navi adibite o destinate alla pesca nelle zone indicate dalla Convenzione, congiuntamente alle misure di esecuzione, è estremamente importante in questo contesto. La relazione in esame muove in questa direzione e dobbiamo tutti impegnarci e sviluppare ulteriormente questo impegno. Prevenire, scoraggiare ed eliminare la pesca illegale, non dichiarata e non regolamentata deve essere una priorità della Politica comune della pesca.</p>
    </intervention>
    <intervention id="2-864" speaker_id="28407" name="Willy MEYER" is_mep="True" mode="written" nationality="Spain" birth_date="19-08-1952" birth_place="Madrid" p_group="Confederal Group of the European United Left - Nordic Green Left" m_state="ES">
      <p sl="es">Il Parlamento europeo ha sottolineato in diverse occasioni la necessità di dare priorità assoluta alle misure applicate dalle organizzazioni regionali per la pesca (ORP) e volte a combattere la pesca illegale, non dichiarata e non regolamentata. Secondo la relatrice, il regime di controllo e coercizione adottato dalla commissione per la pesca nell’Atlantico nord-orientale (NEAFC) deve essere recepito in tempi rapidi dal diritto dell’Unione europea. Il regolamento (CE) n. 1005/2008 del Consiglio che istituisce un regime comunitario per prevenire, scoraggiare ed eliminare la pesca illegale, non dichiarata e non regolamentata (regolamento INN) è entrato in vigore il 1° gennaio 2010. Tale regolamento, relativo alle autorizzazioni delle attività di pesca per i pescherecci dell'Unione europea al di fuori delle acque dell'Unione e all'accesso delle navi di paesi terzi alle acque comunitarie, istituisce l’obbligo di autorizzazione per i pescherecci europei per praticare attività di pesca al di fuori delle acque dell’Unione europea. Ho pertanto votato a favore della relazione Fraga perché ritengo sia necessario controllare la pesca illegale, non dichiarata e non regolamentata.</p>
    </intervention>
    <intervention id="2-863" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="lv">La cooperazione per la pesca nell’Atlantico nord-orientale significa principalmente quote eque per tutti i partecipanti al processo. La base giuridica che si sta introducendo e che si applicherà a tutti i partecipanti deve fondarsi sulla logica: nessuno deve avere il diritto esclusivo di sfruttare le risorse ittiche dell’Atlantico. Ho votato a favore del testo nella speranza che il diritto garantisca le stesse opportunità e gli stessi doveri per tutte le violazioni riguardanti la cattura di pesce, senza preferenze, come spesso accade quando la normativa è ideata per assecondare gli interessi dei grandi paesi dell’Unione europea.</p>
    </intervention>
    <intervention id="2-862" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">L’aumento dei redditi e il miglioramento delle infrastrutture determinano un maggior consumo di pesce anche nei paesi in via di sviluppo. Le quantità di pescato aumentano già di anno in anno e continueranno a crescere; alcune ricerche hanno mostrato che l’aumento degli stock ittici negli oceani e nelle acque interne è principalmente dovuto all’acquacoltura. Si fa sempre maggiore uso di grandi flotte per catturare pesce da stock che diventano di contro sempre più esigui. È importante introdurre un regime di controllo e coercizione al fine di limitare uno sfruttamento eccessivo delle risorse ittiche. Destano preoccupazione anche le segnalazioni dei pescatori, costretti in mare aperto come prigionieri e obbligati a lavorare fino allo sfinimento in condizioni simili alla schiavitù, in cambio di retribuzioni estremamente basse. Il controllo è fondamentale se vogliamo che le generazioni future conoscano il sapore del pesce. Per tutti questi motivi, è opportuno pensare a una nuova nazionalizzazione, anche parziale, della Politica della pesca, affinché sia possibile una gestione d’insieme dei problemi regionali. Queste sono le motivazioni del mio voto.</p>
    </intervention>
    <intervention id="2-861" speaker_id="96783" name="Wojciech Michał OLEJNICZAK" is_mep="True" mode="written" nationality="Poland" birth_date="10-04-1974" birth_place="Łowicz" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">La relazione fa riferimento alla Convenzione sulla futura cooperazione multilaterale per la pesca nell’Atlantico nord-orientale, entrata in vigore il 17 marzo 1982. La commissione per la pesca nell’Atlantico nord-orientale (NEAFC) è stata istituita per garantire il rispetto delle raccomandazioni previste nella Convenzione.</p>
      <p sl="pl">La relazione sottolinea l’importanza di adottare le misure necessarie a garantire il controllo e la coercizione delle disposizioni applicabili a tutte le navi adibite o destinate all'esercizio di attività di pesca su risorse ittiche nelle zone della Convenzione. La questione fondamentale riguarda l’attuazione delle misure prese in quest’ambito dalle organizzazioni regionali per la pesca (ORP) e volte a combattere la pesca illegale, non dichiarata e non regolamentata. Risulta, pertanto, prioritario modificare il regime di controllo e di coercizione adottato dalla NEAFC, che andrebbe trasposto quanto prima nel diritto dell’Unione europea.</p>
      <p sl="pl">La relatrice evidenzia anche l’importanza dell’obbligo per i pescherecci europei di ottenere un’autorizzazione per pescare al di fuori delle acque dell’Unione europea. La relazione in esame ci permetterà di colmare le lacune del diritto attualmente in vigore relative alle disposizioni legislative sulle flotte dell’Unione europea, aumentando la credibilità dell’Unione e contribuendo alla lotta alla pesca illegale.</p>
    </intervention>
    <intervention id="2-860" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">La proposta di regolamento del Parlamento europeo e del Consiglio sull’istituzione di un regime di controllo e di coercizione applicabile alla zona della Convenzione sulla futura cooperazione multilaterale per la pesca nell'Atlantico nord-orientale (NEAFC) è di fondamentale importanza in vista degli aggiornamenti alle norme dell’Unione che recepiscono il regime di controllo e di coercizione adottato dalla NEAFC.</p>
      <p sl="pt">Come in altri casi in cui le raccomandazioni delle organizzazioni regionali per la pesca (ORP) sono state recepite nella relativa normativa comunitaria, anche in questa occasione si cerca di introdurre controlli più severi per combattere la pesca illegale, colmare le possibili lacune e difendere i principi che sono alla base della Politica comune della pesca (PCP) per una pesca sostenibile nelle acque europee ed extra-europee.</p>
      <p sl="pt">A mio parere, il testo concordato e votato oggi sostiene le prerogative del Parlamento come previsto dalla procedura legislativa ordinaria e comprende le modifiche necessarie come disposto agli articoli 290, lettera E e 291 del trattato sul funzionamento dell’Unione europea.</p>
      <p sl="pt">Per tutti i motivi esposti, voterò a favore della proposta in esame.</p>
    </intervention>
    <intervention id="2-859" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">La Convenzione sulla futura cooperazione multilaterale per la pesca nell'Atlantico nord-orientale (NEAFC), di cui l’Unione europea è parte contraente, è stata approvata con la decisione 81/608/CEE del Consiglio ed è entrata in vigore il 17 marzo 1982. È possibile adottare misure di controllo e di coercizione al fine di garantirne l’attuazione assieme alle raccomandazioni adottate dalla commissione per la pesca nell'Atlantico nord-orientale (NEAFC). Tali misure sono applicabili a tutte le navi adibite o destinate all'esercizio di attività di pesca su risorse ittiche nelle zone definite dalla Convenzione.</p>
      <p sl="en">La presente proposta è volta ad aggiornare le norme dell’Unione che recepiscono il regime di controllo e di coercizione adottato dalla NEAFC. Al fine di consentire l'applicazione del nuovo regime adottato dalla NEAFC, la presente proposta prevede l'abrogazione del regolamento (CE) n. 2791/1999 del Consiglio, del 16 dicembre 1999, che ha dato attuazione al primo regime adottato dalla NEAFC nel 1998.</p>
    </intervention>
    <intervention id="2-858" speaker_id="97196" name="Oreste ROSSI" is_mep="True" mode="written" nationality="Italy" birth_date="24-03-1964" birth_place="Alessandria" p_group="Europe of freedom and democracy Group" m_state="IT">
      <p sl="it">Siamo favorevoli a questo testo perché, nonostante l'Europa abbia limitato o addirittura vietato la pesca a diverse specie di pesce, vi è una forte presenza di pescherecci illegali che non solo pescano pesce protetto ma addirittura non rispettano neppure le direttive comunitarie sulla tutela dei lavoratori.</p>
      <p sl="it">Approvando questo testo, le nuove raccomandazioni entrate in vigore tra il 2007-2010 diventano legge e la loro trasposizione diventa uno strumento importante sia per la lotta alla pesca illegale sia per evitare alle flotte dell'Unione vuoti giuridici. Positiva è anche l'introduzione di un nuovo regime di controllo che consente di chiudere i porti europei agli sbarchi di pesce congelato di dubbia provenienza o illegale.</p>
    </intervention>
    <intervention id="2-856" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Considerata l’importanza della Convenzione in oggetto nel contribuire, attraverso la consultazione e la cooperazione, all’uso ottimale e alla gestione e conservazione razionali delle risorse della pesca nell'Atlantico nord-occidentale, nonché alla promozione di idee per la collaborazione internazionale al fine di migliorare la gestione sostenibile delle risorse marine in alto mare basata sulla ricerca scientifica, gli emendamenti presentati sono fondamentali, poiché rivedono la Convenzione per adeguarla alle altre convenzioni regionali e agli strumenti internazionali e vi includono concetti moderni di gestione della pesca. Tra le misure positive, le principali sono la semplificazione della struttura della Convenzione, l’ammodernamento della determinazione dei contributi al bilancio per le parti contraenti secondo il principio “chi usa paga”, una nuova definizione degli obblighi e una revisione del processo decisionale e di composizione delle controversie. Tali miglioramenti costituiscono un mezzo fondamentale per promuovere la Politica comune della pesca (PCP) nel futuro.</p>
    </intervention>
    <intervention id="2-855" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ho votato a favore della raccomandazione sulla proposta di decisione del Consiglio relativa all'approvazione, a nome dell'Unione europea, della modifica della Convenzione sulla futura cooperazione multilaterale per la pesca nell'Atlantico nord-occidentale perché tali modifiche contribuiscono positivamente alla riformulazione della struttura interna e alla ridistribuzione dei poteri all’interno dell’Organizzazione della pesca nell’Atlantico nord-occidentale.</p>
      <p sl="pt">Ritengo, tuttavia, che, in conformità con il trattato di Lisbona, il Parlamento europeo debba essere rappresentato in seno alle future discussioni sulle convenzioni internazionali.</p>
    </intervention>
    <intervention id="2-854" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Considerando l’importanza della pesca in Europa, sia come attività economica che crea posti di lavoro e ricchezza, sia per il suo ruolo nell’alimentazione dei cittadini, dobbiamo sempre valutare con la massima attenzione qualsiasi regolamento che imponga ai pescatori europei maggiori e più onerosi obblighi. In questo caso, però, abbiamo proposto modifiche che aumentano le opportunità di pesca per l’Unione europea nell’ambito della Convenzione sulla futura cooperazione multilaterale per la pesca nell'Atlantico nord-occidentale, che dobbiamo accogliere con favore. Ho quindi espresso voto favorevole.</p>
    </intervention>
    <intervention id="2-853" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Ho votato a favore del documento in esame perché concordo sulla necessità di recepire nel diritto dell’Unione europea il regime di controllo e di coercizione adottato dalla Convenzione sulla futura cooperazione multilaterale per la pesca nell'Atlantico nord-occidentale. Tra le nuove norme, evidenzio il controllo dei pescherecci per la pesca illegale e non dichiarata e il regime di controllo dello Stato di approdo, che consente di chiudere i porti europei agil sbarchi e ai trasbordi di pesce congelato la cui legalità non sia stata verificata dallo Stato di bandiera dei pescherecci battenti la bandiera di un’altra parte contraente. Nel 2007 e nel 2008 il Parlamento non era rappresentato in seno alla riunione annuale dell’Organizzazione della pesca nell’Atlantico nord-occidentale (NAFO); non posso esimermi dal rilevare che, ai sensi del trattato di Lisbona, il Parlamento dovrebbe essere rappresentato nelle future discussioni concernenti le convenzioni internazionali in merito.</p>
    </intervention>
    <intervention id="2-852" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">L’obiettivo prioritario dell’Organizzazione della pesca nell’Atlantico nord-occidentale (NAFO) è di contribuire alla gestione sostenibile e alla conservazione delle risorse marine nella zona della Convenzione NAFO, basandosi sulla cooperazione tra Stati.</p>
      <p sl="pt">Sosteniamo e apprezziamo, in tale ambito, il principio della cooperazione e della collaborazione internazionale fondata su solide basi scientifiche. Riteniamo si debba appoggiare la modifica alla Convenzione adottata nel 2007 e nel 2008, che è in linea con tali obiettivi, al fine di renderla più conforme ad altre convenzioni regionali e ad altri strumenti internazionali e di includervi i moderni concetti di gestione della pesca.</p>
      <p sl="pt">Non possiamo, tuttavia, esimerci dall’evidenziare il deplorevole ritardo nel consultare il Parlamento in merito. La proposta di recepimento nel diritto europeo della Commissione risale infatti all’8 marzo 2010; sono trascorsi, dunque, oltre 2 anni prima che il documento fosse redatto e il Parlamento potesse valutarlo.</p>
      <p sl="pt">Nel futuro, un coinvolgimento e una partecipazione più tempestive potrebbero essere indispensabili e dovranno accompagnare il processo dei negoziati stessi.</p>
    </intervention>
    <intervention id="2-851" speaker_id="2125" name="Pat the Cope GALLAGHER" is_mep="True" mode="written" nationality="Ireland" birth_date="10-03-1948" birth_place="Dungloe " p_group="Group of the Alliance of Liberals and Democrats for Europe" m_state="IE">
      <p sl="ga">La Convenzione sulla futura cooperazione multilaterale per la pesca nell'Atlantico nord-occidentale è stata firmata il 24 ottobre 1978 a Ottawa ed è entrata in vigore il 1° gennaio 1979.</p>
      <p sl="ga">L’obiettivo prioritario dell’Organizzazione della pesca nell’Atlantico nord-occidentale (NAFO) da allora è, attraverso la cooperazione e la consultazione, di raggiungere il massimo utilizzo delle risorse ittiche nelle zone di riserva marina, conservare e gestire tali risorse in modo adeguato e promuovere nuove idee per dare impulso alla cooperazione internazionale al fine di migliorare la gestione sostenibile delle risorse marine in alto mare.</p>
      <p sl="ga">Alle riunioni annuali della NAFO nel 2007 e nel 2008, le parti contraenti hanno adottato la “modifica della Convenzione sulla futura cooperazione multilaterale per la pesca nell'Atlantico nord-occidentale”, che apporta cambiamenti rilevanti alla Convenzione, al fine di renderla più conforme alle altre convenzioni regionali e agli altri strumenti internazionali e di includervi i moderni concetti di gestione della pesca. Tale modifica migliora considerevolmente l’efficacia della struttura dell’Organizzazione.</p>
    </intervention>
    <intervention id="2-850" speaker_id="28407" name="Willy MEYER" is_mep="True" mode="written" nationality="Spain" birth_date="19-08-1952" birth_place="Madrid" p_group="Confederal Group of the European United Left - Nordic Green Left" m_state="ES">
      <p sl="es">La Convenzione sulla futura cooperazione multilaterale per la pesca nell'Atlantico nord-occidentale è stata firmata ad Ottawa il 24 ottobre 1978 ed è entrata in vigore il 1° gennaio 1979 a seguito del deposito degli strumenti di ratificazione, accettazione e approvazione da parte di sette firmatari presso il governo canadese. L’obiettivo prioritario dell’Organizzazione della pesca nell’Atlantico nord-occidentale (NAFO) è di contribuire, attraverso la cooperazione e la consultazione, all’uso ottimale e alla gestione e conservazione razionali delle risorse della pesca nell’area di applicazione della Convenzione NAFO, nonché alla promozione di idee per la collaborazione internazionale al fine di migliorare la gestione sostenibile delle risorse marine in alto mare basata su principi scientifici. Le parti contraenti della Convenzione hanno adottato la “modifica della Convenzione sulla futura cooperazione multilaterale per la pesca nell'Atlantico nord-occidentale” in occasione delle riunioni annuali della NAFO del 2007 (versione inglese) e del 2008 (versione francese). La modifica comporta una revisione globale della Convenzione, al fine precipuo direnderla più conforme alle altre convenzioni regionali e agli altri strumenti internazionali e di includervi i moderni concetti di gestione della pesca, Per questi motivi che ho votato a favore.</p>
    </intervention>
    <intervention id="2-849" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Oltre 30 anni fa avevamo preso in considerazione l’uso ottimale e la gestione razionale delle risorse ittiche per garantirne la conservazione. Oggi, i regolamenti dell’Organizzazione della pesca nell’Atlantico nord-occidentale (NAFO) vanno rivisti, non soltanto per renderli più conformi alle altre convenzioni regionali e agli altri strumenti internazionali, ma anche per adeguarli alle conoscenze odierne come ad esempio i concetti di gestione della pesca. Le quote ittiche e la gestione degli stock sono indispensabili al fine di impedire lo sfruttamento eccessivo delle acque interne e degli oceani. Tuttavia, dobbiamo anche garantire che organizzazioni come la NAFO siano in grado di agire grazie a una struttura efficiente e a una buona organizzazione, così come è indispensabile impedire che i costi diventino eccessivi. Per tutti questi motivi, è ragionevole pensare a una nuova nazionalizzazione, anche parziale della politica della pesca, affinché sia possibile una gestione globale dei problemi regionali. Ho votato sulla base di queste motivazioni.</p>
    </intervention>
    <intervention id="2-848" speaker_id="97280" name="Claudio MORGANTI" is_mep="True" mode="written" nationality="Italy" birth_date="14-04-1973" birth_place="Prato " p_group="Europe of freedom and democracy Group" m_state="IT">
      <p sl="it">La presente proposta aggiorna le norme dell'UE che recepiscono il regime di controllo e di coercizione adottato dalla Commissione per la pesca nell'Atlantico nordoccidentale Viene adottata una nuova procedura con l'obiettivo di migliorare il controllo e l'attuazione delle raccomandazioni sulla pesca e, soprattutto, promuovere il rispetto delle norme da parte delle navi di parti non contraenti. Inoltre, viene introdotto un nuovo sistema di controllo dello Stato di approdo, che consente di chiudere i porti europei agli sbarchi di pesce congelato la cui legalità non sia stata verificata dallo Stato di bandiera della nave straniera.</p>
      <p sl="it">Vengono istituite nuove misure in materia di controllo delle navi che praticano la pesca illegale, non dichiarata e non regolamentata. Il mio voto positivo è motivato principalmente per prevenire, scoraggiare ed eliminare la pesca illegale, non dichiarata e non regolamentata.</p>
    </intervention>
    <intervention id="2-847" speaker_id="96783" name="Wojciech Michał OLEJNICZAK" is_mep="True" mode="written" nationality="Poland" birth_date="10-04-1974" birth_place="Łowicz" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">La relazione Wałęsa fa riferimento alla modifica della Convenzione sulla futura cooperazione multilaterale per la pesca nell'Atlantico nord-occidentale, firmata il 24 ottobre 1978 ad Ottawa ed entrata in vigore il 1° gennaio 1979. La NAFO, ossia l’Organizzazione della pesca nell’Atlantico nord-occidentale, ha il compito di contribuire, attraverso la cooperazione e la consultazione, all'uso ottimale e alla gestione e conservazione razionali delle risorse della pesca. L’obiettivo principale dell’Organizzazione è promuovere la cooperazione internazionale al fine di migliorare la gestione sostenibile delle risorse marine in alto mare basandosi sui principi fondamentali della ricerca scientifica. Il relatore introduce modifiche positive alla Convenzione, che permetteranno di rendere le normative attualmente in vigore più conformi agli strumenti di livello internazionale e regionale.</p>
      <p sl="pl">Le modifiche proposte comprendono: modernizzazione della struttura della NAFO (fusione in un unico organismo del consiglio generale e della commissione per la pesca), riforma del sistema di contributi al bilancio, introduzione di definizioni precise dei diritti e degli obblighi delle parti contraenti della NAFO, modifiche al processo decisionale e introduzione di una nuova procedura di composizione delle controversie che consentirà di risolvere le controversie in modo efficace, nell'interesse dell'Unione europea.</p>
    </intervention>
    <intervention id="2-846" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">Gentile Presidente, onorevoli colleghi, la relazione Walesa modifica la Convenzione NAFO (Organizzazione della pesca nell'Atlantico nord-occidentale) del 1978 e rappresenta un passo avanti per la cooperazione e la gestione delle risorse ittiche nell'Atlantico nord-occidentale. Mi sono espresso a favore della modifica della Convenzione perché attraverso la ricerca scientifica migliora la collaborazione internazionale nello sfruttamento delle risorse marine di quell'area. Inoltre, l'approvazione della modifica è un segnale del nuovo ruolo del Parlamento dopo l'entrata in vigore del trattato di Lisbona perché sottolinea la necessità di velocizzare i lavori nell'approvazione e nella modernizzazione delle Convenzioni.</p>
    </intervention>
    <intervention id="2-845" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">L’obiettivo principale dell’Organizzazione della pesca nell’Atlantico nord-occidentale (NAFO) è garantire la gestione razionale e la conservazione delle risorse ittiche nella zona della Convenzione NAFO. L’Unione europea è parte contraente di questa organizzazione regionale della pesca (ORP) e, assieme alle altre parti contraenti, ha adottato la modifica della Convenzione sulla futura cooperazione multilaterale per la pesca nell'Atlantico nord-occidentale nel corso della riunione annuale della NAFO nel 2007. Tale modifica è finalizzata a semplificare e aggiornare le strutture dell’Organizzazione, adeguandole alla realtà attuale della pesca, introducendo nuove definizioni per quanto riguarda gli obblighi delle parti contraenti, ossia gli Stati di bandiera e gli Stati di approdo, e precisando i diritti e gli obblighi delle parti contraenti della NAFO.</p>
      <p sl="pt">Tenendo conto degli interessi dell’Unione europea e, in particolare, delle opportunità per la pesca concesse all’UE dalla Convenzione, giudico fondamentale l’approvazione della modifica, che può essere criticata soltanto per il ritardo con cui è stata presentata.</p>
      <p sl="pt">Mi unisco al relatore nel deplorare il ritardo con cui la Commissione ha presentato la proposta: oltre due anni dalla data in cui la proposta è stata adottata nel corso della riunione annuale della NAFO del 2007.</p>
      <p sl="pt">La relazione merita il mio voto favorevole.</p>
    </intervention>
    <intervention id="2-844" speaker_id="97199" name="Crescenzio RIVELLINI" is_mep="True" mode="written" nationality="Italy" birth_date="09-07-1955" birth_place="Napoli" p_group="Group of the European People's Party (Christian Democrats)" m_state="IT">
      <p sl="it">Mi congratulo per l'ottimo lavoro svolto dal collega Wałęsa e vorrei ricordare ed evidenziare il fatto dell’entrata in vigore del Trattato di Lisbona nel dicembre 2009. Nel quadro dei poteri recentemente acquisiti dalla commissione per la pesca, il Parlamento europeo dovrebbe essere adeguatamente rappresentato nel corso dei prossimi negoziati sulle future convenzioni internazionali.</p>
      <p sl="it">Nel 2007 e 2008 il Parlamento europeo non era rappresentato in occasioni delle riunioni annuali della NAFO. L'Istituzione ha concesso l’approvazione nei limiti delle sue competenze ma allo stesso tempo desidera ricordare al Consiglio e alla Commissione i nuovi requisiti procedurali e la necessità di rispettare i nuovi poteri del Parlamento europeo.</p>
    </intervention>
    <intervention id="2-843" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">La Convenzione sulla futura cooperazione multilaterale per la pesca nell'Atlantico nord-occidentale è stata firmata ad Ottawa il 24 ottobre 1978 ed è entrata in vigore il 1° gennaio 1979 a seguito del deposito degli strumenti di ratificazione, accettazione e approvazione da parte di sette firmatari presso il governo canadese. L’obiettivo prioritario della NAFO è di contribuire, attraverso la cooperazione e la consultazione, all’uso ottimale e alla gestione e conservazione razionali delle risorse della pesca nell’area di applicazione della Convenzione NAFO, nonché alla promozione di idee per la collaborazione internazionale al fine di migliorare la gestione sostenibile delle risorse marine in alto mare basata su principi scientifici.</p>
      <p sl="en">Le parti contraenti della Convenzione hanno adottato la “modifica della Convenzione sulla futura cooperazione multilaterale per la pesca nell'Atlantico nord-occidentale” (la ”modifica”) in occasione delle riunioni annuali della NAFO del 2007 (versione inglese) e del 2008 (versione francese). La modifica comporta una revisione globale della Convenzione, al fine precipuo di renderla più conforme alle altre convenzioni regionali e agli altri strumenti internazionali e di includervi i moderni concetti di gestione della pesca.</p>
    </intervention>
    <intervention id="2-842" speaker_id="97196" name="Oreste ROSSI" is_mep="True" mode="written" nationality="Italy" birth_date="24-03-1964" birth_place="Alessandria" p_group="Europe of freedom and democracy Group" m_state="IT">
      <p sl="it">Siamo favorevoli alla raccomandazione che comporta una revisione globale della Convenzione sulla futura cooperazione multilaterale per la pesca nell'Atlantico Nord Occidentale, in quanto include i moderni concetti di gestione della pesca. Le novità vedono semplificazioni, da una parte, ma definizioni chiare di responsabilità degli Stati di bandiera e degli stati di approdo, dall'altra.</p>
    </intervention>
    <intervention id="2-840" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Alle aziende dovrebbe essere proibito trasformare il lavoro fisso in lavoro atipico, fonte di precarietà. Tale situazione risulta ancora più grave se consideriamo che il numero di lavoratrici non dichiarate è in continuo aumento e che molte donne non hanno altra scelta se non quella di accettare lavori precari. Le donne sono sottorappresentate nell’occupazione precaria, perché il lavoro domestico retribuito e il lavoro di assistenza, ad esempio, non sono presi in considerazione. Il quadro legislativo deve essere adattato alle situazioni che possono oggi determinare condizioni di lavoro precario, in particolare il lavoro a tempo parziale imposto e il fatto che le aziende non dichiarino la mancanza delle più elementari condizioni di lavoro: scarsa o nessuna sicurezza del posto di lavoro, un basso livello di stipendio, nessun diritto di tutela sociale, nessuna prospettiva di avanzamento sul mercato del lavoro e una sotto rappresentanza collettiva dei lavoratori. Alla luce di queste difficoltà, occorre promuovere la formazione iniziale e continua, fornire maggiori informazioni sui diritti e compiere una reale disamina della vita professionale e familiare delle donne, perché può essere fuorviante considerare il reddito femminile come reddito secondario in quanto spesso è il solo reddito familiare disponibile.</p>
    </intervention>
    <intervention id="2-839" speaker_id="1941" name="Roberta ANGELILLI" is_mep="True" mode="written" nationality="Italy" birth_date="01-02-1965" birth_place="Roma" p_group="Group of the European People's Party (Christian Democrats)" m_state="IT">
      <p sl="it">Signora Presidente, la strategia «Europa 2020» propone di portare al 75% il tasso di occupazione delle persone in età compresa tra i 20 e i 64 anni, oltre che ridurre il numero delle persone a rischio di povertà. Per raggiungere questi obiettivi sarebbe opportuno intervenire anche su tutte quelle forme di occupazione precaria che includono contratti di lavoro non scritti, con orari di lavoro al di sotto delle dieci ore settimanali e contratti a tempo determinato di breve durata. Per non parlare di quegli impieghi dove i requisiti minimi in materia sanitaria e sicurezza sono ignorati, con un conseguente alto tasso di infortuni e un maggior rischio di esposizione a malattie e pericoli vari.</p>
      <p sl="it">Queste forme contrattuali, come anche tutti i rischi annessi, sono spesso destinate alle donne, penalizzate sulla base del loro sesso, della loro età, di avere una famiglia o di essere delle immigrate. L'Unione europea dovrebbe intervenire prendendo provvedimenti legislativi al fine di garantire la parità di genere e ridurre la segregazione di genere nel mercato di lavoro. Gli Stati membri a loro volta dovrebbero aumentare i controlli, al fine di ridurre il numero di abusi nei confronti delle donne, combattere il lavoro sommerso e intraprendere azioni dissuasive nei confronti dei datori di lavoro.</p>
    </intervention>
    <intervention id="2-838" speaker_id="96681" name="Vilija BLINKEVIČIŪTĖ" is_mep="True" mode="written" nationality="Lithuania" birth_date="03-03-1960" birth_place="Linkuva" m_state="LT">
      <p sl="lt">Sono lieto che il Parlamento europeo abbia promosso questa importante relazione sulle lavoratrici precarie. Essenzialmente sono le donne a lavorare in condizioni precarie, spesso non godendo neanche della tutela sociale obbligatoria minima. Le donne tendono a svolgere lavori scarsamente retribuiti che consentono loro di riconciliare impegni lavorativi e familiari e sono quindi costrette a rinunciare alle garanzie sociali, accettando condizioni di lavoro inadeguate. La tutela sociale è un aspetto importante della flessicurezza. Per risolvere questi problemi, occorre sollecitare gli Stati membri e le parti sociali a procedere a un allineamento della regolamentazione legislativa e contrattuale in materia di condizioni di lavoro. Gli Stati membri devono ridurre il doppio carico di lavoro che incombe sulle donne, che è una delle cause dell’eccessiva presenza di donne nel lavoro precario. È fondamentale concedere a tutti i lavoratori parità di accesso ai servizi e alla tutela sociale, compreso il congedo di maternità, l’assistenza sanitaria e le pensioni di anzianità nonché l’istruzione e la formazione professionale, a prescindere dalle condizioni di lavoro.</p>
    </intervention>
    <intervention id="2-837" speaker_id="29074" name="Vito BONSIGNORE" is_mep="True" mode="written" nationality="Italy" birth_date="03-07-1943" birth_place="Bronte" p_group="Group of the European People's Party (Christian Democrats) - Vice" m_state="IT">
      <p sl="it">Complimenti alla relatrice per aver richiamato l'attenzione su un aspetto del mondo del lavoro che causa ancora troppe differenze di genere. La crisi economica e finanziaria ha indubbiamente aggravato le condizioni dei lavoratori precari e soprattutto delle donne, su cui grava maggiormente il peso del precariato. Lo confermano recenti dati, secondo cui nel 55% delle imprese sono solo le donne ad avere un contratto di lavoro a tempo parziale. Si calcola anche che il 31,5% delle donne abbia un lavoro part-time rispetto all'8,3% degli uomini e che il lavoro precario comporta un più alto tasso di infortuni e un maggior rischio di malattia e di esposizione ai rischi. Insomma, una situazione di disuguaglianza di fronte alla quale l'Unione europea non può restare indifferente.</p>
      <p sl="it">Ho votato a favore, perché condivido la necessità di contrastare questo fenomeno e di sollecitare gli Stati Membri e le parti sociali a procedere a un sostanziale allineamento della regolamentazione legislativa e contrattuale. Auspico inoltre che la Commissione e gli Stati Membri attuino maggiori controlli sui requisiti minimi sanitari e di sicurezza sul posto di lavoro. C'è ancora molto da fare per poter garantire alle donne il giusto accesso al mondo del lavoro.</p>
    </intervention>
    <intervention id="2-836" speaker_id="96775" name="Lara COMI" is_mep="True" mode="written" nationality="Italy" birth_date="18-02-1983" birth_place="Garbagnate Milanese" p_group="Group of the European People's Party (Christian Democrats) - Vice" m_state="IT">
      <p sl="it">All'interno dell'Unione Europea, tuttora, un termine di natura meramente descrittiva come “lavoratrici precarie” contiene due forme di discriminazione, entrambe molto gravi. La prima riguarda il problema del lavoro femminile, che in questa sessione è stato affrontato con un'ottica moderna e sostenibile anche in un altro dossier. La seconda riguarda il dualismo nel mercato del lavoro di molti Paesi membri, tra lavoratori che godono di diritti e tutele, da un lato, e lavoratori in balia di fenomeni di solito fuori dal loro controllo, dall'altro. Guardando oggettivamente ai dati, sembra sempre più evidente che nel futuro anche il lavoro dipendente comporterà l'assunzione di rischi in misura superiore rispetto a quanto avvenuto finora. Tuttavia questa evoluzione va gestita per evitare speculazioni ai danni dei soggetti contrattualmente più deboli, e in particolare di coloro che si trovano in situazioni svantaggiate. Le Istituzioni Europee hanno il dovere di evitare le discriminazioni e di permettere a ciascuno di raggiungere liberamente i propri obiettivi professionali, in relazione alle proprie capacità, attitudini e inclinazioni. Si coglie l'occasione per ricordare che ulteriori ricerche sul precariato delle donne sarebbero utili per pianificare interventi mirati a rimuovere gli ostacoli, senza essere troppo invasivi.</p>
    </intervention>
    <intervention id="2-835" speaker_id="33997" name="Corina CREȚU" is_mep="True" mode="written" nationality="Romania" birth_date="24-06-1967" birth_place="Bucureşti" m_state="RO">
      <p sl="ro">Ho votato a favore della lotta contro il lavoro precario, che costituisce una caratteristica dominante della crisi economica. In questo modo si contribuirà ad eliminare più efficacemente l’insicurezza del posto di lavoro, il basso livello retributivo, nella maggioranza dei casi non dichiarato a fini fiscali, la mancata tutela sociale dei lavoratori assunti su base occasionale nonché un ambiente di lavoro che non osserva nessuno standard minimo sanitario e di sicurezza contro gli infortuni.</p>
      <p sl="ro">Dette misure concorreranno inoltre a lottare in modo più efficace contro la discriminazione legata al genere, che è predominante nel settore del lavoro precario, nel quale le donne sono le principali vittime di condizioni di lavoro subumane.</p>
      <p sl="ro">Il trattamento abusivo dei lavoratori domestici, essenzialmente donne, la discriminazione salariale contro le donne e lo sfruttamento delle donne migranti che non conoscono dei loro diritti né sono in grado di rivendicarli sono solo alcune delle molte ragioni per votare a favore di misure volte a fronteggiare una gravissima situazione socio-economica.</p>
    </intervention>
    <intervention id="2-834" speaker_id="95281" name="Viorica DĂNCILĂ" is_mep="True" mode="written" nationality="Romania" birth_date="16-12-1963" birth_place="Roşiori de Vede" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Ritengo che gli Stati Membri debbano adoperarsi per offrire alle donne posti di lavoro e l’opzione della tutela sindacale di diritti come una retribuzione decorosa, il congedo di maternità, un orario di lavoro equo e regolare e un ambiente di lavoro non discriminante. Penso che gli Stati Membri debbano sanzionare l’imposizione di ostacoli alla partecipazione ai sindacati e offrire servizi di consulenza facilmente accessibili alle donne che non possono beneficiare del sostegno di un comitato aziendale, ad esempio le donne che svolgono lavoro domestico e agricolo.</p>
    </intervention>
    <intervention id="2-833" speaker_id="1289" name="Proinsias DE ROSSA" is_mep="True" mode="written" nationality="Ireland" birth_date="15-05-1940" birth_place="Dublin" p_group="Group of the Progressive Alliance of Socialists and Democrats in the European Parliament" m_state="IE">
      <p sl="en">Appoggio questa relazione dalla quale emerge che il lavoro precario riguarda in modo sproporzionato le donne lavoratrici. In effetti, è una prova ulteriore della necessità di potenziare le disposizioni in materia di congedo di maternità e di paternità, in modo da stabilire un equilibrio fra impegni lavorativi e familiari. Il lavoro precario si riferisce a lavoro forme occupazionali non standardizzate essenzialmente connotate da scarsa o nessuna sicurezza del posto di lavoro, bassi livelli di stipendio, nessun diritto di tutela sociale, nessuna protezione dalle discriminazioni e un ambiente di lavoro che non osserva nessuno standard minimo sanitario e di sicurezza. Secondo i dati disponibili più recenti, il 31,5 per cento delle donne lavora a tempo parziale rispetto a solo l’8,3 per cento degli uomini. Il lavoro precario costituisce non solo una delle principali cause del divario di genere a livello retributivo fra uomini e donne, ma è anche un ostacolo alle prospettive di carriera in vista di posti di lavoro e sviluppo professionale, costringendo molte donne a un lavoro non sicuro e mal pagato. In effetti, spesso le donne dei paesi meno sviluppati emigrano verso l’UE e vengono impiegate come lavoratrici poco qualificate, o addirittura in modo illegale. Il lavoro precario sfrutta i segmenti più deboli delle nostre società, negando agli individui la dignità del lavoro e l’opportunità di costruire una vita decorosa per sé e per le rispettive famiglie.</p>
    </intervention>
    <intervention id="2-832" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Il lavoro precario non è una questione di genere e, sebbene risulti particolarmente elevato fra le donne, definirlo in questo modo sarebbe riduttivo.</p>
      <p sl="pt">Come ho già avuto modo di ricordare in molte altre occasioni, i modelli occupazionali non flessibili si sono dimostrati un insuccesso. L’esempio degli Stati Uniti indica che flessibilità non è sinonimo di insicurezza, ma piuttosto di dinamismo del mercato del lavoro. Più flessibilità non significa più precarietà, anzi.</p>
      <p sl="pt">Nel periodo post-crisi, comprenderemo che i modelli ai quali eravamo abituati hanno fallito e che, se vogliamo davvero creare occupazione, il mercato del lavoro dovrà cominciare a considerare i contratti atipici, siano essi di lavoro a tempo parziale, a turni, occasionale o temporaneo, lavoro da casa o telelavoro, come normali forme occupazionali, senza che la sicurezza sia danneggiata dai benefici in termini di dinamismo e flessibilità. In tal modo, ritengo che le donne sarebbero le principali beneficiarie di sistemi più flessibili, laddove la conciliazione fra vita professionale e familiare o la maternità non costituirebbero un onere tanto gravoso quanto con le normali forme di lavoro.</p>
    </intervention>
    <intervention id="2-831" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">L’attuale crisi finanziaria ed economica ha acuito il problema delle lavoratrici in condizioni di povertà, spesso particolarmente vulnerabili in termini occupazionali perché devono conciliare il lavoro con gli impegni familiari. Ho votato a favore di questa relazione perché trovo opportuno affrontare il problema, sollecitando gli Stati Membri e le parti sociali a sviluppare nuove ed efficaci strategie di lotta contro l’insicurezza del posto di lavoro, tenendo conto del principio dell’uguaglianza di genere. Nella risoluzione si chiede inoltre alla Commissione di presentare una proposta relativa all’applicazione del principio della parità di retribuzione per uomini e donne.</p>
    </intervention>
    <intervention id="2-830" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Abbiamo votato a favore di questa relazione di iniziativa che sottolinea l’aspetto di genere del lavoro precario, denuncia determinate situazioni e insiste su un insieme di provvedimenti volti a combattere la discriminazione contro le donne. La relazione è globalmente positiva, benché contenga alcune contraddizioni e dichiarazioni che non condividiamo.</p>
      <p sl="pt">Le proposte positive più importanti sono le seguenti:</p>
      <p sl="pt">invita la Commissione a sostenere gli Stati Membri nella messa a punto di una campagna finalizzata a una graduale trasformazione delle lavoratrici precarie in lavoratrici regolari;</p>
      <p sl="pt">chiede alla Commissione e agli Stati Membri di mettere a punto strategie sul lavoro precario che mettano l’accento su attività dignitose e “verdi” e tengano conto dell’equilibrio di genere;</p>
      <p sl="pt">esorta il Consiglio e la Commissione a individuare le caratteristiche del lavoro precario negli orientamenti per le politiche dell’occupazione degli Stati Membri e nella nuova strategia per la parità di genere.</p>
    </intervention>
    <intervention id="2-829" speaker_id="28208" name="Nathalie GRIESBECK" is_mep="True" mode="written" nationality="France" birth_date="24-05-1956" birth_place="Metz" p_group="Group of the Alliance of Liberals and Democrats for Europe" m_state="FR">
      <p sl="fr">All’indomani della Giornata internazionale contro la povertà e l’esclusione sociale, ho votato risolutamente a favore di questa relazione sulle lavoratrici precarie. È un dato di fatto: nonostante gli sviluppi positivi in termini di parità di genere e di pari opportunità, in un’ottica occupazionale le donne sono ancora oggi più vulnerabili degli uomini e svolgono più spesso degli uomini lavori precari. Vi sono ancora numerose disparità fra uomini e donne in termini di possibilità occupazionali, qualità del lavoro, reddito e retribuzione.</p>
      <p sl="fr">Per questo motivo è fondamentale che la Commissione si adoperi attivamente alla promozione delle pari opportunità fra uomini e donne nell’ambito delle politiche occupazionali, attraverso una futura strategia per la parità di genere, la graduale trasformazione dei lavoratori precari in lavoratori regolari e attraverso il sostegno di iniziative nazionali.</p>
    </intervention>
    <intervention id="2-828" speaker_id="96771" name="Jarosław KALINOWSKI" is_mep="True" mode="written" nationality="Poland" birth_date="12-04-1962" birth_place="Wyszków" m_state="PL">
      <p sl="pl">La vita lavorativa delle donne e il loro percorso professionale sono spesso ostacolati dallo stereotipo della donna più debole, meno resistente, che può rimanere incinta in qualsiasi momento e che può avvalersi dei congedi malattia e altri tipi di congedo più frequentemente degli uomini. Questo rende più difficile per le donne trovare lavoro e, quando lo trovano, sono comunque pagate meno degli uomini a parità di lavoro. La crisi economica ha esacerbato questi problemi e dimostrato fino a che punto le donne vengano sfruttate sul mercato del lavoro. I contratti di lavoro a breve termine e a tempo parziale con straordinari non pagati sono solo alcuni esempi di pratiche che considero inaccettabili.</p>
      <p sl="pl">È perciò essenziale attirare l’attenzione sulla necessità di rispettare le norme in materia occupazionale senza discriminazioni tra i lavoratori. Dobbiamo adoperarci per evitare che la difficile situazione in cui versano molte persone venga sfruttata per imporre condizioni di lavoro inadeguate e insicure, soprattutto se si tratta di donne che devono anche lottare contro gli stereotipi.</p>
    </intervention>
    <intervention id="2-827" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Signora Presidente, cari colleghi, ho votato a favore della relazione della collega Thomsen perchè ritengo ormai necessaria una revisione della normativa riguardante le condizioni di lavoro delle donne coinvolte in attività di tipo precario. Nella maggior parte dei Paesi sono mutate le condizioni, vigenti fino a qualche tempo fa, secondo le quali molto più numerose sono le donne che svolgono un lavoro precario. Spesso accade che proprio queste abbiano meno possibilità di essere informate in merito ai loro diritti risultando maggiormente esposte al rischio di essere private della tutela giuridica e di essere ingiustamente licenziate senza avere nessuna possibilità di ricorso. Una situazione che deve certamente avere termine nel rispetto della pari dignità, che deve essere riconosciuta ai lavoratori di ogni tipo. Bisogna, quindi, garantire pari accesso a uomini e donne alle opportunità formative e di riqualificazione professionale, ma soprattutto alle donne che necessitano maggiori tutele nella fase di maternità e di allattamento e in quella, spesso critica, del rientro nel mondo lavorativo.</p>
    </intervention>
    <intervention id="2-826" speaker_id="1023" name="Jean-Marie LE PEN" is_mep="True" mode="written" nationality="France" birth_date="20-06-1928" birth_place="La Trinité-sur-Mer " p_group="Non" m_state="FR">
      <p sl="fr">Nel contesto del lavoro della commissione parlamentare per i diritti della donna e l’uguaglianza di genere, la relazione del membro socialista, onorevole Thomsen, vuole essere un generoso contributo a favore del progresso sociale. Come sempre, tuttavia, questo tipo di relazione è zeppa di proposte piuttosto vaghe e generiche che sono di fatto inaccettabili, con connotazioni fortemente di sinistra, ecologiste e a favore dell’immigrazione.</p>
      <p sl="fr">Non è ad esempio possibile immaginare la promozione dell’insediamento di donne migranti, soprattutto quando non si specifica se si tratti d’immigrate legali o illegali. Se è vero che queste donne, o questi uomini, sono le prime vittime della globalizzazione e della neo-schiavitù ultra liberista, si potrà evitare che cadano in trappole orribili quali il maltrattamento, la violenza o l’abuso sessuale consentendo loro in primo luogo di restare nel loro paese d’origine.</p>
      <p sl="fr">A tal fine occorre rovesciare la politica d’immigrazione in modo che le persone tentate dall’esilio economico possano restare a casa loro con la ridefinizione di un aiuto internazionale vincolante affinché questi paesi diventino politicamente ed economicamente stabili.</p>
    </intervention>
    <intervention id="2-825" speaker_id="96820" name="Marisa MATIAS" is_mep="True" mode="written" nationality="Portugal" birth_date="20-02-1976" birth_place="Coimbra" m_state="PT">
      <p sl="pt">Il lavoro precario intacca non solo le condizioni e i rapporti di lavoro, ma anche la stabilità e la qualità di vita dei lavoratori. Il lavoro precario interessa più le donne che gli uomini in Europa, esacerbando le disparità di genere sul posto di lavoro, in particolare in termini di diritti sociali e retribuzione. Questa situazione è ancor più grave nel lavoro domestico e nel lavoro svolto da lavoratrici migranti.</p>
      <p sl="pt">Con la crisi, i lavoratori precari sono stati le prime vittime di licenziamenti e con la recessione e la distruzione dei posti di lavoro contrattualizzati, la struttura dell’impiego diviene sempre più precaria. È fondamentale invertire questa tendenza. Occorre garantire pari opportunità e diritti sociali sul luogo di lavoro; combattere la precarietà e il doppio carico di lavoro che incombe sulle donne dovrebbe costituire il più pressante obiettivo dell’Unione europea. Sostengo quindi questa relazione perché rappresenta un passo in questa direzione.</p>
    </intervention>
    <intervention id="2-824" speaker_id="28407" name="Willy MEYER" is_mep="True" mode="written" nationality="Spain" birth_date="19-08-1952" birth_place="Madrid" p_group="Confederal Group of the European United Left - Nordic Green Left" m_state="ES">
      <p sl="es">Ho votato a favore della relazione Thomsen che affronta il tema delle lavoratrici precarie, perché sono preoccupato dalle ripercussioni della crisi economica che colpiscono in particolar modo le donne. La crisi ha infatti avuto un impatto maggiore sul lavoro precario, svolto essenzialmente dalle donne. Appoggio questa mozione di risoluzione perché dobbiamo fare di più per combattere la discriminazione diretta e indiretta basata sul genere. Oggi si registra una percentuale troppo alta di donne impiegate in lavori precari, che spesso devono conciliare il lavoro con le incombenze domestiche. Il mio voto è dettato dal mio impegno per modificare l’attuale ingiusta situazione delle donne, che hanno minori opportunità di accesso all’impiego, la maggioranza delle quali svolge un lavoro precario e continuano a guadagnare meno degli uomini a parità di impiego. Per tutti questi motivi, voto a favore di questa mozione di risoluzione che, fra l’altro, sottolinea la necessità di garantire l’uguaglianza di genere e di ridurre la segregazione di genere sul mercato del lavoro e chiede agli Stati Membri di lottare per l’emersione del lavoro sommerso.</p>
    </intervention>
    <intervention id="2-823" speaker_id="96670" name="Louis MICHEL" is_mep="True" mode="written" nationality="Belgium" birth_date="02-09-1947" birth_place="Tirlemont" p_group="Group of the Alliance of Liberals and Democrats for Europe" m_state="BE">
      <p sl="fr">Sostengo la relazione sulle lavoratrici precarie perché non posso concepire che nel XXI secolo nell’Unione europea persistano gravi disparità per le donne in termini di opportunità occupazionali, la qualità del lavoro, il salario nonché la parità di retribuzione per pari lavoro e per lavoro di pari valore. Purtroppo la sovrarappresentazione delle donne nei posti di lavoro precari è uno dei principali fatto che contribuiscono al divario di genere a livello retributivo e concordo sul fatto che una migliore qualità del lavoro per le donne consentirà di ridurre tale divario.</p>
      <p sl="fr">Credo inoltre che tutti i lavoratori precari, donne comprese, debbano avere diritto alla formazione e al perfezionamento professionali e che si debba potenziare l’accesso all’istruzione di qualità, alla formazione e allo studio delle ragazze e delle giovani donne. Infine, è vitale che la Commissione continui a sostenere gli Stati Membri nell’elaborazione di una campagna per la trasformazione graduale dei lavoratori precari in lavoratori regolari.</p>
    </intervention>
    <intervention id="2-822" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="lv">Purtroppo il divario retributivo tra uomini e donne si manifesta soprattutto in tempo di crisi. Occorre approfondire la discussione e avanzare proposte specifiche per disciplinare i rapporti di lavoro delle lavoratrici. Dobbiamo introdurre specifiche garanzie sociali per le madri nubili, per le donne diversamente abili e per le donne che lavorano nell’industria pesante. Spetta alla società inviare un segnale forte ai datori di lavoro affinché capiscano quanto sia inaccettabile approfittare delle opportunità per ridurre di stipendio o dell’orario di lavoro sulla base del genere. In caso di licenziamento le madri nubili dovrebbero poter accedere a un fondo europeo separato. L’iniziativa dell’onorevole Thomsen è in tal senso molto tempestiva. Sostengo appieno questa relazione in quanto presenta un nuovo approccio alla risoluzione dei problemi che le donne devono affrontare relativamente al lavoro.</p>
    </intervention>
    <intervention id="2-821" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Queste forme di impiego sono un problema essenzialmente femminile, perché l’incompatibilità fra vita professionale e familiare obbliga molte donne ad accettare situazioni lavorative precarie, con l’inevitabile povertà che ne consegue. Non dobbiamo comunque trascurare il fatto che queste forme di lavoro interessano anche gli uomini e che il rischio di povertà sussiste anche con il lavoro a tempo pieno. I sistemi previdenziali locali e le misure sociali sono tuttavia concepiti per tutelare i lavoratori locali in caso di bisogno. La relazione mette troppo l’accento sulle migranti, che spesso svolgono un lavoro a tempo parziale, e lascia intendere che valga il principio di residenza. Le donne sono certamente le prime vittime delle false promesse dei trafficanti, della globalizzazione e, in caso di ingresso illegale, di nuove forme di schiavitù aziendale. Continuare a sostenere la povertà importata non è la soluzione, poiché in questo modo si acuiscono solamente i problemi sociali, mettendo a repentaglio la pace sociale. Promuovere queste iniziative è sbagliato. In definitiva, credo che il cambiamento possa avvenire solo localmente, ovvero negli stessi paesi di origine. Questa forma di sostegno “indiretto” deve essere fermamente respinta.</p>
    </intervention>
    <intervention id="2-820" speaker_id="97280" name="Claudio MORGANTI" is_mep="True" mode="written" nationality="Italy" birth_date="14-04-1973" birth_place="Prato " p_group="Europe of freedom and democracy Group" m_state="IT">
      <p sl="it">L'attuale crisi economica e finanziaria ha colpito le imprese le quali hanno reagito riducendo l'occupazione temporanea, come i lavoratori con contratti a tempo determinato, e hanno assunto personale o dipendenti con altri tipi di contratti non permanenti.</p>
      <p sl="it">La risoluzione avrebbe avuto il mio supporto se non avesse previsto, per i datori di lavoro, l'incoraggiamento ad adottare misure specifiche per l'integrazione delle donne migranti. Trovo il tutto discriminatorio nei confronti delle nostre lavoratrici. Proprio per quest'ultimo motivo ho dato il mio voto negativo alla risoluzione.</p>
    </intervention>
    <intervention id="2-819" speaker_id="96783" name="Wojciech Michał OLEJNICZAK" is_mep="True" mode="written" nationality="Poland" birth_date="10-04-1974" birth_place="Łowicz" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">La relatrice definisce il lavoro precario una forma occupazionale con scarsa o nessuna sicurezza del posto di lavoro, un basso livello di stipendio, nessun diritto di tutela sociale o di prestazioni connesse con il lavoro, nessuna protezione dalle discriminazioni, nessuna prospettiva o prospettive limitate di avanzamento sul mercato del lavoro, nessuna rappresentanza collettiva dei lavorativi, e con un ambiente di lavoro che non osserva nessuno standard minimo sanitario e di sicurezza.</p>
      <p sl="pl">La crisi economica e finanziaria ha reso il lavoro precario un problema ancora più evidente e urgente. Le imprese hanno reagito riducendo l’occupazione temporanea e si teme che i posti di lavoro persi non saranno ripristinati. Purtroppo sono le donne ad averne maggiormente risentito e il problema è quanto mai sentito nell’industria dei servizi (settori alberghiero e della ristorazione, dell’istruzione, della sanità e dei servizi sociali) e in agricoltura. Le lavoratrici di questi settori non sono assunte a tempo pieno, il che significa che salari e pensioni sono più bassi, che hanno diritto a un ridotto livello di tutela sociale e che non hanno opportunità di avanzamento di carriera. La più recente ricerca indica che per le donne è più difficile trovare lavoro rispetto agli uomini.</p>
      <p sl="pl">Permane inoltre un ampio divario di genere in materia retribuita, che si attesta attorno al 18 per cento, il che significa che la retribuzione oraria delle donne è inferiore di quasi un quinto rispetto a quella degli uomini. Alla luce di queste problematiche, ho votato a favore della relazione, che propone una soluzione a questo difficile aspetto della politica occupazionale.</p>
    </intervention>
    <intervention id="2-818" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">Cari colleghi, ho votato a favore della relazione della collega Thomsen. Ritengo infatti, che in un momento di congiuntura negativa come quella che stiamo vivendo, vi siano alcune fasce di lavoratori che pagano il prezzo più alto. I lavoratori precari, infatti, si trovano ad affrontare questa crisi senza le salvaguardie di cui possono godere gli altri lavoratori. All'interno poi di questa categoria, la posizione delle donne risulta ulteriormente critica. Il problema del precariato, infatti, sta dilagando in campo femminile soprattutto nel settore dei servizi e dell'agricoltura e sono necessaire misure urgenti ed efficaci atte a modificare questa situazione. Varie sono le ragioni alla base. Il divario occupazionale e di reddito tra uomini e donne è ancora sin troppo elevato per affermare che si sia raggiunta una parità, ragion per cui alcune misure efficaci, come il congedo di maternità, l'assistenza sanitaria e le pensioni di anzianità risulterebbero efficaci per arginare l'avanzamento del precariato. Tuttavia, il punto da cui bisognerebbe partire per uscire da tale situazione di dislivello occupazionale è sicuramente l'istruzione e la formazione delle giovani donne. Infine, é necessario promuovere una ricerca più approfondita sulle cause, le ragioni e i costi della dequalificazione.</p>
    </intervention>
    <intervention id="2-817" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Il lavoro precario costituisce un importante fattore di instabilità sociale, attualmente in continua crescita, con elevati tassi di disoccupazione in costante aumento in numerosi paesi, fra i quali il Portogallo, da cui provengo.</p>
      <p sl="pt">Tradizionalmente, tutte le forme di instabilità o volubilità dell’impiego colpiscono prima e più duramente le donne impiegate in lavori manuali, poiché prevedono stipendi più bassi anche a parità di lavoro, maggiori tassi di disoccupazione e maggiore insicurezza del posto di lavoro a causa di una serie di perduranti fattori sociali, ma anche, più specificamente, a causa della maternità.</p>
      <p sl="pt">L’impatto negativo di tale situazione non si limita alla già grave discriminazione, da sempre subita dalle donne, ma, ostacolando la parità di accesso al mondo del lavoro, condiziona gravemente la loro indipendenza economica e la loro autonomia in quanto individui.</p>
      <p sl="pt">In tale contesto, combattere l’insicurezza del posto di lavoro, soprattutto per le donne, rappresenta un contributo molto costruttivo alla stabilità sociale e alla parità di genere, che è uno dei valori fondanti dell’Unione europea.</p>
    </intervention>
    <intervention id="2-816" speaker_id="38595" name="Rovana PLUMB" is_mep="True" mode="written" nationality="Romania" birth_date="22-06-1960" birth_place="Bucureşti" m_state="RO">
      <p sl="ro">L’attuale crisi economica e finanziaria ha fatto registrare un aumento del lavoro precario svolto soprattutto dalle donne. I posti di lavoro fissi che sono stati persi durante la recessione economica non saranno certamente ripristinati, ma saranno sostituiti da contratti di lavoro atipici e molto atipici, determinando un grave degrado delle condizioni di lavoro. Nell’Unione europea, il 31,5 per cento delle donne lavora a tempo parziale (al massimo 30 ore settimanali) rispetto all’8,3 per cento degli uomini.</p>
      <p sl="ro">Credo che la sostenibilità dei regimi pensionistici, l’accesso al prestito per progetti di autosostegno nonché la creazione di posti lavoro e di redditi alternativi possano migliorare le condizioni delle lavoratrici precarie.</p>
      <p sl="ro">Invito la Commissione europea e gli Stati membri a mettere a punto strategie sul lavoro precario che mettano l’accento su attività dignitose e “verdi” e tengano conto dell’equilibrio di genere. Sollecito gli Stati membri ad introdurre misure chiare volte a ridurre il divario retributivo legato al genere del 10 per cento entro il 2020, compreso il divario pensionistico al fine di migliorare il livello di vita, combattere la povertà e potenziare la crescita economica.</p>
    </intervention>
    <intervention id="2-815" speaker_id="97199" name="Crescenzio RIVELLINI" is_mep="True" mode="written" nationality="Italy" birth_date="09-07-1955" birth_place="Napoli" p_group="Group of the European People's Party (Christian Democrats)" m_state="IT">
      <p sl="it">Mi congratulo per l'ottimo lavoro svolto dalla collega Thomsen. Troppo spesso le donne devono accettare condizioni di lavoro non dignitose. È dunque necessario vigilare soprattutto sulla situazione delle lavoratrici gestanti e in fase di allattamento. Alle donne che rientrano da un congedo di maternità deve essere garantita la possibilità di rientrare attivamente nel mondo del lavoro.</p>
      <p sl="it">Gli Stati membri sono invitati a vigilare anche su eventuali comportamenti pregiudizievoli da parte dei datori di lavoro nei confronti delle lavoratrici. Eventuali abusi devono essere perseguiti legalmente nel più breve tempo possibile. Inoltre, sarà necessario elaborare una nuova strategia occupazionale a livello europeo, affinché le lavoratrici precarie siano inserite nei regimi di previdenza sociale e di tutela del lavoro.</p>
    </intervention>
    <intervention id="2-814" speaker_id="97022" name="Robert ROCHEFORT" is_mep="True" mode="written" nationality="France" birth_date="19-09-1955" p_group="Group of the Alliance of Liberals and Democrats for Europe" m_state="FR">
      <p sl="fr">Lavoratori con un basso livello di stipendio (che può essere anche indefinito o al nero), lavoratori con nessun diritto di tutela sociale o di prestazioni connesse con il lavoro, lavoratori che non hanno prospettive di avanzamento sul mercato del lavoro … Il numero dei cosiddetti lavoratori precari non fa che aumentare con l’attuale crisi economica e vi è un notevole divario di genere: le donne infatti sono sovra rappresentate nei lavori precari. Sono consapevole della necessità di accrescere la loro tutela e per questo ho sostenuto la risoluzione del Parlamento europeo sul precariato. Invito gli Stati membri ad accertare che i datori di lavoro che pongono in essere comportamenti abusivi o pregiudizievoli nei confronti dei lavoratori siano perseguiti legalmente in tempi rapidi quanto più brevi possibile. Occorre inoltre adottare misure per garantire ai lavoratori precari l’opzione della tutela sindacale di diritti come una retribuzione decorosa, il congedo di maternità e un orario equo e regolare. Confido inoltre che gli obiettivi di Barcellona in materia di assistenza ai figli siano attuati al più presto e che vengano rimossi gli ostacoli che impediscono alle donne di prestare il numero di ore lavorative da essere desiderato, a tempo pieno o parziale.</p>
    </intervention>
    <intervention id="2-813" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Si tratta di una relazione cruciale e sono lieto che il Parlamento europeo l’abbia approvata, principalmente perché sottolinea la natura di genere del lavoro precario e ricorda il passaggio del mercato del lavoro da forme occupazionali standardizzate a tipologie non standardizzate, cercando di evitare che i lavori non standardizzati si trasformino in lavoro precario. La relazione sottolinea che, per difficoltà contrastare tali fenomeni, occorre sollecitare gli Stati membri e le parti sociali a procedere ad un sostanziale allineamento della regolamentazione legislativa e contrattuale tra lavoro standard e lavoro atipico, per eliminare gli effetti di “spiazzamento” della forma più conveniente e meno costosa, , tenuto conto comunque dei rischi relativi al possibile aumento del ricorso al lavoro sommerso. Esorta inoltre il Consiglio e la Commissione a individuare le caratteristiche del lavoro precario negli orientamenti per le politiche dell’occupazione degli Stati membri e nella nuova strategia per la parità di genere.</p>
    </intervention>
    <intervention id="2-812" speaker_id="97196" name="Oreste ROSSI" is_mep="True" mode="written" nationality="Italy" birth_date="24-03-1964" birth_place="Alessandria" p_group="Europe of freedom and democracy Group" m_state="IT">
      <p sl="it">Proprio perché sono una categoria più sensibile in quanto la loro attività normalmente non è limitata al mondo del lavoro ma anche alla casa e alla famiglia, le donne sono più duramente colpite dalla crisi economica in corso. La maggior parte dei lavori precari è svolto da donne che quindi si trovano senza sicurezza di impiego, con bassi valori retributivi, meno protezione sociale e qualificazione.</p>
      <p sl="it">È facile in queste condizioni che quando si profilano periodi di astensione dal lavoro legati a malattia o maternità, le donne al momento di rientrare in servizio si trovino senza posto. La nostra delegazione è molto sensibile a queste problematiche e aggiungo anche a quelle molto simili delle donne non dipendenti ma lavoratrici in proprio. Purtroppo questo testo, che poteva essere assolutamente condiviso, punta alla promozione delle politiche di integrazione volte alle lavoratrici extracomunitarie a discapito di quelle cittadine europee. Per questo motivo il nostro voto è contrario.</p>
    </intervention>
    <intervention id="2-811" speaker_id="96789" name="Joanna SENYSZYN" is_mep="True" mode="written" nationality="Poland" birth_date="01-02-1949" birth_place="Gdynia" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">Ho sostenuto la relazione sulle lavoratrici precarie. La crisi economica ha contribuito alla destabilizzazione del mercato del lavoro e i datori di lavoro hanno ridotto i posti di lavoro, impiegando lavoratori temporanei con retribuzioni inferiori. Le ondate di licenziamenti hanno inoltre determinato l’esclusione di molti lavoratori dal mercato del lavoro; la situazione è particolarmente difficile per i laureati, per le persone anziane e per le donne. La crisi ha esacerbato le disparità di genere che già esistono nel mondo del lavoro, danneggiando soprattutto le donne, che rappresentano un’ampia percentuale degli impiego rientranti nella definizione di lavoro precario. Il divario retributivo si è ampliato, così come le disparità in materia tutela sociale. Questa situazione ha altresì ostacolato lo sviluppo professionale delle donne e ha contribuito a consolidare gli stereotipi di genere relativi al lavoro. Per questo motivo le donne che svolgono impiegate con lavori precari meritano una tutela speciale.</p>
      <p sl="pl">Esse dovrebbero inoltre essere coperte da sistemi di previdenza sociale e dalla legislazione sulla tutela del lavoro. Le lavoratrici devono inoltre essere tutelate dal punto di vista finanziario in caso di disoccupazione o maternità e, benché precarie, devono comunque godere avere l’opzione della tutela sindacale. Le lavoratrici occupate in via esclusiva nell’attività domestica devono avere libero accesso ai servizi di consulenza in materia di diritti sociali. Vorrei infine attirare l’attenzione sulla necessità di disciplinare la situazione giuridica dei lavoratori stagionali che, per la natura del loro lavoro, sono maggiormente esposti al rischio di irregolarità.</p>
    </intervention>
    <intervention id="2-810" speaker_id="97016" name="Angelika WERTHMANN" is_mep="True" mode="written" nationality="Austria" birth_date="07-11-1963" birth_place="Schwarzach" p_group="Non" m_state="AT">
      <p sl="de">Dai più recenti studi emerge che il 31 per cento delle donne lavora a tempo parziale, rispetto all’8,3 per cento degli uomini. I lavoratori part-time hanno retribuzioni più basse e di conseguenza ricevono pensioni inferiori rispetto ai lavoratori a tempo pieno e sono meno coinvolti nel lavoro di squadra, con maggiori difficoltà in termini di turni, promozioni o assegnazione di posizioni più elevate. Va notato che il 36 per cento degli uomini con un elevato grado d’istruzione (livello universitario o superiore) occupa posizioni dirigenziali rispetto al 15 per cento delle donne con analoga istruzione. In Europa, il divario di genere in materia retributiva è pari a circa il 18 per cento; tale cifra non tiene però conto delle differenze nell’orario lavorativo né della forma contrattuale.</p>
    </intervention>
    <intervention id="2-809" speaker_id="96944" name="Marina YANNAKOUDAKIS" is_mep="True" mode="written" nationality="United Kingdom" birth_date="16-04-1956" birth_place="London" p_group="European Conservatives and Reformists Group" m_state="GB">
      <p sl="en">Il gruppo ECR ritiene fermamente che le decisioni in merito alla politica sociale e all’occupazione non debbano essere prese a livello comunitario, ma a livello dei singoli Stati membri, da parte dei governi nazionali e locali. Riconosciamo l’importanza di uno standard minimo di trattamento sul posto di lavoro e siamo lieti del lavoro di sensibilizzazione del Parlamento europeo su questo tema, ma riteniamo che tale standard dovrebbe riferirsi tanto alle donne che agli uomini. A nostro parere, inoltre, specifiche raccomandazioni per i contratti di lavoro e per la cura dei minori, ad esempio, non rientrano nella sfera di competenza dell’Unione europea.</p>
    </intervention>
  </section>
  <section id="creitem18" title="10. Correzioni e intenzioni di voto: vedasi processo verbale"/>
  <section id="creitem19" title="11. Approvazione del processo verbale della seduta precedente: vedasi processo verbale"/>
  <section id="creitem20" title="12. Posizione del Parlamento sul progetto di bilancio 2011 quale modificato dal Consiglio (tutte le sezioni) - Progetto di bilancio rettificativo n. 3/2010: Sezione III - Commissione - Misure di accompagnamento nel settore delle banane (BAM) (discussione)">
    <intervention id="2-235" speaker_id="4308" is_mep="True" mode="spoken" role="Presidente" name="Alejo VIDAL-QUADRAS" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="unknown">L’ordine del giorno reca, in discussione congiunta:</p>
      <p sl="unknown">la relazione (A7-0284/2010), presentata dalle onorevoli Jędrzejewska e Trüpel, a nome della commissione per i bilanci, sul progetto di bilancio generale dell'Unione europea per l'esercizio 2011, tutte le sezioni, e le lettere rettificative nn. 1/2011, 2/2011 e 3/2011 al progetto di bilancio generale dell'Unione europea per l'esercizio 2011 [12699/2010 - C7-0202/2010 - 2010/2001(BUD) ]; e</p>
      <p sl="unknown">la relazione (A7-0281/2010), presentata dall’onorevole Surján, a nome della commissione per i bilanci, sulla posizione del Consiglio sul progetto di bilancio rettificativo n. 3/2010 dell'Unione europea per l'esercizio 2010, sezione III – Commissione – [13472/2010 - C7-0263/2010 - 2010/2048(BUD) ].</p>
    </intervention>
    <intervention id="2-236" speaker_id="96782" name="Sidonia MAZUR" is_mep="True" mode="spoken" role="relatore" nationality="Poland" birth_date="05-11-1975" birth_place="Kraków" p_group="Group of the European People's Party (Christian Democrats)" m_state="PL">
      <p sl="pl">Ci riuniamo oggi per discutere il bilancio dell’Unione europea per il 2011; per parecchi motivi, il 2011 è un esercizio finanziario eccezionale. In primo luogo, il 2011 è il quinto anno del quadro finanziario pluriennale 2007-2013; quindi, disponiamo già di parecchie informazioni sul modo in cui il quadro pluriennale è stato messo in opera, sappiamo quali parti del quadro hanno dato risultati positivi e quali invece si sono risolte in un insuccesso, e molti programmi sono giunti a una fase già molto avanzata del loro ciclo di vita.</p>
      <p sl="pl">Nel frattempo, l’Unione europea ha conosciuto novità di rilievo: abbiamo infatti adottato il trattato di Lisbona, che impone o assegna all’Unione nuovi settori di competenza. Permettetemi di ricordarvene alcuni, e in particolare quelli che comportano i costi più gravosi: alludo ai nuovi settori di competenza nella politica per la lotta contro il cambiamento climatico e nella politica energetica. Il trattato schiude inoltre all’Unione europea nuovi settori di competenza sulla scena globale – ci riferiamo qui all’istituzione di un servizio diplomatico dell’Unione – e compaiono pure nuove competenze in materia di ricerca spaziale, oltre che di sport e turismo. Purtroppo, nessuna di queste nuove funzioni è accompagnata da mezzi finanziari adeguati. In qualche misura, è corretto affermare che l’Unione europea ha nuove ambizioni e nuovi progetti ma non ha sempre le nuove risorse finanziarie indispensabili per tradurre in realtà tali progetti e ambizioni. Ecco la situazione del 2011.</p>
      <p sl="pl">A parere del Parlamento europeo, la Commissione europea nel suo progetto ha programmato accortamente le operazioni e ha assegnato per il 2011 risorse adeguate. Il Consiglio – in questa sede ne abbiamo già discusso – ha poi ridotto tali risorse. Vorrei illustrarvi brevemente come si sono svolte le cose nel corso della lettura in seno alla commissione per i bilanci. Ricordo che il nuovo trattato di Lisbona introduce pure una nuova procedura di bilancio, per cui non abbiamo più due opportunità; né il Consiglio né il Parlamento europeo dispongono ora di una doppia lettura. Abbiamo una lettura unica, e quindi entrambi i rami dell’autorità di bilancio devono operare con impegno e disciplina particolari, appunto perché ciascuno di noi ha ormai una sola opportunità. Lo ripeto: non abbiamo più due letture.</p>
      <p sl="pl">Domani andremo al voto, e concentreremo l’attenzione sulla posizione elaborata dalla commissione per i bilanci. È importante sottolineare che la commissione per i bilanci ha elaborato una posizione che rispetta il quadro finanziario pluriennale. A differenza di quanto avveniva negli anni scorsi, il Parlamento europeo adotterà la sua lettura, che non oltrepassa, in termini di importi previsti, la prospettiva finanziaria pluriennale. Si tratta di una posizione innovativa, che contemporaneamente assorbe e tiene presenti le preoccupazioni del Consiglio e la situazione in cui esso si trova. Il Parlamento non ignora che, in seno al Consiglio, sette Stati membri hanno respinto la posizione del Consiglio stesso; abbiamo ascoltato e tenuto presenti i timori di alcuni Stati membri e del Consiglio in quanto tale. Abbiamo preso scrupolosamente nota della posizione del Consiglio, e di conseguenza la lettura del Parlamento rispetta una disciplina precisa e non oltrepassa il quadro finanziario pluriennale. D’altra parte, non possiamo rimanere indifferenti di fronte alle circostanze che ho ricordato poc’anzi: esistono nuovi settori di cui l’Unione europea deve assumersi la responsabilità, ma per questi settori non sono previsti adeguati stanziamenti finanziari. Per di più, il Consiglio si è impegnato a introdurre un considerevole numero di misure relative, per esempio, alle banane, che comportano compensazioni per i produttori di banane collegate al progetto ITER e ad altri programmi, e richiedono nuove risorse finanziarie che però non sono state previste. A quanto pare, tali misure si dovrebbero finanziare con le risorse correnti; su questo punto noi, come Parlamento europeo, nutriamo dei dubbi.</p>
      <p sl="pl">Inoltre, con la nostra lettura vogliamo soprattutto insistere sul triangolo delle priorità, che comprende la gioventù, l’istruzione e la mobilità. Il Parlamento europeo ripete costantemente fin da marzo che questi elementi formeranno l’elenco delle nostre priorità per il 2011; auspichiamo quindi che le linee di bilancio destinate a gioventù, istruzione e mobilità ricevano finanziamenti adeguati, in modo che sia possibile reperire risorse per iniziative innovative in materia di mobilità, gioventù e istruzione. Lo stesso discorso vale per i programmi concernenti ricerca e innovazione. Sappiamo che l’attuale quadro finanziario non dispone di mezzi sufficienti, e per questo abbiamo apportati tagli dolorosi – ma a nostro parere essenziali – al programma ITER. Sarei felice se la lettura del Parlamento si potesse considerare ispirata a disciplina, ma al tempo stesso tale da consentire il finanziamento degli impegni dell’Unione europea per il 2011.</p>
    </intervention>
    <intervention id="2-238" speaker_id="28240" name="Helga TRÜPEL" is_mep="True" mode="spoken" role="relatore" nationality="Germany" birth_date="21-07-1958" birth_place="Moers" p_group="Group of the Greens/European Free Alliance" m_state="DE">
      <p sl="de">Signor Presidente, Presidente Wathelet, Commissario Lewandowski, onorevoli colleghi, abbiamo appena ascoltato la relatrice per il bilancio della Commissione illustrarci le più importanti sfide che ci attendono. Io ora interverrò come relatrice per il bilancio del Parlamento e delle altre istituzioni, per lo più di minori dimensioni.</p>
      <p sl="de">Il conflitto politico che dobbiamo affrontare – questa considerazione vale non solo per il bilancio del Parlamento, ma anche per quello della Commissione – è il seguente: con il trattato di Lisbona, il Parlamento ha conquistato settori di competenza relativi alla politica energetica e alla politica estera, oltre al potere di codecisione per l’agricoltura; inoltre, abbiamo maggior voce in capitolo nella politica concernente lo spazio e lo sport. In parole povere, le nostre competenze si sono ampliate, e questo è sicuramente un fatto positivo; il nostro impegno di parlamentari europei ci ha sempre spronato a batterci per questo fine. D’altro canto, gli Stati membri si trovano in una situazione che li costringe ad adottare misure di austerità e politiche di riduzione del debito, e perciò dobbiamo individuare una linea politica che rispetti questi due importanti fattori: da un lato i nostri nuovi compiti, e dall’altro la necessità di comprendere la pressione cui sono sottoposti i bilanci pubblici. È esattamente questo l’obiettivo che ho cercato di cogliere nella mia qualità di relatrice per il bilancio del Parlamento: ho tentato cioè di trovare un punto di equilibrio veramente equo tra le nuove competenze – e di conseguenza le nostre nuove esigenze di lavoro e di personale supplementare – e la necessità di segnalare ai cittadini dell’Unione europea e ai governi che anche noi intendiamo adeguarci a principi di autolimitazione e autodisciplina.</p>
      <p sl="de">L’Ufficio di Presidenza – com’è suo compito – ha avanzato alcune proposte indicando i costi che sarebbe necessario aumentare, nell’ambito del bilancio del Parlamento, per rendere possibile l’adeguato svolgimento del lavoro della nostra Assemblea. In sede di commissione per i bilanci abbiamo adottato le decisioni relative agli stanziamenti, che ammontano a circa 25 milioni di euro: un importo quindi inferiore a quello originariamente proposto dall’Ufficio di Presidenza. Ciò significa che intendiamo limitare le spese di viaggio, gli importi destinati agli studi, i fondi destinati alla sicurezza dell’Assemblea e alla tecnologia dell’informazione; inoltre ridurremo il numero di posti disponibili per i servizi della biblioteca. È sorto poi un conflitto, che riguarda la quantità di denaro da destinare nel prossimo futuro agli assistenti dei deputati al Parlamento europeo. Per il 2011 si propone di aumentare ancora tale importo di 1 500 euro; desidero dichiarare esplicitamente che, come esponente del gruppo Verde/Alleanza libera europea, non sostengo tale proposta, che in questo momento mi sembra eccessiva. In seno alla commissione per i bilanci, la maggioranza ha constatato che ci occorrono ulteriori informazioni, e quindi ha deciso di iscrivere momentaneamente questi fondi in riserva; in altre parole essi non saranno erogati ma occorrerà prendere ulteriori decisioni politiche per stabilire se intendiamo erogarli, oppure se consideriamo politicamente più opportuno non rendere disponibile questo denaro per il 2011.</p>
      <p sl="de">Inoltre, considero estremamente importante – poiché anche noi, com’è ovvio, siamo vivamente interessati a rendere ecocompatibili le istituzioni europee e a modificare, nella misura del possibile, il nostro comportamento – il fatto di aver richiesto un approccio alla mobilità nuovo e più ecologico. Si propone per esempio un abbonamento per i trasporti pubblici locali a Bruxelles, e su questo punto bisognerà svolgere ulteriori negoziati. Sarebbe estremamente utile riuscire a limitare i servizi degli autisti, ma ciò d’altra parte significherebbe, per la sede di Strasburgo, mettere un maggior numero di biciclette a disposizione dei parlamentari e del personale, per consentirci di circolare in maniera ecologica anche qui a Strasburgo.</p>
      <p sl="de">Un secondo punto che mi sta particolarmente a cuore è il fatto che abbiamo cercato di individuare un corretto punto di equilibrio con la maggioranza della commissione dei bilanci. Non abbiamo considerato solo i nostri interessi di rappresentanti del Parlamento, cercando di incrementare le nostre responsabilità di bilancio, ma naturalmente abbiamo dovuto tener presenti anche tutte le altre piccole istituzioni: il Comitato delle regioni, il Comitato economico e sociale, la Corte dei conti, il Garante europeo della protezione dei dati e infine il Mediatore europeo. A questo proposito abbiamo assunto una posizione responsabile, così da non garantire solo a noi stessi un personale più numeroso e maggiori risorse, ma di concedere anche, con criteri estremamente mirati, un certo aumento di finanziamenti al Comitato delle regioni e al Comitato economico e sociale, pur senza esaudire tutti i loro desideri: anch’essi infatti hanno maggiori esigenze in fatto di personale, a causa delle più vaste competenze derivanti dal trattato di Lisbona. Per quanto riguarda in particolare un’istituzione di piccole dimensioni come il Garante europeo della protezione di dati, che ha però grande importanza in relazione a molte discussioni in cui siamo ora impegnati sulle modalità di protezione dei dati nel mondo digitale, è giusto soddisfarne le esigenze nella misura di due nuovi posti, tanto più che si tratta di un’istituzione importante ma ancora in via di formazione. A questo proposito, onorevoli colleghi, vorremmo ribadire chiaramente che la commissione per i bilanci ha cercato di tenere una linea responsabile tra incrementi giustificati che sosteniamo, e di cui dobbiamo comunque argomentare la necessità di fronte al Consiglio per svolgere un lavoro valido, e la consapevolezza del fatto che una certa misura di autolimitazione è, in questo momento, assolutamente indispensabile.</p>
    </intervention>
    <intervention id="2-240" speaker_id="23820" name="László SURJÁN" is_mep="True" mode="spoken" role="relatore" nationality="Hungary" birth_date="07-09-1941" birth_place="Kolozsvár" p_group="Group of the European People's Party (Christian Democrats)" m_state="HU">
      <p sl="hu">Signor Presidente, Presidente Wathelet, Signor Commissario, onorevoli colleghi, il mio compito è di mettere a punto, nei limiti del possibile, una voce del bilancio 2010, e poi di valutare una proposta di emendamento, un bilancio rettificato. Il problema riguarda la promessa, fatta alcuni anni fa dalla Commissione, di fornire un’adeguata compensazione ai paesi produttori di banane: una promessa che dobbiamo mantenere. C’è però un lieve problema: quando la Commissione ha preso e annunciato questa decisione, non ne ha discusso con nessun ramo dell’autorità di bilancio a livello adeguato, e non è ancora riuscita a presentare una proposta accettabile per tutte le parti interessate. La somma in gioco è di 300 milioni di euro, di cui 75 milioni dovrebbero provenire dal bilancio 2010. Si tratta di ora vedere da quale parte del bilancio dovrebbero provenire; e proprio su questo punto Consiglio e Parlamento sono ancora in disaccordo, dopo due triloghi senza esito.</p>
      <p sl="hu">Purtroppo non è stato possibile neppure avvicinarsi a un accordo, benché un compromesso sia assolutamente necessario, poiché questi pagamenti andrebbero a favore di paesi la cui situazione rende in tutta franchezza indispensabili tali compensazioni. Non riusciamo però a raggiungere un accordo con il Consiglio perché, a nostro avviso, questo è un nuovo compito non compreso nel progetto preliminare di bilancio, e abbiamo introdotto uno strumento denominato strumento di flessibilità appunto per situazioni di questo genere. Esso serve precisamente a risolvere problemi come questo ed è dotato di un quadro giuridico adeguato, oltre che di fondi pronti per l’attivazione. Il Consiglio però ritiene che, nella situazione attuale, gli Stati membri non siano disposti ad attivare tale strumento, poiché ciò richiederebbe pagamenti ulteriori che i bilanci nazionali oggi non consentono. Il Parlamento sostiene invece che i programmi esistenti e già funzionanti non siano in posizione tale da consentire lo storno di fondi, e quindi non siamo riusciti a raggiungere una soluzione di compromesso. Di conseguenza, con mio grande rammarico e con il sostegno di un’ampia maggioranza della commissione per i bilanci, devo proporre all’Assemblea che il Parlamento respinga anche il bilancio rettificativo n. 6 – la proposta di compromesso presentataci dalla Commissione europea – che il Consiglio non ha adottato.</p>
      <p sl="hu">Signor Presidente, in questo dibattito io dovrei prendere la parola anche a nome della commissione per lo sviluppo regionale. Mi consenta di unire i due interventi e di rendere omaggio alla Commissione europea, che ha fatto ogni sforzo e ha pienamente rispettato le norme e i tetti fissati nel bilancio 2011. Come tutti ben sappiamo, i finanziamenti di cui dispone l’Unione europea sono insufficienti; sarebbe opportuno incrementare i fondi necessari per svolgere i vari compiti. D’altra parte, dobbiamo renderci conto che i fondi sono scarsi, e che occorre gestire quelli disponibili in maniera più sagace. Dal punto di vista dello sviluppo regionale, abbiamo constatato con desolazione che il Consiglio ha eliminato o tagliato le spese per lo sviluppo regionale: abbiamo assistito alla più pesante riduzione di stanziamenti di pagamento degli ultimi dieci anni. A nostro giudizio sarà impossibile funzionare in questo modo. Ora quindi si andrà a una riunione di conciliazione, in cui è auspicabile che le posizioni si avvicinino e sia possibile ottenere un bilancio adeguato per i paesi produttori di banane. Vi ringrazio per l’attenzione.</p>
    </intervention>
    <intervention id="2-242" speaker_id="photo_generic" name="Janusz Lewandowski" is_mep="True" mode="spoken">
      <p sl="en">membro della Commissione. – Signor Presidente, questo bilancio, il primo elaborato secondo le norme del trattato di Lisbona (come ha notato l’onorevole relatrice), suscita un comprensibile interesse dovuto non tanto alle cifre contenute nel bilancio stesso, quanto alla dimensione istituzionale connessa all’annuale procedura di bilancio.</p>
      <p sl="en">Siamo naturalmente lieti che il Parlamento abbia ripristinato il livello generale del progetto di bilancio sia in termini di impegni che di pagamenti; alludo al divario di quasi 8,62 milioni di euro per gli impegni e di circa 3,6 milioni di euro per i pagamenti che separava il voto del Parlamento da quello del Consiglio.</p>
      <p sl="en">Sulla base della previsione riveduta, siamo quasi sicuri che la nostra programmazione fosse corretta, che i fondi speciali di coesione, in questa fase della prospettiva finanziaria, stiano viaggiando a velocità di crociera e che i pagamenti siano da effettuare l’anno prossimo; stiamo quindi rielaborando le nostre previsioni per il 2011. Fatta questa premessa, vorrei attirare la vostra attenzione sull’esigenza di ripristinare il progetto di bilancio per quanto riguarda la liquidazione dei conti in agricoltura; in effetti, mantenendo la riduzione toglieremmo la copertura a una parte della previsione per le spese agricole.</p>
      <p sl="en">Apprezziamo pure gli emendamenti presentati a questo proposito dalle commissioni parlamentari. La linea adottata dal Parlamento, come ce l’ha illustrata la relatrice onorevole Jędrzejewska, è chiarissima. Si tratta di emendamenti orizzontali e di priorità politiche collocate nella previsione nella sottorubrica 3b sulla gioventù e la mobilità dei giovani.</p>
      <p sl="en">Sono stati presentati anche altri emendamenti al progetto di bilancio, alcuni dei quali si potrebbero attuare in presenza di una base giuridica. Invieremo una lettera di attuabilità per questi due emendamenti, oltre che per i progetti pilota e le azioni preparatorie del Parlamento votate in sede di commissione parlamentare.</p>
      <p sl="en">Ci rammarichiamo per le numerose riserve inserite dal Parlamento. Sia le dimensioni delle riserve riguardanti le retribuzioni (75 milioni di euro, di cui 41 milioni non sono collegati all’adeguamento delle retribuzioni dell’1,85 per cento), sia il numero delle condizioni allegate – che in qualche caso non sono neanche correlate alle questioni del personale – sono preoccupanti.</p>
      <p sl="en">Stiamo facendo del nostro meglio per soddisfare le condizioni e dovrebbe essere possibile liberare le riserve al più tardi nel corso della conciliazione.</p>
      <p sl="en">Infine, la Commissione apprezza l’approccio del Parlamento, che ha evitato di oltrepassare i limiti del quadro finanziario pluriennale. Tale obiettivo è stato raggiunto al prezzo, per esempio, di alcuni tagli a ITER e alle azioni esterne: due settori in cui sarebbe necessario incrementare i finanziamenti, non ridurli.</p>
      <p sl="en">Scorgo in questa circostanza un invito al dibattito; risolveremo il problema nel corso della conciliazione del pacchetto globale.</p>
      <p sl="en">Colgo l’occasione per soffermarmi sul bilancio rettificativo n. 3, già analizzato dal relatore onorevole Surján. Esso riguarda le misure di accompagnamento nel settore bananiero e finora il relatore del Parlamento ha riconfermato la posizione dell’Assemblea, che è assai lontana dalla posizione del Consiglio. Il Consiglio è favorevole alla riassegnazione, mentre il Parlamento preferirebbe intensificare l’utilizzo degli strumenti di flessibilità; ma anche in questo caso è in gioco la credibilità delle nostre istituzioni nei confronti dei paesi ACP. Nell’imminente processo di conciliazione dobbiamo quindi andare alla ricerca di un compromesso.</p>
      <p sl="en">Come di consueto, il progetto di bilancio sarà accompagnato o è già accompagnato, oltre che dal bilancio rettificativo per quest’anno e dal bilancio rettificativo riguardante le banane per l’anno prossimo, da una lettera rettificativa sul Servizio europeo per l’azione esterna e da una lettera rettificativa sulle nuove agenzie di vigilanza per le quali è già stato raggiunto un accordo politico; domani poi la Commissione adotterà e invierà al Parlamento una lettera rettificativa che consiste nel consueto aggiornamento delle stime per gli accordi sull’agricoltura e la pesca.</p>
      <p sl="en">So, infine, che la dimensione istituzionale deve svolgere un ruolo importante nell’imminente conciliazione. Nei confronti dei nostri cittadini, abbiamo il dovere di cercare un compromesso per dimostrare che il trattato di Lisbona funziona a loro vantaggio, e permette di superare le divergenze utilizzando il complesso meccanismo dell’Unione europea. In attesa dell’accordo finale, mi accingo perciò a svolgere il ruolo dell’onesto mediatore.</p>
    </intervention>
    <intervention id="2-244" speaker_id="photo_generic" name="Melchior Wathelet" is_mep="True" mode="spoken">
      <p sl="fr">Presidente in carica del Consiglio. – Signor Presidente, signor Commissario, onorevoli deputati, desidero in primo luogo scusarmi per il lieve ritardo, dovuto ai problemi di traffico che di questi tempi sono familiari a tutti noi.</p>
      <p sl="fr">Ho ascoltato la fine dell’intervento del Commissario, e sono stato ragguagliato sul contenuto del discorso dell’onorevole relatrice. In questa sede, naturalmente, mi limiterò a illustrarvi i principali aspetti della posizione del Consiglio; è altrettanto ovvio che potremo perfezionare tutte le posizioni politiche nel quadro dell’eventuale procedura di conciliazione, che avrà luogo qualora la vostra Assemblea voti a favore di tutti gli emendamenti (non si sa mai). Dedicherò quindi il mio intervento agli emendamenti del Parlamento e agli emendamenti su cui il Parlamento si accinge a votare.</p>
      <p sl="fr">Approfitto però dell’occasione per informarvi su alcune reazioni preliminari, e anche per ricordarvi i timori del Consiglio in merito alla procedura del bilancio 2011. Devo in primo luogo sottolineare che questa procedura di bilancio si svolge nel momento in cui stiamo uscendo da una crisi economica; benché il bilancio europeo possa e debba contribuire al superamento della crisi, non dobbiamo dimenticare i severi limiti che gravano sui bilanci nazionali. Tale situazione rende ovviamente necessario un rigoroso controllo delle spese, e di conseguenza il Consiglio annette la massima importanza non solo al rispetto dei limiti delle varie rubriche del quadro finanziario pluriennale, ma anche e soprattutto al mantenimento di margini adeguati che consentano di far fronte a circostanze impreviste.</p>
      <p sl="fr">A questo riguardo, il Consiglio ha accolto con soddisfazione il rigore con cui la Commissione ha affrontato, nel proprio progetto di bilancio, il tema degli stanziamenti d’impegno. D’altra parte, ci preoccupa ovviamente assai di più il fatto che gli emendamenti del Parlamento europeo ridurrebbero notevolmente alcuni margini.</p>
      <p sl="fr">Analogamente, il Consiglio com’è ovvio si rammarica per l’accresciuto livello degli stanziamenti di pagamento che il Parlamento ha intenzione di votare, tanto più che il livello degli stanziamenti oltrepassa il progetto di bilancio della Commissione. Il livello degli stanziamenti di pagamento dev’essere sufficiente ma non va sopravvalutato, e deve anche tener conto dell’attuazione passata e delle esigenze reali per il 2011. Dobbiamo evitare a tutti i costi di inviare il segnale sbagliato, proprio nel momento in cui le finanze pubbliche degli Stati membri sono in via di ripresa. Vi ricordo inoltre che, alla luce di tali difficoltà, in seno al Consiglio è stato possibile trovare solo a strettissima maggioranza un accordo su un tasso di incremento degli stanziamenti di pagamento pari al 2,91 per cento rispetto al 2010.</p>
      <p sl="fr">Ora vorrei attirare la vostra attenzione su alcuni punti più specifici. Il Consiglio ha preso nota dell’intenzione, espressa dal Parlamento europeo, di non oltrepassare i limiti delle varie rubriche del quadro finanziario pluriennale, ma non può accettare, per gli stanziamenti d’impegno, un approccio che andrebbe a scapito di programmi importanti: in particolare quelli compresi nella sottorubrica 1a, che riguarda la competitività per la crescita e l’occupazione, e nella rubrica 4, che riguarda il ruolo dell’Unione europea come attore globale.</p>
      <p sl="fr">A questo proposito devo esprimere stupore per il fatto che il Parlamento europeo abbia proposto di ridurre gli stanziamenti per la politica estera e di difesa comune, proprio nel momento in cui si produce il massimo sforzo per allestire rapidamente il Servizio europeo per l’azione esterna.</p>
      <p sl="fr">Allo stesso modo, il Consiglio constata con sorpresa la diminuzione degli stanziamenti per il progetto del reattore sperimentale termonucleare internazionale (ITER) nel 2011, mentre stiamo ancora cercando di individuare le risorse per sopperire alle difficoltà finanziarie incontrate da questo progetto nel 2010 o previste per il 2012 e il 2013. Il Consiglio ha preso comunque nota delle priorità espresse dal Parlamento europeo in materia di gioventù, istruzione e mobilità, e potrà considerare tali priorità nel contesto di un accordo globale. Nel corso delle prossime discussioni si avanzeranno alcune proposte.</p>
      <p sl="fr">Per quanto riguarda gli stanziamenti di pagamento, vorrei esprimervi la preoccupazione del Consiglio per le reali capacità di assorbimento nell’ambito della sottorubrica 1b, dal punto di vista della coesione per la crescita e la competitività. Se gli emendamenti del Parlamento europeo ripristinassero il progetto di bilancio, aumentando di conseguenza gli stanziamenti, potrebbero sorgere dei problemi connessi all’assorbimento dei vari stanziamenti. Faccio notare che il Consiglio ha accettato un incremento del 14 per cento degli stanziamenti di pagamento, dopo aver scrupolosamente vagliato le proposte della Commissione e in considerazione del tasso di esecuzione degli stanziamenti per il 2010: è questa la base migliore.</p>
      <p sl="fr">Vorrei soffermarmi su un ultimo aspetto che riguarda l’intenzione del Parlamento europeo di creare otto nuove linee di bilancio senza stanziamenti, in relazione da un lato alle spese connesse all’attuazione del trattato di Lisbona, e dall’altro alle entrate connesse alle risorse proprie. A mio avviso il bilancio 2011 non è la sede per trasformare in strumento di bilancio le conclusioni degli importanti dibattiti e delle ardue decisioni che si dovranno adottare in merito al futuro finanziamento dell’Unione europea allorché si dovrà negoziare il quadro finanziario pluriennale. Si tratta di un dibattito lungo e complesso, impossibile da risolvere nel giro delle poche settimane che costituiscono il contesto, relativamente ristretto, della procedura di bilancio per il 2011.</p>
      <p sl="fr">Osservo in ogni caso – ed è uno sviluppo comprensibile e prevedibile, considerati i nuovi poteri del Parlamento – che nella discussione politica sul bilancio 2011 sono stati inseriti vari altri temi, alcuni dei quali direttamente collegati al bilancio di quest’anno o degli anni prossimi, sino alla fine del quadro finanziario pluriennale 2007-2013. In particolare è in gioco ITER, insieme al processo di adozione delle norme per la gestione del quadro finanziario pluriennale; su questi due problemi è necessario giungere a un accordo. La Commissione ha avanzato proposte che a grandi linee sono state accettate dal Consiglio, e si appresta tra breve a discutere una proposta della Presidenza sulla delicata questione della flessibilità – un tema che considero irrinunciabile.</p>
      <p sl="fr">Quanto poi ad altri aspetti, come per esempio l’eventualità di sfruttare quest’adattamento per incrementare sensibilmente le risorse di bilancio del quadro pluriennale per tener conto delle nuove assegnazioni derivanti dal trattato, devo realisticamente dichiararvi che ciò non sarà possibile al di là dell’attuale livello di finanziamento degli Stati membri: non lo consentono da un lato la necessità di uscire dalla crisi, e dall’altro le politiche di bilancio nazionali, che sono in larga misura influenzate e controllate dall’Unione europea.</p>
      <p sl="fr">Nel corso di questi negoziati emergeranno, come sappiamo, anche altri problemi, che la Commissione metterà in luce nella comunicazione sulla revisione del bilancio. Per sua natura, il Consiglio è un organismo che ascolta, soppesa e cerca di fornire risposte, e nel contesto di questo dibattito non muterà certo atteggiamento: ascolterà le proposte e si formerà un’opinione. Poi naturalmente verrà il momento di rispondere alle domande e di prendere decisioni. Dal momento che si tratta di questioni complesse che richiedono risorse cospicue e meccanismi articolati, sappiamo che le risposte giungeranno non nel quadro della discussione sul bilancio 2011, bensì durante il dibattito sul prossimo quadro pluriennale. Per alcuni di tali problemi, però, ci si può naturalmente attendere che il Consiglio sia pronto a introdurre iniziative o esprimere commenti.</p>
      <p sl="fr">Per concludere, ribadisco che è importantissimo raggiungere un accordo sul bilancio 2011 nel giro delle prossime settimane. A tale scopo, la Presidenza continuerà a contribuire attivamente all’ottimo clima di cooperazione su cui abbiamo potuto contare finora; agli occhi dei cittadini europei, a mio avviso, l’immagine dell’Unione europea uscirebbe gravemente danneggiata se non riuscissimo a raggiungere un accordo sul primo bilancio votato nell’era del nuovo trattato di Lisbona.</p>
      <p sl="fr">Signor Presidente, onorevoli deputati, vi ringrazio per l’attenzione.</p>
    </intervention>
    <intervention id="2-246" speaker_id="2002" name="José Ignacio SALAFRANCA SÁNCHEZ-NEYRA" is_mep="True" mode="spoken" nationality="Spain" birth_date="31-05-1955" birth_place="Madrid" p_group="Group of the European People's Party (Christian Democrats)" m_state="ES">
      <p sl="es">relatore per parere della commissione per gli affari esteri. – Signor Presidente, Presidente Wathelet, signor Commissario, onorevoli colleghi, ringrazio in primo luogo la relatrice generale sul bilancio per il suo lavoro.</p>
      <p sl="es">Anche se in sede di commissione per gli affari esteri abbiamo seguito una linea di moderazione, ben sapendo che gli stanziamenti per la rubrica 4 aumentano in misura sensibilmente superiore alla media, noi consideriamo in ogni caso tali stanziamenti insufficienti a garantire una politica estera coerente, visibile ed efficace, in linea con le ambizioni introdotte dal trattato di Lisbona.</p>
      <p sl="es">Siamo noi ad essere sorpresi per la sorpresa manifestata dal Consiglio in merito ai tagli tattici proposti dal Parlamento, se pensiamo all’entità dei tagli introdotti dal Consiglio stesso, in termini sia di stanziamenti di compromesso che di stanziamenti di pagamento.</p>
      <p sl="es">Ringrazio la commissione per i bilanci, rappresentata qui dal suo presidente, per aver iscritto in riserva i nuovi posti del Servizio europeo per l’azione esterna.</p>
      <p sl="es">Com’è ovvio, signor Presidente, ciò non significa che noi non intendiamo assumere un atteggiamento positivo e costruttivo; naturalmente, però, nel processo di conciliazione il Parlamento deve sostenere le proprie priorità con la massima decisione, così da avere la capacità di varare il bilancio per il 2011, proprio come ha appena affermato il Presidente in carica del Consiglio.</p>
    </intervention>
    <intervention id="2-248" speaker_id="28174" name="Thijs BERMAN" is_mep="True" mode="spoken" nationality="Netherlands" birth_date="26-09-1957" birth_place="Coevorden" p_group="Group of the Progressive Alliance of Socialists and Democrats in the European Parliament" m_state="NL">
      <p sl="nl">relatore per parere della commissione per lo sviluppo. – Signor Presidente, i fondi messi a disposizione della cooperazione allo sviluppo devono servire effettivamente allo sviluppo, per contribuire a mitigare l’impatto sui paesi poveri di una crisi economica e finanziaria di cui tali paesi non sono responsabili.</p>
      <p sl="nl">Se riusciremo a integrarli nell’economia globale, essi diverranno un nuovo mercato e quindi costituiranno parte della soluzione. I fondi per lo sviluppo – ossia i fondi erogati nel quadro dello strumento di cooperazione allo sviluppo (DCI) – servono per l’appunto a questo scopo: a combattere la povertà e non alla cooperazione tra l’Unione europea e i paesi industrializzati.</p>
      <p sl="nl">Neppure l’erogazione di fondi per la riforma della produzione delle banane (le misure di accompagnamento nel settore delle banane - BAM) deve avvenire a spese degli attuali programmi di sviluppo. Occorre inoltre mantenere inalterati gli importi destinati al rafforzamento della democrazia e dei diritti umani nel quadro dello strumento europeo per la democrazia e i diritti umani (EIDHR).</p>
      <p sl="nl">Le inondazioni che di recente si sono abbattute sul Pakistan costituiscono l’ennesima dimostrazione della necessità di una reazione rapida ed efficiente: il che non significa attingere al bilancio come misura di emergenza, ma piuttosto destinare un importo strutturale agli aiuti umanitari. L’Unione europea deve essere in grado di agire tempestivamente e di continuare a offrire un contributo costante.</p>
    </intervention>
    <intervention id="2-250" speaker_id="23768" name="Bogusław LIBERADZKI" is_mep="True" mode="spoken" nationality="Poland" birth_date="12-09-1948" birth_place="Sochaczew" m_state="PL">
      <p sl="pl">relatore per parere della commissione per il controllo dei bilanci. – A nome della commissione per il controllo dei bilanci, desidero attirare la vostra attenzione sui seguenti aspetti. Il primo è il livello degli errori commessi nel corso dell’elaborazione e dell’esecuzione del bilancio; due settori particolarmente importanti sono l’azione esterna e i fondi strutturali. Un’altra questione che riveste, ai nostri occhi, importanza fondamentale riguarda gli importi assegnati seguendo il criterio tradizionale, fondato sulla valutazione degli effetti dei fondi erogati; tale secondo aspetto è assai spesso trascurato al momento di adottare le decisioni di bilancio. Il terzo settore concerne il bilancio armonizzato: per esempio il Fondo di coesione e le reti di trasporto transeuropee. A quanto sembra, nella formazione del bilancio impieghiamo in misura troppo scarsa una metodologia europea, abbandonandoci invece a un’eccessiva frammentazione nazionale del bilancio. L’ultimo elemento legato al bilancio è la richiesta di tener conto di informazioni quali quelle contenute nelle relazioni nazionali sulla realizzazione degli obiettivi di bilancio per l’anno scorso. Attualmente, neppure la metà degli Stati membri redige queste relazioni, e anche quelle effettivamente presentate utilizzano in realtà metodologie tutt’altro che uniformi.</p>
    </intervention>
    <intervention id="2-252" speaker_id="1985" name="Pervenche BERÈS" is_mep="True" mode="spoken" nationality="France" birth_date="10-03-1957" birth_place="Neully-sur-Seine" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">relatore per parere della commissione per l’occupazione e gli affari sociali. – Signor Presidente, Presidente Wathelet, signor Commissario, per quanto riguarda il bilancio 2011, la commissione per l’occupazione e gli affari sociali si rallegra che la commissione per i bilanci abbia ripristinato gli stanziamenti per il Fondo europeo di adeguamento alla globalizzazione. Si tratta, a nostro giudizio, di un aspetto assolutamente cruciale in questo periodo di crisi, e in considerazione del periodo che stiamo attraversando invitiamo il Consiglio a seguire l’accorto approccio del Parlamento.</p>
      <p sl="fr">Esortiamo inoltre a sorvegliare con speciale attenzione il tasso di attuazione degli stanziamenti a favore del Fondo sociale europeo, poiché in caso contrario il Fondo non sarà in grado di raggiungere i propri obiettivi.</p>
      <p sl="fr">Invitiamo poi a destinare risorse più cospicue al dialogo sociale, in quanto l’esperienza degli odierni processi di ristrutturazione ci ha insegnato che il dialogo sociale conduce a situazioni più armoniose e consente di giungere a soluzioni più soddisfacenti; è una questione importante.</p>
      <p sl="fr">Siamo lieti infine che la commissione per i bilanci abbia approvato l’iniziativa “Il tuo primo posto di lavoro EURES”, poiché tale progetto rappresenta sia un concreto contributo offerto dal Parlamento europeo all’iniziativa faro “Gioventù in movimento”, sia uno strumento per promuovere l’innovazione sociale, che dobbiamo assolutamente sviluppare.</p>
    </intervention>
    <intervention id="2-254" speaker_id="1914" name="Jutta HAUG" is_mep="True" mode="spoken" nationality="Germany" birth_date="08-10-1951" birth_place="Castrop-Rauxel" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">relatore per parere della commissione per l’ambiente, la sanità pubblica e la sicurezza alimentare. – Signor Presidente, Presidente Wathelet, signor Commissario, onorevoli colleghi, in qualità di relatrice per parere della commissione per l’ambiente, la sanità pubblica e la sicurezza alimentare sul tema del bilancio, le osservazioni che mi accingo a fare non costituiranno una novità per nessuno dei presenti. Vorrei però ribadire ancora una volta che la commissione per l’ambiente, la sanità pubblica e la sicurezza alimentare è responsabile di meno dell’un per cento del bilancio complessivo, meno dell’un per cento di tutte le azioni di protezione ambientale, le azioni in materia di biodiversità e le azioni di lotta contro il cambiamento climatico; ed è responsabile dell’intero settore della sanità pubblica, della sicurezza degli alimenti e dei mangimi, oltre che delle misure veterinarie e dell’operato estremamente importante di cinque agenzie europee. L’un per cento! Ebbene, in tali circostanze è evidentemente impossibile parlare di somme eccessive di denaro; quest’importo esiguo ci è assolutamente necessario per svolgere il nostro lavoro. Non sarà quindi una sorpresa per nessuno il fatto che non siamo in grado di accettare i tagli proposti dal Consiglio; queste risorse ci sono necessarie.</p>
    </intervention>
    <intervention id="2-256" speaker_id="4294" name="Heide RÜHLE" is_mep="True" mode="spoken" nationality="Germany" birth_date="05-11-1948" birth_place="Heilbronn" p_group="Group of the Greens/European Free Alliance" m_state="DE">
      <p sl="de">relatore per parere della commissione per il mercato interno e la protezione dei consumatori. – Signor Presidente, Presidente Wathelet, signor Commissario, desidero associarmi alle osservazioni della collega che mi ha preceduto. La commissione per il mercato interno e la protezione di consumatori è responsabile del ristretto settore delle dogane, del mercato interno e della protezione dei consumatori. Abbiamo fatto ogni sforzo per attenerci rigorosamente alle cifre, e inserire solo le esigenze realmente necessarie. In periodi di crisi, però, sono indispensabili risorse finanziarie per la protezione dei consumatori, le dogane, la formazione dei funzionari doganali e così via. Giudichiamo quindi necessario ripristinare gli importi precedenti.</p>
      <p sl="de">Ringraziamo la commissione per i bilanci per l’ottima cooperazione di cui abbiamo fruito fino a questo momento, e che ci auguriamo possa continuare.</p>
    </intervention>
    <intervention id="2-258" speaker_id="28115" name="Mairead McGUINNESS" is_mep="True" mode="spoken" nationality="Ireland" birth_date="13-06-1959" birth_place="Drogheda" m_state="IE">
      <p sl="en">relatore per parere della commissione per l’agricoltura e lo sviluppo rurale. – Signor Presidente, ringrazio la relatrice per lo scrupoloso lavoro che ha dedicato al bilancio per il 2011.</p>
      <p sl="en">Permettetemi di affrontare direttamente un punto specifico che interessa il bilancio dell’agricoltura, ossia la linea della liquidazione dei conti. Come commissione parlamentare, abbiamo ripresentato un emendamento che invitiamo il Parlamento a sostenere senza riserve. Il Consiglio ha fatto ricorso a metodi di contabilità creativa per scovare 420 milioni di euro. Se il nostro emendamento non viene approvato, l’anno prossimo ci troveremo di fronte a un gravissimo problema di bilancio e dovremo subire tagli in tutte le linee di bilancio riguardanti l’agricoltura.</p>
      <p sl="en">Il Parlamento non può permettere una cosa del genere, e quindi chiediamo per questo emendamento un sostegno trasversale a tutti i gruppi politici. Ringrazio la commissione per i bilanci per la comprensione e il sostegno dimostrati nei confronti degli emendamenti proposti dalla commissione per l’agricoltura in merito al Fondo lattiero-caseario, al finanziamento del programma “Latte e frutta nelle scuole”, alla popolazione delle api e al programma a favore degli indigenti.</p>
      <p sl="en">Mi auguro che l’ottimismo con cui la Commissione guarda ai mercati lattiero-caseari sia fondato; da parte mia, mi preoccupa la volatilità di questi mercati.</p>
    </intervention>
    <intervention id="2-260" speaker_id="96709" name="Morten LØKKEGAARD" is_mep="True" mode="spoken" nationality="Denmark" m_state="DK">
      <p sl="da">relatore per parere della commissione per la cultura e l’istruzione. – Signor Presidente, in qualità di relatore per il bilancio della commissione per la cultura e l’istruzione sono fiero di annunciare che noi, in Parlamento, siamo riusciti nell’impresa in cui la Commissione ha fallito e cui il Consiglio non era interessato: ossia abbiamo tenuto conto degli obblighi indicati nella nuova strategia Europa 2020, fornendo anche il sostegno finanziario per raggiungere gli obiettivi fissati nella strategia.</p>
      <p sl="da">Per creare “nuove competenze per nuovi lavori” – un aspetto essenziale della strategia – è assolutamente indispensabile investire nell’istruzione e nell’apprendimento permanente. Saremmo perciò lieti se il Consiglio sostenesse, in merito al bilancio 2011, la posizione che noi, in seno al Parlamento, prevediamo di adottare domani. In questo quadro rientrano ovviamente, in particolare, i 18 milioni supplementari di euro destinati al programma di apprendimento permanente; ciò consentirebbe a oltre 3 500 studenti europei di partecipare a scambi Erasmus. Vogliamo offrire a un maggior numero di studenti impegnati nella formazione professionale la possibilità di ottenere tirocini, e coinvolgere un maggior numero di adulti nel perfezionamento professionale finanziato dall’Unione europea. Vi sono poi 10 milioni di euro per il programma “Persone” che intende incrementare la mobilità di studenti e candidati di dottorato, offrire l’opportunità di una cooperazione più stretta con l’industria e modernizzare le università dell’Unione europea, oltre a finanziare la comunicazione. Su questo punto saremmo lieti di avere il sostegno del Consiglio.</p>
    </intervention>
    <intervention id="2-262" speaker_id="96812" name="Juan Fernando LÓPEZ AGUILAR" is_mep="True" mode="spoken" nationality="Spain" birth_date="10-06-1961" m_state="ES">
      <p sl="es">relatore per parere della commissione per le libertà civili, la giustizia e gli affari interni. – Signor Presidente, illustrerò in maniera sintetica il contributo che la commissione per le libertà civili, la giustizia e gli affari interni ha recato alla discussione sul bilancio, di cui quest’Assemblea è a conoscenza. Formulerò quattro osservazioni.</p>
      <p sl="es">La prima riguarda Europol: la nostra commissione ne ha ripristinato il bilancio, visti i tagli proposti dal Consiglio, e abbiamo anzi proposto un incremento di 500 000 euro, per consentire a quest’agenzia di far fronte alle responsabilità che le sono state assegnate in conseguenza dell’entrata in vigore della seconda versione del programma di controllo delle transazioni finanziarie dei terroristi (TFTP).</p>
      <p sl="es">In secondo luogo, abbiamo chiesto che gli stanziamenti in riserva siano resi disponibili e che l’incremento proposto sia destinato a Europol.</p>
      <p sl="es">Abbiamo anche deciso di iscrivere in riserva gli stanziamenti destinati al Sistema d’informazione Schengen di seconda generazione, a condizione che essi vengano messi a disposizione allorché avremo ottenuto le necessarie informazioni sulle misure che si dovranno adottare in futuro.</p>
      <p sl="es">Dal momento che li consideriamo elementi di estrema importanza per lo spazio di libertà, sicurezza e giustizia, abbiamo anche proposto di ripristinare gli stanziamenti per i tre fondi riguardanti l’immigrazione e l’integrazione: Il Fondo europeo per le frontiere esterne, il Fondo europeo per i rimpatri e il Fondo europeo per l’integrazione dei cittadini di paesi terzi.</p>
      <p sl="es">Abbiamo infine ripristinato pure il bilancio previsto per l’agenzia Eurojust – le cui funzioni sono state recentemente ampliate – poiché si tratta di uno strumento essenziale per lo sviluppo della cooperazione giudiziaria in Europa.</p>
    </intervention>
    <intervention id="2-264" speaker_id="96696" name="Algirdas SAUDARGAS" is_mep="True" mode="spoken" nationality="Lithuania" birth_date="17-04-1948" birth_place="Kaunas" p_group="Group of the European People's Party (Christian Democrats)" m_state="LT">
      <p sl="lt">relatore per parere della commissione per gli affari costituzionali. – Mi congratulo con la relatrice, che è riuscita a individuare una posizione equilibrata. A mio avviso la proposta relativa al bilancio 2011, su cui voteremo domani, coglie un punto di equilibrio ideale tra risparmi di bilancio e stimoli economici, e soddisfa le priorità, più volte ribadite, del Parlamento europeo. Comprendo l’obiettivo degli Stati membri, che è quello di tagliare i costi riducendo il più possibile i deficit di bilancio, ma molti dei tagli proposti dal Consiglio sono infondati. Non dobbiamo dimenticare che gli obiettivi di bilancio dell’Unione europea sono differenti; i fondi del bilancio dell’Unione sono destinati ai nostri investimenti futuri, e il modo in cui riusciremo a superare la crisi dipenderà dalla capacità di distribuire e utilizzare razionalmente questo denaro. Energia, innovazione, ricerca scientifica, istruzione e mobilità costituiscono le basi della crescita economica e della creazione di posti di lavoro. Di conseguenza, dobbiamo non solo garantire la continuità dei concreti programmi già esistenti, ma anche assicurare finanziamenti adeguati per le nuove aree d’intervento comprese nel trattato di Lisbona. Invito i colleghi ad approvare il progetto di bilancio.</p>
    </intervention>
    <intervention id="2-266" speaker_id="28170" name="Peter ŠŤASTNÝ" is_mep="True" mode="spoken" nationality="Slovakia" birth_date="18-09-1956" birth_place="Bratislava" p_group="Group of the European People's Party (Christian Democrats)" m_state="SK">
      <p sl="en">relatore per parere della commissione per il commercio internazionale. – Signor Presidente, il trattato di Lisbona ha conferito al Parlamento europeo nuovi poteri in materia di accordi commerciali internazionali, e la commissione per il commercio internazionale è seriamente intenzionata a mettere a frutto tali nuovi poteri.</p>
      <p sl="en">Uno strumento di flessibilità per le misure di accompagnamento nel settore delle banane aiuterà i paesi produttori a far fronte alle nuove sfide, avvantaggiando contemporaneamente i consumatori dell’Unione europea e i paesi meno sviluppati. L’assistenza relativa al commercio – costituita per esempio dagli EPA e dall’aiuto al commercio – stimolerà la crescita non solo tramite gli scambi con l’Unione europea, ma anche grazie agli scambi all’interno delle varie regioni.</p>
      <p sl="en">Concluderò ricordando la speciale attenzione che dedichiamo alla dimensione parlamentare dell’OMC e ai centri d’affari esterni in India, ASEAN e Cina. I rapporti allacciati per mezzo di tali centri con i paesi in rapida crescita andranno a vantaggio delle nostre economie in generale, e delle piccole e medie imprese in particolare.</p>
    </intervention>
    <intervention id="2-268" speaker_id="96885" name="Dominique RIQUET" is_mep="True" mode="spoken" nationality="France" birth_date="18-09-1946" birth_place="Valenciennes" m_state="FR">
      <p sl="fr">relatore per parere della commissione per i trasporti e il turismo. – Signor Presidente, la commissione per i trasporti e il turismo, che durante il periodo di crisi ha presentato proposte estremamente moderate, desidera ora sottolineare che trasporti e turismo generano una percentuale largamente superiore al 10 per cento del PIL dell’Unione, e rappresentano inoltre settori essenziali di elevato valore aggiunto europeo.</p>
      <p sl="fr">In particolare, è opportuno mettere in rilievo tre punti, che raccoglieranno – ci auguriamo – un adeguato sostegno. In primo luogo, il finanziamento delle agenzie; in effetti, come legiferare senza disporre di criteri a monte o di strumenti di attuazione operativa a valle? Questi emendamenti intendono fornire alle agenzie le risorse occorrenti per svolgere il loro mandato, e di conseguenza la missione dell’Europa.</p>
      <p sl="fr">In secondo luogo, il turismo – campo in cui l’Unione è la prima destinazione a livello mondiale – è diventato una competenza effettiva con l’entrata in vigore del trattato di Lisbona, ma non dispone di alcuna linea di bilancio propria. Limitarsi a continuare con le due azioni preparatorie esistenti non basta: vogliamo potenziare la nostra azione, almeno in maniera simbolica, sostenendo nuovi progetti pilota, riguardanti in particolare il turismo industriale e culturale.</p>
      <p sl="fr">Infine, l’eruzione del vulcano islandese ci ha dimostrato quanto sia importante disporre di una singola interfaccia europea di informazione e prenotazione per tutti i modi di trasporto: è appunto questo l’oggetto della nostra ultima richiesta.</p>
    </intervention>
    <intervention id="2-270" speaker_id="23820" name="László SURJÁN" is_mep="True" mode="spoken" nationality="Hungary" birth_date="07-09-1941" birth_place="Kolozsvár" p_group="Group of the European People's Party (Christian Democrats)" m_state="HU">
      <p sl="hu">relatore per parere della commissione per lo sviluppo regionale. – Signor Presidente, la ringrazio per avermi concesso la parola. Il Consiglio si porta via quattro miliardi di euro invocando la crisi economica; ma cosa pensa di risolvere con questo denaro? Certamente non la crisi. Il risultato che si può veramente raggiungere, invece, è di distruggere la solidarietà fra gli Stati membri e rendere impossibile l’attuazione dei programmi esistenti; signor Presidente, signor ministro, non ne vale la pena. Perciò, a parere della nostra commissione, per quanto riguarda la sottorubrica 1B del bilancio 2011 dobbiamo ritornare alle proposte della Commissione europea, che si basano sulle previsioni degli Stati membri; gli Stati membri non devono gingillarsi con due soluzioni contraddittorie. Vi ringrazio per l’attenzione.</p>
    </intervention>
    <intervention id="2-272" speaker_id="2278" name="Paul RÜBIG" is_mep="True" mode="spoken" nationality="Austria" birth_date="06-05-1953" birth_place="Wels" p_group="Group of the European People's Party (Christian Democrats)" m_state="AT">
      <p sl="de">Signor Presidente, vorrei sapere come mai la commissione per l’industria, la ricerca e l’energia non ha presentato un parere; eppure è proprio questo il settore cui sono stati apportati i tagli più pesanti. Come mai non è stato designato un oratore?</p>
    </intervention>
    <intervention id="2-273" speaker_id="4308" is_mep="True" mode="spoken" role="Presidente" name="Alejo VIDAL-QUADRAS" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="unknown">Ottima domanda, onorevole Rübig. La relazione non prevedeva un parere della commissione per l’industria, la ricerca e l’energia; ho davanti a me l’elenco di tutte le commissioni che dovevamo presentare un parere, ma la commissione per l’industria, la ricerca e l’energia non compare.</p>
      <p sl="unknown">In ogni caso, onorevole Rübig, ne scopriremo il motivo.</p>
    </intervention>
    <intervention id="2-274" speaker_id="1665" name="Salvador GARRIGA POLLEDO" is_mep="True" mode="spoken" nationality="Spain" birth_date="06-08-1957" birth_place="Gijon" p_group="Group of the European People's Party (Christian Democrats)" m_state="ES">
      <p sl="es">a nome del gruppo PPE. – Signor Presidente, la miglior politica di bilancio non è quella che presenta il bilancio più cospicuo, bensì quella che presenta il bilancio più valido – o anzi più intelligente, come si è espresso il Commissario nella sua comunicazione.</p>
      <p sl="es">Apprezzo il modo in cui la Commissione europea ha elaborato il bilancio per il 2011, ma esistono margini di miglioramento. Non apprezzo invece, e non ho mai apprezzato, il modo in cui il Consiglio affronta i bilanci europei: apportare tagli generalizzati a tutti i progetti presentati dalla Commissione o dal Parlamento non è una tecnica di bilancio, bensì un esempio di autentica macelleria finanziaria.</p>
      <p sl="es">Vorremmo tra l’altro chiedere al rappresentante del Consiglio se ha sentito il Commissario Lewandowski parlare della necessità degli stanziamenti di pagamento.</p>
      <p sl="es">Il mio gruppo giudica possibile trovare un punto di equilibrio fra austerità di bilancio e impulso europeo. È chiaro invece che il gruppo dell’Alleanza progressista dei Socialisti e Democratici al Parlamento europeo stima impossibile cogliere un tale equilibrio, e di conseguenza presenta emendamenti che infrangerebbero i limiti di bilancio e renderebbero inevitabile uno scontro con il Consiglio.</p>
      <p sl="es">Chiedo quindi all’Assemblea di non prestarsi a tale strategia ma di sostenere con forza quella della relatrice, che ha già ottenuto il sostegno della maggioranza la settimana scorsa, in seno alla commissione per i bilanci.</p>
    </intervention>
    <intervention id="2-276" speaker_id="4265" name="Göran FÄRM" is_mep="True" mode="spoken" nationality="Sweden" birth_date="17-10-1949" birth_place="Stockholm" p_group="Group of the Progressive Alliance of Socialists and Democrats in the European Parliament" m_state="SE">
      <p sl="sv">a nome del gruppo S&amp;D. – Rivolgo anzitutto un calorosissimo ringraziamento alla relatrice, onorevole Jędrzejewska, che ha svolto un lavoro eccellente. In effetti, siamo essenzialmente sulle stesse posizioni in seno alla commissione per i bilanci, anche se in alcuni settori – tornerò tra breve su questo argomento – noi del gruppo dell’Alleanza progressista dei Socialisti e Democratici al Parlamento europeo abbiamo opinioni lievemente differenti.</p>
      <p sl="sv">Non ignoriamo certo la situazione di crisi che affligge le finanze degli Stati membri. Nonostante ciò, difendiamo sostanzialmente il bilancio dell’Unione europea, anche se ormai ci teniamo su livelli assai bassi, soprattutto rispetto ai nuovi impegni politici per l’anno prossimo: in questo campo anche il Parlamento ha mantenuto il proprio incremento a una modestissima percentuale inferiore all’un per cento.</p>
      <p sl="sv">Per quanto riguarda i pagamenti, il tasso di incremento è più elevato ed è comunque ragionevole. Cercare ora di congelare i pagamenti dei Fondi strutturali significherebbe colpire direttamente proprio i paesi che lamentano i problemi più gravi in fatto di crescita e occupazione. Ricordiamo che paesi come Grecia, Irlanda, Portogallo, Spagna e Lettonia sono tutti beneficiari netti delle risorse di bilancio dell’Unione europea, e non trarrebbero vantaggio dai tagli al bilancio; non dobbiamo dimenticarlo.</p>
      <p sl="sv">In primo luogo, siamo costretti entro limiti angusti. Se consideriamo l’arco degli ultimi vent’anni, il bilancio dell’Unione europea è cresciuto in realtà a un ritmo più lento di quelli degli Stati membri. Anche questo è un aspetto che non dobbiamo dimenticare.</p>
      <p sl="sv">In secondo luogo, noi socialdemocratici respingiamo la tesi per cui le misure di austerità sarebbero l’unico metodo per affrontare la crisi. Di conseguenza, ci battiamo per ottenere un incremento, soprattutto nella sottorubrica 1a, che comprende investimenti, ricerca e sviluppo e iniziative riguardanti il mercato del lavoro; in questo campo un incremento è necessario. Per quanto riguarda il progetto ITER, però, non siamo completamente d’accordo con il Consiglio e la Commissione; siamo favorevoli a questo progetto, che però non deve costituire l’unica priorità in fatto di ricerca e sviluppo. Non dobbiamo permettere che esso soffochi qualsiasi altra iniziativa e quindi – se vogliamo portare avanti ITER – dovremo effettuare revisioni e ci sarà bisogno di finanziamenti più cospicui.</p>
      <p sl="sv">In terzo luogo – ed è un aspetto altrettanto importante – nel corso della crisi dobbiamo conservare la solidarietà. Se i tagli ai Fondi strutturali colpiscono più duramente proprio coloro che avrebbero concretamente bisogno di sostegno, allora questa politica diventa inaccettabile.</p>
      <p sl="sv">In quarto luogo, riteniamo che un certo incremento si giustifichi alla luce del trattato di Lisbona. L’Unione europea dovrà svolgere una serie di nuovi compiti riguardanti il Servizio per l’azione esterna, le nuove istituzioni finanziarie, l’energia e il clima. Non possiamo assegnare nuovi compiti all’Unione e poi rifiutarci di pagarne il prezzo.</p>
      <p sl="sv">Vorrei infine soffermarmi sul bilancio della politica estera, che è finanziato in misura palesemente insufficiente. Se vogliamo metterci in grado di inviare aiuti alla Palestina e di trovare i fondi necessari per l’allargamento, ci occorre altro denaro. Perciò, noi socialdemocratici abbiamo giudicato importante collegare il bilancio per il 2011 a un dibattito di più lungo periodo, che si estenda alle risorse proprie, ai limiti di bilancio per il 2012 e il 2013 e al finanziamento del nuovo meccanismo di sostegno finanziario. Per ottenere tali risultati, giudico positivamente l’accenno del Commissario alla flessibilità come soluzione possibile. Sono assolutamente certo che non condurremo i negoziati sul bilancio a esito positivo se in qualche modo non riusciremo a rivedere i limiti di bilancio oppure a utilizzare lo strumento di flessibilità: mi sembra assolutamente indispensabile.</p>
    </intervention>
    <intervention id="2-278" speaker_id="4440" name="Anne E. JENSEN" is_mep="True" mode="spoken" nationality="Denmark" birth_date="17-08-1951" birth_place="Kalundborg" p_group="Group of the Alliance of Liberals and Democrats for Europe" m_state="DK">
      <p sl="da">a nome del gruppo ALDE. – Signor Presidente, Presidente Wathelet, signor Commissario, la mannaia dei tagli si sta abbattendo sui bilanci pubblici di quasi tutti gli Stati membri; quindi, non sarebbe opportuno controllare più rigorosamente anche il bilancio dell’Unione europea? Certo, ed è proprio quello che, in una certa misura, stiamo facendo; è questo infatti il tema di fondo della proposta formulata dal Parlamento per il bilancio del prossimo anno. Ci siamo mantenuti al di sotto dei limiti fissati nel quadro finanziario pluriennale, ma per riuscire in tale impresa sarà inevitabile tagliare priorità specifiche e impegni internazionali. In caso contrario non sarà possibile procurarsi stanziamenti sufficienti per la ricerca, l’energia e gli aiuti alla Palestina. Specificamente, abbiamo dovuto ridurre gli stanziamenti per il progetto di fusione ITER, la politica estera e di sicurezza comune, gli aiuti ai paesi produttori di banane e la cooperazione con i paesi di recente industrializzazione. A mio avviso, questo dipende dal fatto che il quadro finanziario pluriennale è troppo restrittivo; devo lamentare ancora una volta il fatto che la Commissione non abbia tenuto fede alla promessa di sottoporre il quadro a una concreta revisione intermedia. Dobbiamo riesaminare la prospettiva finanziaria fino al 2013; in caso contrario incontreremo seri problemi. La Commissione ci ha appena consegnato una comunicazione sulla revisione del bilancio, nella quale indica la linea da seguire per un periodo di parecchi anni, ma non spiega affatto come potremo far quadrare i conti nel 2011, nel 2012 e nel 2013.</p>
      <p sl="da">A nome del gruppo dell’Alleanza dei Liberali e dei Democratici per l’Europa, ringrazio l’onorevole Jędrzejewska per l’esperta sagacia con cui ha gestito il voto sul bilancio. Siamo soddisfatti del risultato, anche se in alcune parti del bilancio per l’agricoltura avremmo preferito importi diversi; non volevamo stanziare 300 milioni di euro per un fondo lattiero-caseario. Dobbiamo poi contribuire a risolvere il problema della liquidazione dei conti; su questo punto abbiamo votato nella maniera sbagliata. Anche per quanto riguarda il bilancio del Parlamento, vi sono dei punti in cui avremmo gradito delle economie, ma nel complesso siamo soddisfatti del risultato raggiunto, e spero che potremo intavolare negoziati costruttivi con il Consiglio.</p>
    </intervention>
    <intervention id="2-280" speaker_id="96639" name="Isabelle DURANT" is_mep="True" mode="spoken" nationality="Belgium" birth_date="04-09-1954" birth_place="Bruxelles" p_group="Group of the Greens/European Free Alliance" m_state="BE">
      <p sl="fr">a nome del gruppo Verts/ALE. – Signor Presidente, signor ministro, signor Commissario, anch’io desidero congratularmi con i relatori, e soprattutto con le onorevoli Jędrzejewska e Trüpel. L’onorevole Trüpel, in particolare, ha svolto un lavoro enorme e veramente eccezionale, che ha consentito anche ai veterani del bilancio, a coloro che da anni partecipano alla preparazione del bilancio in quest’Assemblea, di lavorare nelle nuove condizioni previste dal trattato di Lisbona nell’arco di una sola lettura. In ogni caso, il lavoro compiuto è veramente eccellente: vi ringrazio.</p>
      <p sl="fr">Si è trattato anche di una maratona cui i presidenti dei gruppi – ora in Aula ne è rimasto uno solo – hanno tutti partecipato per qualche aspetto. A volte è sorto il timore che l’esito potesse essere negativo, ma per fortuna – grazie ai relatori e al nostro Presidente – questa minaccia è stata sventata. Forse mi comporto in maniera irrituale, ma desidero elogiare anche l’operato del Presidente stesso. Ci ha avvantaggiato il fatto che i presidenti dei gruppi desiderano presentare con noi un bilancio ambizioso, e soprattutto stabilire un collegamento con le iniziative che verranno intraprese in seguito in seno alla commissione speciale sulle sfide politiche (SURE), oltre che nel contesto della prossima prospettiva di bilancio; infatti è chiaro che il bilancio per il 2011 è una cosa, ma il seguito sarà assai più significativo. Sono lietissima per l’accordo che abbiamo raggiunto tutti insieme: noi, i presidenti dei gruppi e la commissione per i bilanci.</p>
      <p sl="fr">Staremo a vedere! Resta il fatto che, per il momento, abbiamo raggiunto una posizione parlamentare; dopo aver ascoltato l’intervento con cui il Presidente in carica Wathelet ci ha esposto il punto di vista del Consiglio, guardo ovviamente con qualche apprensione a quel che ci aspetta in sede di conciliazione. Non sarà un compito facile: bisognerà lottare per giungere a un accordo tra le richieste avanzate dal Consiglio e quelle formulate dal Parlamento. Conto su di voi per aiutarci in questo campo, e riuscire a elaborare un bilancio veramente ambizioso.</p>
      <p sl="fr">Coloro che, in seno al Consiglio, criticano – per esempio – l’incremento degli stanziamenti di pagamento giudicano in realtà questo bilancio in maniera poco corretta. Si tratta di impegni del passato, che costituiscono una questione di credibilità: se paghiamo quello che ci eravamo impegnati a pagare, facciamo semplicemente il nostro dovere, anche se ciò significa oltrepassare gli stanziamenti di pagamento. È un punto, mi sembra, che non dobbiamo perdere assolutamente di vista.</p>
      <p sl="fr">Anche se domani sosterremo la risoluzione, devo rilevare alcune incoerenze presenti nel bilancio; vorrei soffermarmi su due aspetti che mi sembrano particolarmente vistosi.</p>
      <p sl="fr">Pochi mesi or sono, abbiamo votato tutti l’importante risoluzione sul programma 2020, in cui abbiamo inserito temi come il passaggio a un’economia verde, il sostegno alle energie rinnovabili, alle tecnologie verdi e cosi via, oltre a qualsiasi idea capace di creare occupazione e posti di lavoro. Proprio da questo punto di vista, per formalizzare le nostre intenzioni, abbiamo presentato un emendamento allo scopo specifico di togliere i criteri di sviluppo sostenibile dal programma LIFE per integrarli in tutti gli altri settori. Credo che questo nostro emendamento domani verrà respinto, ma vi invito comunque a sostenerlo, affinché i criteri di sviluppo sostenibile vengano sostanziati dai fatti e non rimangano solo parole.</p>
      <p sl="fr">Passo alla seconda contraddizione: il reattore sperimentale termonucleare internazionale (ITER). Il bilancio di ITER è stato ridotto di 45 milioni; è già qualcosa. Ma il punto più importante è che si è cercato di togliere questo denaro alla politica agricola; poi per fortuna non è stato preso lì, ma dalla ricerca, anche se questa non è una soluzione molto migliore. Anche in questo caso, faccio riferimento alle parole che ci ha rivolto questa mattina il Segretario generale Ban Ki-moon: egli ha invitato noi europei a intraprendere ricerche pionieristiche nel campo delle energie rinnovabili, a promuovere nuovi tipi di energia, e non quelli del passato che fruttano denaro soprattutto agli azionisti ma non giovano né ai consumatori europei né alle generazioni dell’Europa di domani, che si troveranno sempre di fronte al problema delle scorie. Questa strategia del prendere o lasciare per quanto riguarda ITER – che in ultima analisi ci costerà un miliardo e mezzo di euro – è a mio avviso un grave errore, e ci porta – mi sembra – a disattendere gli impegni che avevamo preso con la risoluzione 2020.</p>
      <p sl="fr">Concludo accennando ad alcuni problemi di calendario: ci attendono anche la governance economica, la conclusione della task force del Consiglio e le proposte della Commissione. Per collegare questo bilancio a quelli successivi e alla prospettiva finanziaria sarà necessario un lavoro intensissimo.</p>
    </intervention>
    <intervention id="2-282" speaker_id="23792" name="Michał Tomasz KAMIŃSKI" is_mep="True" mode="spoken" nationality="Poland" birth_date="28-03-1972" birth_place="Warszawa" p_group="European Conservatives and Reformists Group" m_state="PL">
      <p sl="pl">a nome del gruppo ECR. – Questo dibattito sul bilancio e l’intera serie di dibattiti che stiamo per intraprendere costituiranno una prova importantissima per l’élite europea. Abbiamo dato all’Europa il trattato di Lisbona, che garantisce ai cittadini più Europa. Voglio dichiarare con grande decisione che non possiamo affermare di volere più Europa, se contemporaneamente non eroghiamo più denaro a questo scopo. Vorrei partire proprio da questa constatazione: non possiamo onestamente dire che vogliamo più Europa, ma che non vogliamo pagarla. L’Europa costa, e se consideriamo la struttura delle spese per il bilancio europeo rispetto alla struttura delle spese dei maggiori contribuenti, notiamo che la spesa per l’Europa non è un costo dei più rilevanti. In qualità di rappresentante della Polonia e dell’Europa centrale e orientale, vorrei sollevare un’altra questione: tutti i fondi destinati allo sviluppo della nostra regione – che è una grande consumatrice di beni sviluppati e prodotti nell’Europa occidentale – e tutto il denaro investito nei nuovi paesi d’Europa, è in realtà denaro investito nel futuro d’Europa. Un’Europa centrale e orientale più ricca e una maggiore ricchezza nei nuovi paesi d’Europa andranno a vantaggio anche di quei paesi dell’Europa occidentale per cui nutriamo profondo rispetto e che sono contribuenti netti al bilancio dell’Unione europea. Anche in questo dibattito è necessaria una dose maggiore di solidarietà europea.</p>
    </intervention>
    <intervention id="2-284" speaker_id="28406" name="Miguel PORTAS" is_mep="True" mode="spoken" nationality="Portugal" birth_date="01-05-1958" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">a nome del gruppo GUE/NGL. – Signor Presidente, voglio intervenire in questo dibattito con la più completa franchezza: non si tratta di una discussione tra contabili, bensì di una questione di progetti e di scelte per il futuro.</p>
      <p sl="pt">Il punto di vista dei governi è semplicissimo: essi si sottomettono tutti al nuovo consenso di Bruxelles. A livello nazionale, i bilanci obbediscono a un’unica parola d’ordine: austerità. A livello europeo, il risultato è anch’esso semplicissimo: un bilancio residuale.</p>
      <p sl="pt">Vorrei far osservare al Consiglio che la crisi non è ancora superata, ma nel frattempo a livello nazionale si ritirano tutte le misure sociali. La crisi non è superata, ma i bilanci nazionali puntano tutti ad abbassare o congelare i salari, a ridurre le pensioni e a inasprire la più iniqua di tutte le imposte: l’IVA.</p>
      <p sl="pt">In tale contesto, i governi si rifiutano di spendere anche un solo euro in più per il bilancio europeo. La loro proposta è inferiore di tre miliardi di euro a quella che stiamo discutendo oggi in quest’Aula; e del resto non possiamo ignorare che anche la proposta qui in discussione è timida e priva di qualsiasi audacia.</p>
      <p sl="pt">In realtà, quel che ci occorreva era un bilancio europeo che potesse compensare le politiche nazionali, con investimenti chiaramente mirati a creare posti di lavoro; ci occorreva un bilancio europeo che controbilanciasse gli effetti negativi delle politiche di bilancio portate avanti a livello nazionale.</p>
      <p sl="pt">Quest’opzione è stata respinta. I governi trasferiscono nuove competenze all’Europa senza trasferire risorse; tagliano le linee di bilancio e però riescono a proporre incrementi che si spiegano solo con la loro dipendenza da qualche lobby. È il caso del finanziamento di 350 milioni proposto per l’Istituto di fusione nucleare: un investimento che nelle circostanze attuali sembra alquanto discutibile.</p>
      <p sl="pt">La logica realmente sottesa al dibattito è comunque questa: a livello nazionale la disciplina di bilancio si fonda su stolte sanzioni come quelle che il comunicato franco-tedesco cerca di sancire e ratificare oggi; a livello europeo abbiamo invece un bilancio residuale, mediocre e finanziato in misura perennemente inadeguata.</p>
      <p sl="pt">In questo frangente è perciò assolutamente indispensabile discutere le risorse proprie dell’Unione europea, nonché l’esigenza di imporre una tassa sulle transazioni finanziarie a livello europeo, che garantirebbe all’economia un minimo di giustizia. Quest’Europa in preda alla disperazione vede svolgersi, proprio nella giornata di oggi, scioperi generali in Grecia, Spagna e Francia; in Portogallo e in Italia gli scioperi avranno luogo il mese prossimo. A quest’Europa che si batte disperatamente abbiamo il dovere di dare una risposta fondata sulla giustizia, sugli investimenti e sulla creazione di posti di lavoro.</p>
    </intervention>
    <intervention id="2-286" speaker_id="96954" name="Marta ANDREASEN" is_mep="True" mode="spoken" nationality="United Kingdom" birth_date="26-11-1954" birth_place="Buenos Aires " p_group="Europe of freedom and democracy Group" m_state="GB">
      <p sl="en">a nome del gruppo EFD. – Signor Presidente, il nostro Parlamento si è unito alla Commissione europea per chiedere un incremento di quasi il sei per cento del bilancio per il 2011, proprio nel momento in cui i governi nazionali propongono pesanti tagli ai propri bilanci.</p>
      <p sl="en">I fautori di quest’incremento affermano che i finanziamenti supplementari sono indispensabili per far fronte alle nuove competenze derivanti dal trattato di Lisbona. Non ricordo però di aver sentito affermare che il trattato di Lisbona avrebbe comportato dei costi; nessuno, mi sembra, vi ha accennato al momento della ratifica, né sono state avanzate stime sull’entità di tali costi. Neppure oggi, del resto, sappiamo con precisione quanto l’attuazione del trattato di Lisbona costerà ai contribuenti.</p>
      <p sl="en">Si afferma pure che l’austerità non sarebbe la risposta corretta in un periodo di crisi, e che anzi sarebbe necessario aumentare le spese per l’istruzione, l’energia rinnovabile e così via. Alla luce delle spese non effettuate negli ultimi anni, risulta chiaro che l’Unione europea non è capace di produrre un bilancio efficiente; tal incapacità dipende dalle irregolarità riscontrate ogni anno dalla Corte dei Conti europea. Ma ancora una volta l’incremento più cospicuo – il 17 per cento – viene proposto a favore dei Fondi di coesione, che sono appunto il settore in cui la Corte dei Conti segnala il numero più elevato di irregolarità.</p>
      <p sl="en">Se appare stupefacente che l’Unione europea voglia incrementare il proprio bilancio in un periodo di crisi, giudico ancor più incomprensibile che il Parlamento europeo voglia raddoppiare le proprie spese di rappresentanza. Ciò significa forse che il Regno Unito taglia i sussidi per l’infanzia e i finanziamenti all’Università, rinvia al futuro i piani di edilizia scolastica e ricorre ad altre dolorose misure di economia, solo per pagare le ostriche e lo champagne del Parlamento europeo? È ragionevole che il Regno Unito debba ridurre gli stanziamenti per la difesa, proprio mentre il suo contributo netto all’Unione europea è destinato a crescere, nel giro di due anni, da circa sei a otto miliardi di sterline? Per i cittadini britannici tutto questo è assolutamente inaccettabile.</p>
      <a text="(Applausi dal gruppo EFD)"/>
    </intervention>
    <intervention id="2-288" speaker_id="103132" name="Lucas HARTONG" is_mep="True" mode="spoken" nationality="Netherlands" birth_date="24-05-1963" birth_place="Dordrecht" p_group="Non" m_state="NL">
      <p sl="nl">Signor Presidente, ascoltando gli interventi sul bilancio 2011 pronunciati dagli esponenti del gruppo del Partito popolare europeo (Democratico cristiano) e del gruppo dell’Alleanza progressista dei Socialisti e Democratici al Parlamento europeo in particolare, sono stato pervaso da un’umiliante sensazione di estraneità e di ribellione nei confronti del Parlamento europeo. Mentre i cittadini dei nostri rispettivi paesi temono di perdere il lavoro e il reddito e si attendono che una classe politica seria e lungimirante effettui le economie possibili e gli investimenti assolutamente necessari, la Commissione e il Parlamento sono addirittura riusciti, in quasi tutti i campi, ad aumentare le spese dedicate a ogni sorta di futili e superflui passatempi.</p>
      <p sl="nl">Mentre il Presidente Barroso esorta gli Stati membri a tirare la cinghia, la sua Commissione e il Parlamento europeo incrementano il bilancio per il 2011. È È una farsa che non si può più prendere sul serio; eppure si sta svolgendo sotto i nostri occhi. Quest’Assemblea, a quanto pare, non capisce quali sono le reali preoccupazioni dei cittadini; con una sola, luminosa eccezione, essa si è trasformata in un mostro fosco e odioso, capace solo di inghiottire denaro.</p>
      <p sl="nl">In Aula qualcuno ora starà sicuramente pensando: sono solo le chiacchiere di quei matti del Partij voor de Vrijheid (PVV). Ed è vero, signor Presidente, noi vi mostriamo lo specchio e vi chiediamo: “È necessario sprecare il denaro dei cittadini in costose automobili ufficiali, destinate magari a uso privato? È necessario gettare denaro in celebrazioni, mentre l’Europa sta attraversando una profonda crisi economica? È necessario istituire un costoso Servizio per l’azione esterna, quando gli Stati membri sono perfettamente in grado di svolgere questa stessa attività per conto proprio? È necessario tenere in vita commissioni inutili e costose, e spedire altro denaro nello Yemen e nei territori palestinesi?”</p>
      <p sl="nl">È solo il PVV; ma non illudetevi: il PVV non è più solo in Europa. Noi ci battiamo per i cittadini, e vogliamo far risuonare la nostra voce in questo circo degli sprechi. Sono fiero del mio paese e dei suoi cittadini e continuerò a farmi sentire, poiché sono cose che vanno dette e poiché ne ho la volontà. Di conseguenza, voteremo contro il bilancio per il 2011.</p>
      <a text="(L’oratore accetta di rispondere a una domanda presentata con la procedura del cartellino blu ai sensi dell’articolo 149, paragrafo 8)"/>
    </intervention>
    <intervention id="2-290" speaker_id="96940" name="Gerben-Jan GERBRANDY" is_mep="True" mode="spoken" nationality="Netherlands" birth_date="28-06-1967" birth_place="Den Haag" p_group="Group of the Alliance of Liberals and Democrats for Europe" m_state="NL">
      <p sl="nl">Signor Presidente, le argomentazioni dell’onorevole Hartong e gli emendamenti presentati dal suo partito dimostrano chiaramente lo spirito antieuropeo che anima il PVV, il quale tra l’altro si vanta anche di combattere la criminalità e proclama di voler rispedire gli immigrati a casa loro. Chiedo quindi all’onorevole Hartong: come pensate di raggiungere tali obiettivi azzerando l’intero bilancio di Europol, smantellando il Sistema d’informazione Schengen a forza di economie e cancellando completamente i 113 milioni di euro del Fondo europeo per i rimpatri?</p>
    </intervention>
    <intervention id="2-291" speaker_id="103132" name="Lucas HARTONG" is_mep="True" mode="spoken" nationality="Netherlands" birth_date="24-05-1963" birth_place="Dordrecht" p_group="Non" m_state="NL">
      <p sl="nl">Signor Presidente, ringrazio vivamente il collega per questa domanda. Come l’onorevole Gerbrandy ben sa, il controterrorismo e le politiche connesse sono un compito che spetta agli Stati membri e che a nostro avviso non rientra nelle competenze dell’Unione europea. Inoltre – altra circostanza che l’egregio collega certo non ignora – all’interno di Europol si sono verificati negli anni scorsi frequentissimi casi di frodi, che la nostra Assemblea ha discusso di recente; mi sembra che ciò costituisca un motivo sufficiente per riportare anche la gestione degli organi di polizia nell’ambito degli Stati membri.</p>
      <a text="(L’oratore accetta di rispondere a una domanda presentata con la procedura del cartellino blu ai sensi dell’articolo 149, paragrafo 8)"/>
    </intervention>
    <intervention id="2-293" speaker_id="28255" name="Andreas MÖLZER" is_mep="True" mode="spoken" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Signor Presidente, anch’io vorrei porre una domanda all’onorevole Hartong. Mi interessa molto sapere se, alla luce delle critiche da lui espresse nei confronti delle finanze dell’Unione europea, il suo partito – che in questo momento ha un’importanza cruciale all’interno del parlamento olandese, per quanto riguarda l’appoggio al governo – intende ridurre l’importo pagato all’Unione dai Paesi Bassi, che sono a loro volta un contribuente netto.</p>
    </intervention>
    <intervention id="2-295" speaker_id="103132" name="Lucas HARTONG" is_mep="True" mode="spoken" nationality="Netherlands" birth_date="24-05-1963" birth_place="Dordrecht" p_group="Non" m_state="NL">
      <p sl="nl">Domanda interessantissima, che peraltro riguarda un tema di cui in quest’Aula si discuterà ancora a lungo. In effetti, il nuovo governo olandese considera la riduzione del contributo all’Unione europea una priorità; me ne rallegro e gliene sono grato. Inoltre, daremo certamente il nostro contributo al dibattito sul quadro finanziario pluriennale di questo Parlamento. Posso quindi garantirle che manterremo una posizione estremamente critica verso ulteriori incrementi del bilancio per il 2011 e gli anni successivi.</p>
    </intervention>
    <intervention id="2-297" speaker_id="96899" name="José Manuel FERNANDES" is_mep="True" mode="spoken" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Signor Presidente, Presidente Wathelet, signor Commissario, onorevoli colleghi, il bilancio per il 2011 proposto dal Parlamento è ambizioso e intelligente, e rispetta gli impegni presi con spirito rigoroso e insieme realistico. Quest’approccio di intelligente ambizione è possibile – lo so bene – perché il bilancio dell’Unione europea continua a equivalere all’un per cento circa del reddito nazionale lordo.</p>
      <p sl="pt">Questo bilancio dimostra poi chiaramente la necessità di rivedere il quadro finanziario pluriennale, in considerazione degli stretti margini delle varie voci, e in particolare delle sottorubriche 1A e 3B e della rubrica 4. Con ogni evidenza, è pure urgentemente necessario un dibattito sulle nuove risorse richieste dal bilancio dell’Unione.</p>
      <p sl="pt">Viene assicurata l’attuazione di politiche e programmi approvati dalle istituzioni dell’Unione, contro la volontà del Consiglio, che propone invece tagli crudeli e arbitrari – sia per gli stanziamenti d’impegno, sia per quelli di pagamento – contrari ai principi della gestione finanziaria e di bilancio. L’aspetto più negativo è che questi tagli mettono a rischio l’attuazione di iniziative e investimenti che per l’Unione europea costituiscono un vantaggio e un valore aggiunto.</p>
      <p sl="pt">Fortunatamente – e me ne congratulo con la relatrice – abbiamo reso prioritarie le politiche concernenti la gioventù, l’istruzione e la mobilità: abbiamo aumentato i finanziamenti per il programma per l’apprendimento permanente, il programma Persone, il programma per la mobilità dei ricercatori, il programma Erasmus Mundus e il programma quadro per la competitività e l’innovazione. Per quanto riguarda la mobilità dei giovani in cerca di lavoro, vorrei ricordare il progetto pilota cui ho partecipato personalmente: “Il tuo primo posto di lavoro all’estero”.</p>
      <p sl="pt">Infine, non posso fare a meno di sottolineare l’obiettivo di eccellenza legislativa che il Parlamento si è posto; tale eccellenza si unisce al rigore, come dimostra il taglio di 25 milioni di euro apportato a questo bilancio, rispetto alla proposta iniziale formulata prima della riunione con l’Ufficio di Presidenza.</p>
    </intervention>
    <intervention id="2-299" speaker_id="96918" name="Derek VAUGHAN" is_mep="True" mode="spoken" nationality="United Kingdom" birth_date="02-05-1961" birth_place="Merthyr" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Signor Presidente, desidero in primo luogo ringraziare i relatori per il lavoro che hanno dedicato al bilancio. Ogni bilancio presenta difficoltà, ma nel contesto dei tagli operati negli Stati membri questo bilancio rappresenta forse un compito ancor più arduo del normale.</p>
      <p sl="en">In effetti, il governo di coalizione che è al potere nel Regno Unito annuncerà domani tagli durissimi – dell’entità di circa 83 miliardi di sterline – destinati a colpire, senza eccezioni, tutti gli abitanti del paese. A nostro avviso è un’azione troppo pesante, che arriva troppo presto ed è stata preparata troppo in fretta.</p>
      <p sl="en">Tutti sappiamo, peraltro, che le spese dell’Unione europea vanno amministrate con prudenza estrema; di conseguenza, dobbiamo accertarci che l’Unione spenda i propri fondi in maniera accorta. Dobbiamo anche garantire che l’Unione e il Parlamento europeo riescano a far fronte alle proprie responsabilità, e che sia possibile finanziare le priorità che ci siamo posti: priorità come i Fondi strutturali e la ricerca e lo sviluppo, che vanno a beneficio dei singoli cittadini, delle comunità e delle piccole e medie imprese in tutta l’Unione europea. Sono tutti elementi dello sforzo che ci consentirà di uscire dal deficit e dal debito; perciò non si devono considerare spese superflue, bensì investimenti nel nostro futuro.</p>
      <p sl="en">Mentre gli Stati membri vogliono uscire dalla crisi a forza di tagli, noi siamo invece convinti di poter contribuire all’elaborazione di una strategia differente, che utilizzi la crescita per superare gli scogli del debito, del deficit e della disoccupazione in aumento. Poiché dobbiamo scovare i fondi per finanziare queste priorità, dobbiamo di conseguenza controllare le spese superflue e i costi amministrativi. Laddove le spese supplementari siano giustificate, dobbiamo approvarle. Ricordiamo che alcune spese supplementari cui l’Unione deve oggi far fronte dipendono da decisioni sostenute dagli Stati membri, come il Servizio per l’azione esterna e la creazione di tre nuove agenzie per la governance finanziaria.</p>
      <p sl="en">Quando le spese sono superflue, dobbiamo opporci; ciò vale sia per il bilancio generale, sia per quello del Parlamento europeo. La relatrice ci ha già offerto alcuni esempi di settori in cui ci siamo adoperati per effettuare economie nel bilancio del Parlamento. Ne ricorderò solamente uno: la liberazione della riserva sulla seconda tranche di 1 500 euro al mese per ogni deputato. Prima di pensare a liberare la riserva dobbiamo conoscere i costi totali derivanti dall’assunzione di personale supplementare; mi auguro che i colleghi siano d’accordo.</p>
      <p sl="en">Mi auguro inoltre che domani, al momento di votare, i colleghi vogliano esaminare attentamente ogni singolo emendamento, per essere certi di mantenere un corretto equilibrio tra gli investimenti e l’assolvimento delle nostre responsabilità parlamentari da un lato, e un’accorta gestione della spesa pubblica dall’altro. Sono sicuro che tutti i colleghi vogliono fare ogni sforzo affinché l’Unione europea rechi un valore aggiunto alla spesa degli Stati membri, oltre che ai singoli cittadini e alle comunità.</p>
      <p sl="en">Auspico infine che nelle riunioni del processo di conciliazione il Consiglio riconosca l’esigenza di non pensare solo ai tagli, ma anche agli investimenti e a quella crescita per l’occupazione in tutta l’Unione europea, di cui abbiamo estremo bisogno.</p>
    </intervention>
    <intervention id="2-301" speaker_id="96683" name="Carl HAGLUND" is_mep="True" mode="spoken" nationality="Finland" birth_date="29-03-1979" birth_place="Esbo" p_group="Group of the Alliance of Liberals and Democrats for Europe" m_state="FI">
      <p sl="sv">Ringrazio la relatrice per l’ottimo lavoro che ha svolto; ed estendo i ringraziamenti alla relatrice della commissione per i bilanci, che ha condotto i negoziati con grande abilità.</p>
      <p sl="sv">Come i colleghi hanno già messo in rilievo, stiamo attraversando un periodo di difficoltà economiche. A nome del mio gruppo, ho assunto la responsabilità di quelle che sono state definite “altre parti del bilancio”. In tempi di difficoltà economiche, è facile limitarsi a un dibattito simbolico sui costi e gli aumenti di costo del Parlamento europeo. Una posizione siffatta si può certo definire populista, ma come ha rilevato il collega del Regno Unito, anche se i costi degli assistenti e i costi di rappresentanza della Presidenza non sono particolarmente elevati rispetto al quadro generale e al bilancio dell’Unione europea, hanno però un significato simbolico. È quindi opportuno vagliare accuratamente i nostri costi ed evitare di incrementarli in tempi di difficoltà economiche.</p>
      <p sl="sv">Per quanto riguarda il progetto generale di bilancio, vorrei esprimere una critica nei confronti del Consiglio. Non mi meraviglia che il Consiglio volesse effettuare determinati tagli al bilancio di quest’anno; è perfettamente logico, per esempio, voler evitare un incremento del 6 per cento, ma nello stesso tempo non brilla per coerenza la scelta di indirizzare i tagli verso ricerca e sviluppo e innovazione, se appena nella primavera scorsa abbiamo varato di comune accordo la strategia Europa 2020, imperniata proprio su questi settori. Di conseguenza, le priorità del Consiglio per il bilancio 2011 sembrano in qualche modo illogiche.</p>
      <p sl="sv">Quanto poi al dibattito sulle risorse proprie, molti di noi, nel gruppo dell’Alleanza dei Liberali e dei Democratici per l’Europa, accolgono questo dibattito con grande soddisfazione; è necessario. Attualmente, sul finanziamento del bilancio, siamo impegnati in una specie di braccio di ferro che non è particolarmente costruttivo. È cosa positiva poter finalmente discutere altri modelli di salvaguardia per il futuro bilancio dell’Unione europea.</p>
    </intervention>
    <intervention id="2-303" speaker_id="96750" name="François ALFONSI" is_mep="True" mode="spoken" nationality="France" birth_date="14-09-1953" birth_place="Ajaccio" m_state="FR">
      <p sl="fr">Signor Presidente, il bilancio per il 2011 è il primo bilancio dell’Unione varato secondo le nuove norme del trattato di Lisbona. I nostri relatori hanno compiuto un ottimo lavoro a nome delle istituzioni europee, e di ciò li ringrazio. Il nostro Parlamento è riuscito a resistere alle pressioni che avrebbero voluto imporre l’austerità di bilancio a spese delle nostre priorità, soprattutto in materia di sviluppo sostenibile. Apprezziamo alcuni degli emendamenti che sono stati approvati.</p>
      <p sl="fr">In qualità di deputato della Corsica, mi rallegro quindi che i fondi europei siano ora disponibili per le lingue minacciate in Europa, indipendentemente dallo status di cui godono all’interno del rispettivo Stato membro. Siamo anche convinti che questo bilancio dell’Unione europea sollevi questioni essenziali per il futuro dell’Europa. Il voto a favore del bilancio per il 2011 è, per quanto ci riguarda, solo il primo passo: il lavoro del Parlamento è appena agli inizi.</p>
      <p sl="fr">In primo luogo, dobbiamo mettere in funzione i nostri nuovi poteri. A questo proposito la Commissione e i capi di Stato hanno ricevuto segnali interessanti, in particolare per quanto riguarda il progetto ITER.</p>
      <p sl="fr">In secondo luogo dobbiamo avviare un dibattito, e di conseguenza definire un equilibrio di poteri, sull’incremento delle nostre risorse in occasione del prossimo quadro finanziario pluriennale 2014-2020. È necessario che l’Unione europea disponga di risorse proprie, come per esempio una tassa sulle transazioni finanziarie o l’introduzione di una tassa sul carbonio europea.</p>
      <p sl="fr">Il bilancio per il 2011 introduce dunque in maniera esplicita alcuni dibattiti, anche se la loro iscrizione è per il momento solamente simbolica. Grazie a questo bilancio, il Parlamento prende la misura delle sue nuove responsabilità e si prepara ai dibattiti che determineranno il futuro dell’Unione.</p>
    </intervention>
    <intervention id="2-305" speaker_id="96878" name="Lajos BOKROS" is_mep="True" mode="spoken" nationality="Hungary" birth_date="26-06-1954" birth_place="Budapest" p_group="European Conservatives and Reformists Group" m_state="HU">
      <p sl="en">Signor Presidente, il bilancio dell’Unione europea per il 2011 è il primo elaborato sulla base del trattato di Lisbona, ma non è il primo del periodo di austerità. La crisi finanziaria globale ha messo a nudo le profonde debolezze strutturali del modello di sviluppo europeo, fondato su alte tasse, elevata redistribuzione fiscale, mercati di lavoro privi di flessibilità e una rete di protezione sociale estesa al di là del necessario. Ora è giunto il momento di ripensare e ristrutturare la fiscalità, a livello non solo nazionale ma anche europeo.</p>
      <p sl="en">Il bilancio dell’Unione europea per il 2011 mostra qualche segno di austerità ma non è abbastanza audace sul piano dei cambiamenti strutturali. Ciò dipende dal fatto che per molti la quantità è sinonimo di qualità: pensano in altre parole che, quanto maggiori saranno le spese, tanto migliore sarà l’impatto sulla società e sull’economia d’Europa. Per di più, costoro chiedono finanziamenti supplementari in quanto il trattato di Lisbona e la strategia Europa 2020 impongono nuovi mandati alla Comunità.</p>
      <p sl="en">Tale concezione si basa però su un equivoco di fondo. Il bilancio dell’Unione europea è giustamente esiguo rispetto a quelli nazionali: non ha bisogno di accrescersi per svolgere le proprie funzioni. Ciò che importa è essenzialmente la struttura del bilancio e l’efficacia della spesa: occorre perciò, e basta, concentrarsi in maniera decisa su innovazione, ricerca e sviluppo, istruzione superiore, settori selezionati di trasporto dell’energia, agricoltura e sviluppo rurale. Il nostro bilancio è completamente diverso dai bilanci nazionali, in cui le spese discrezionali sono minime; noi invece abbiamo un ampio potere discrezionale. Il bilancio dell’Unione europea andrebbe considerato un bilancio di investimenti di capitale, anziché un bilancio corrente: dovrebbe dedicarsi solo agli investimenti nel comune futuro europeo.</p>
      <p sl="en">Per tale motivo il nostro gruppo è fermamente convinto che il bilancio dell’Unione europea non abbia bisogno di incrementi. Esso non può in alcun modo sostituire i bilanci nazionali che rappresentano la sovranità nazionale. Una tassa estesa a tutta l’Unione europea, poi, non è assolutamente necessaria: tasse a livello di Unione europea non sostituirebbero la tassazione nazionale, ma inevitabilmente vi si aggiungerebbero, aggravando ancor più gli svantaggi fiscali della regione europea rispetto al resto del mondo.</p>
      <p sl="en">Il gruppo ECR è contrario pure all’emissione di obbligazioni. L’emissione di titoli di debito comporta un debito e spalancherebbe le porte a un incremento del debito a causa dei deficit. Abbiamo già debiti abbastanza elevati a livello nazionale, e passivi non finanziati ancor più gravosi. Non abbiamo certo bisogno di ulteriori strati di debito che distruggerebbero il futuro dei giovani europei e renderebbero irreversibile l’estremo declino del nostro continente. Il gruppo ECR concorda con le priorità formulate per il bilancio 2011 dalla relatrice – gioventù, istruzione e mobilità – ma fa notare che, se intendiamo perseguire seriamente tali priorità, la conseguenza logica è che i nostri giovani non hanno certo bisogno di oneri fiscali più pesanti, in un periodo di evoluzione demografica negativa, bensì di solidarietà più intensa e di investimenti nel nostro futuro comune.</p>
    </intervention>
    <intervention id="2-307" speaker_id="96706" name="João FERREIRA" is_mep="True" mode="spoken" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Signor Presidente, signor Commissario, proprio come gli altri, anche questo bilancio è costretto nei limiti di un quadro finanziario pluriennale estremamente rigido, che in pratica impedisce qualsiasi forma di coesione economica e sociale. È quindi urgentemente necessaria una revisione intermedia di questo quadro finanziario, come del resto altri colleghi hanno già notato; il bilancio proposto però, ancora una volta, non raggiunge gli importi concordati in sede di quadro finanziario pluriennale. Di fronte all’aggravarsi della crisi, della disoccupazione e delle condizioni di vita di milioni di persone, siamo tutti costretti a renderci conto dell’autentico significato che la tanto vantata solidarietà europea ha per alcuni.</p>
      <p sl="pt">Il bilancio può servire a due scopi opposti: può essere uno strumento di solidarietà, riduzione delle disuguaglianze, promozione della coesione economica e sociale, occupazione e progresso sociale, e fare così gli interessi dei lavoratori e dei cittadini; oppure può essere uno strumento di disuguaglianza e inasprire così le politiche neoliberistiche, l’insicurezza del posto di lavoro, la disoccupazione, l’interventismo all’estero e la guerra, offendendo gli interessi dei lavoratori e dei cittadini.</p>
      <p sl="pt">È questo il messaggio che risuona anche nelle lotte in corso in tutta Europa. Fin dall’inizio, l’esiguità del bilancio ne compromette la funzione ridistributiva, lo svuota di giustizia ed aggrava gli effetti perniciosi delle politiche perseguite dall’Unione europea.</p>
      <p sl="pt">Desideriamo perciò affermare che a questo bilancio esiste un’alternativa, che è non solo possibile ma anzi sempre più necessaria. A tale scopo abbiamo avanzato varie proposte, tra cui la creazione di un programma europeo per l’occupazione e lo sviluppo sostenibile che riguardi l’un per cento del prodotto interno lordo dell’Unione europea, con capitali supplementari forniti dagli Stati membri. Quest’iniziativa avrebbe lo scopo di ottenere una reale convergenza e di promuovere il potenziale di ogni paese, l’uso sostenibile delle risorse, gli investimenti nella produzione e la creazione di posti di lavoro provvisti di diritti.</p>
    </intervention>
    <intervention id="2-309" speaker_id="4507" name="Bas BELDER" is_mep="True" mode="spoken" nationality="Netherlands" birth_date="25-10-1946" birth_place="Ridderkerk" p_group="European Conservatives and Reformists Group" m_state="NL">
      <p sl="nl">Signora Presidente, la crisi economica ci ha costretti a fare economie, come risulta in tutta evidenza dai bilanci degli Stati membri. Per contro, il Parlamento europeo sta per decidere di aumentare il bilancio dell’Unione europea per il 2011. Non si giustifica in alcun modo l’accusa che viene tuttora rivolta ai relatori di alto livello politico di proporre importi eccessivamente bassi.</p>
      <p sl="nl">Oltre a ciò, il Parlamento ha espresso il desiderio che l’Unione europea diventi più indipendente per quanto riguarda la raccolta delle risorse proprie. Si mette così in dubbio il principio secondo cui l’Unione europea è finanziata dagli Stati membri. Il gruppo dell'Alleanza progressista di Socialisti e Democratici al Parlamento europeo propone una tassa sulle transazioni commerciali il cui gettito affluirebbe nel bilancio dell’Unione europea. Ma una tassa comunitaria non è auspicabile. Se fosse adottata una tassa sulle banche, i suoi proventi dovrebbero servire per ridurre il pesante indebitamento degli Stati membri, perché, a ben guardare, sono stati loro a dover spendere enormi somme di danaro per salvare le banche dal fallimento.</p>
    </intervention>
    <intervention id="2-311" speaker_id="97016" name="Angelika WERTHMANN" is_mep="True" mode="spoken" nationality="Austria" birth_date="07-11-1963" birth_place="Schwarzach" p_group="Non" m_state="AT">
      <p sl="de">Signora Presidente, onorevoli colleghi, il bilancio comunitario per il 2011 rappresenta una sfida per tutti: Parlamento, Consiglio e Commissione. Dall’entrata in vigore del trattato di Lisbona, il Parlamento europeo ha assunto maggiori responsabilità e maggiori compiti legislativi. Vorrei segnalare innanzi tutto che attualmente il bilancio dell’Unione europea è di poco superiore all’1 per cento del reddito nazionale lordo.</p>
      <p sl="de">Desidero sollevare in particolare tre questioni.</p>
      <p sl="de">Primo: il bilancio comunitario per il 2011 ha fissato priorità che devono essere rafforzate alla luce delle difficoltà economiche che tutta l’Europa si trova ad affrontare a seguito della crisi strutturale degli scorsi anni. Più di tutto è importante che l’obiettivo centrale dei nostri sforzi rimanga la riduzione degli attuali livelli di disoccupazione in Europa attraverso, per esempio, investimenti nell’economia, nell’industria, nel turismo e nella politica energetica e climatica, nonché mediante la conservazione dei posti di lavoro esistenti e la creazione di nuovi. A tale proposito penso specialmente a priorità quali i giovani, l’istruzione e la mobilità. Dobbiamo dedicare attenzione a programmi quali quello per l’apprendimento permanente e Gioventù in azione, che sostengono la strategia comunitaria per la ripresa economica e la strategia Europa 2020. Con un’istruzione migliore – soprattutto un’istruzione che dia loro qualifiche – i giovani avranno opportunità molto migliori sul mercato del lavoro. Erasmus facilita non soltanto l’acquisizione di lingue straniere ma anche la mobilità, che è essenziale nell’era della globalizzazione. Ma, riguardo alla mobilità, ai giovani si chiede anche di assumersi responsabilità. Questo programma dovrebbe essere utilizzato molto di più.</p>
      <p sl="de">Secondo: l’obiettivo principale della politica agricola comune deve continuare a essere il mantenimento della stabilità del mercato e della sicurezza alimentare.</p>
      <p sl="de">Terzo e ultimo punto, ma non meno importante: in questi tempi di difficoltà economiche, ci sono pochi soldi. Come ho già detto molte volte in passato, dobbiamo rendere la burocrazia più efficiente in tutti i campi e dobbiamo trovare e utilizzare sinergie con gli Stati membri.</p>
    </intervention>
    <intervention id="2-313" speaker_id="1204" name="Alain LAMASSOURE" is_mep="True" mode="spoken" nationality="France" birth_date="10-02-1944" birth_place="Pau" p_group="Group of the European People's Party (Christian Democrats)" m_state="FR">
      <p sl="fr">Signora Presidente, signori Ministri, signor Commissario, adottando questi emendamenti al progetto di bilancio per il 2011, la commissione per i bilanci voleva agire con senso di responsabilità. Comprendiamo, signor Ministro, le posizioni dei governi.</p>
      <p sl="fr">In tutti i paesi si stanno attuando politiche coraggiose e impopolari al fine di ridurre i disavanzi di bilancio, divenuti inaccettabili. Il Parlamento europeo ha dato il proprio sostegno a quelle politiche. Stando così le cose, non possiamo chiedere agli Stati membri di aumentare le tasse o di indebitarsi ulteriormente per finanziare un significativo aumento del bilancio europeo.</p>
      <p sl="fr">Quindi, per la prima volta in vent’anni il Parlamento europeo respingerà qualsiasi emendamento che ecceda i limiti delle attuali prospettive finanziarie. Analogamente, laddove il Consiglio ha deciso un aumento simbolico dello 0,2 per cento degli stanziamenti d’impegno, la commissione per i bilanci propone lo 0,8 per cento al valore corrente dell’euro, e quindi una riduzione in termini di volume. Per quanto riguarda i pagamenti, signor Ministro, il Parlamento europeo ascolterà con attenzione il Consiglio, il cui chiaro messaggio è stato recepito.</p>
      <p sl="fr">In cambio, il Parlamento europeo si aspetta altrettanto senso di responsabilità da parte del Consiglio. Il trattato di Lisbona conferisce all’Unione europea poteri nuovi o maggiori: una politica energetica comune, una politica estera e di sicurezza comune, una politica di immigrazione comune, una politica spaziale comune e via dicendo. Sarebbe responsabile far credere ai cittadini che tutte queste politiche devono essere attuate senza che venga stanziato per loro un solo euro prima della seconda metà di questo decennio? L’ambizioso programma Europa 2020 è stato approvato all’unanimità lo scorso luglio dal Consiglio europeo. Adesso, a sei mesi di distanza, sarebbe responsabile accorgersi di non avere la più pallida idea di come finanziarlo? Rileviamo che il finanziamento del bilancio europeo mediante prelievi dai bilanci nazionali ci ha portati oggi a una situazione di stallo politico e finanziario. È responsabile rifiutarsi di sviluppare ulteriormente questo sistema?</p>
      <p sl="fr">A nostro parere, i negoziati sul bilancio 2011, il primo in conformità delle regole del trattato di Lisbona, dovrebbero essere accompagnati da un accordo politico volto a garantire il finanziamento futuro delle politiche comunitarie, da un accordo su una revisione delle prospettive finanziarie valide dal 2012 mirata a integrare il finanziamento di progetti già in corso di esecuzione, come ITER e Galileo, e a dare l’avvio al finanziamento delle nuove competenze previste dal trattato di Lisbona e delle priorità del programma Europa 2020, nonché da un accordo per aprire una discussione sulla riforma delle risorse proprie. Il Parlamento ha chiesto tale riforma tre anni fa. Siamo lieti che la Commissione stia compiendo primi, timidi passi per mettere sul tavolo alcune delle opzioni possibili.</p>
      <p sl="fr">Vi invito a trovare un accordo affinché le nostre tre istituzioni collaborino tra di loro con l’aiuto dei parlamenti nazionali. Dobbiamo giungere a un’intesa sulla procedura e stabilire un calendario all’interno di questo accordo globale, che, al pari del Consiglio, peroriamo con passione.</p>
    </intervention>
    <intervention id="2-315" speaker_id="96807" name="Ivailo KALFIN" is_mep="True" mode="spoken" nationality="Bulgaria" birth_date="30-05-1964" birth_place="Sofia" p_group="Group of the Progressive Alliance of Socialists and Democrats in the European Parliament" m_state="BG">
      <p sl="bg">Come hanno già osservato i colleghi, il bilancio dell’Unione europea per il 2011 viene approvato secondo una procedura nuova che prevede l’accordo tra il Parlamento europeo e il Consiglio. Il Parlamento riconosce pienamente questo punto particolare.</p>
      <p sl="bg">Durante le discussioni nella commissione per i bilanci abbiamo assunto un atteggiamento molto responsabile e non abbiamo fatto quella che sarebbe stata la cosa più normale per qualsiasi deputato di qualsiasi parlamento, cioè chiedere un aumento delle risorse, perché altrimenti saremmo entrati in conflitto con i rappresentanti del potere esecutivo.</p>
      <p sl="bg">Abbiamo invece riconosciuto che, nell’attuale clima di recessione economica, nel quale i bilanci nazionali sono soggetti a tagli continui, il bilancio dell’Unione europea deve dare il buon esempio. L’appello proveniente dagli Stati membri, che riprende quello dei cittadini europei, è di cogliere ogni occasione per spendere le risorse pubbliche con prudenza e maggiore efficienza.</p>
      <p sl="bg">Abbiamo colto ogni occasione per aumentare l’efficienza; il risultato di ciò sono le nostre proposte. Questa è la prima volta nella sua storia che il Parlamento europeo si comporta con così tanto senso di responsabilità sin dall’inizio della discussione sul bilancio. Allo stesso modo, mi attendo che anche il Consiglio riveda la propria posizione.</p>
      <p sl="bg">Non dobbiamo dimenticare che ci sono limiti all’aumento dell’efficienza. Tagliare le risorse significa tagliare le ambizioni politiche. Che tipo di segnale sta lanciando il Consiglio con la sua proposta di ridurre drasticamente i fondi della rubrica 1a? Si tratta delle risorse destinate specificamente all’innovazione e alla crescita intelligente, che costituiscono anche la base di tutti i programmi nazionali di uscita dalla recessione e della strategia Europa 2020.</p>
      <p sl="bg">Com’è possibile raggiungere questi obiettivi tagliando i fondi del bilancio? Comportarsi così significa, in pratica, rifiutarsi di affrontare una serie di priorità europee. Quando siamo onesti con i cittadini europei? Quando il Consiglio annuncia ufficialmente nuove politiche, quando assegna nuove funzioni alle istituzioni europee o quando non si trova l’accordo su una riduzione delle risorse?</p>
      <p sl="bg">Negli anni scorsi il bilancio europeo è diventato una parte sempre più piccola dell’economia comunitaria, mentre nel contempo è cresciuto il numero dei compiti attribuiti all’Unione europea. Si pone, pertanto, la questione che il bilancio è uno strumento fondamentale per conseguire determinati obiettivi politici. Il bilancio europeo non è fine a sé stesso, bensì dà ai contribuenti valore aggiunto e ottiene di più di quanto si potrebbe realizzare se le stesse risorse fossero spese dai 27 Stati membri.</p>
      <p sl="bg">Non si può fare un collegamento diretto tra il bilancio comunitario e i bilanci nazionali. L’attuale riduzione delle spese dei bilanci nazionali è una conseguenza degli aumenti dello scorso anno. Lo stesso non si può dire del bilancio comunitario, che è molto più stabile.</p>
    </intervention>
    <intervention id="2-317" speaker_id="28246" name="Alexander Nuno PICKART ALVARO" is_mep="True" mode="spoken" nationality="Germany" birth_date="26-05-1975" birth_place="Bonn-Bad Godesberg" p_group="Group of the Alliance of Liberals and Democrats for Europe" m_state="DE">
      <p sl="de">Signora Presidente, desidero rivolgere un particolare ringraziamento alle due relatrici. Come molti colleghi hanno già detto, sembra che stiamo applicando l’equazione “più soldi uguale politiche migliori”. Io credo invece che sia vero l’esatto opposto, cioè che politiche migliori giustifichino maggiori finanziamenti. È necessario che i soldi che mettiamo a disposizione siano spesi in modo efficiente. Se considereremo questo come un criterio essenziale e se attueremo i relativi controlli potremo avere successo. Non ha senso finanziare le vacche sacre, come il bilancio agricolo e la politica strutturale e di coesione, se nel contempo non le riformiamo e ammoderniamo. Molti colleghi hanno affermato – e sono pienamente d’accordo con loro – che ci dobbiamo focalizzare sulle aree della ricerca e dello sviluppo, delle energie rinnovabili, della sicurezza energetica e della mobilità dell’istruzione.</p>
      <p sl="de">Per quanto riguarda il tema della disciplina, permettetemi di citare nuovamente l’accordo raggiunto a Deauville, perché la disciplina la dobbiamo pretendere anche dagli Stati membri. Secono l’agenzia di stampa AFP, un rappresentante della Francia avrebbe dichiarato che “in Germania ci sono ayatollah che, su tali questioni, si comportano con rigore prussiano”, riferendosi alla posizione inflessibile del governo tedesco. Personalmente dubito che il rappresentante francese dell’Europa abbia una tale concezione del “saper vivere” da ritenere che si possano spendere liberamente soldi che non si hanno, lasciando che siano poi le generazioni future a pagare per i debiti contratti oggi. Non posso credere che questo sia ciò che gli Stati membri vogliono fare, ed è anche ora che lo dimostriamo durante i negoziati sul bilancio comportandoci con quella disciplina che abbiamo invocato e di cui abbiamo dato prova in maggio.</p>
    </intervention>
    <intervention id="2-319" speaker_id="1419" name="James ELLES" is_mep="True" mode="spoken" nationality="United Kingdom" birth_date="03-09-1949" birth_place="London" p_group="European Conservatives and Reformists Group" m_state="GB">
      <p sl="en">Signora Presidente, mi congratulo con le relatrici per aver svolto il loro compito in una situazione finanziaria che, come è emerso dalla discussione di oggi pomeriggio, è molto faticosa e difficile.</p>
      <p sl="en">In un momento in cui il governo britannico propone i tagli di bilancio più generalizzati mai visti nel corso di una generazione, noi conservatori chiediamo il congelamento delle spese europee. Crediamo che i fondi di bilancio dell’Unione europea debbano essere utilizzati per conferire un vero valore aggiunto ad azioni quali quelle mirate a garantire la crescita economica adesso, la ripresa in futuro e la stabilità nell’Unione europea e nel resto del mondo, a ridurre la povertà a livello globale e ad affrontare la sfida condivisa del cambiamento climatico.</p>
      <p sl="en">Abbiamo inoltre proposto emendamenti alla risoluzione sul bilancio per chiedere chiarimenti riguardo a tre punti specifici: i costi, per esempio, degli uffici esterni del Parlamento negli Stati membri, l’allarme per i finanziamenti delle organizzazioni non governative – e a tale proposito gradiremmo una relazione da parte della Commissione europea – e, ultimo punto ma non meno importante, le generose condizioni di pensionamento previste dallo statuto del personale, comprese quelle per i Commissari in quiescenza. Su queste tre questioni vogliamo avere chiarimenti nei prossimi mesi.</p>
      <p sl="en">Per quanto attiene alla prospettiva più ampia, oggi pomeriggio abbiamo ricevuto un comunicato stampa della Commissione europea.</p>
      <p sl="en">In primo luogo, crediamo che questo non sia il momento adatto per pensare a risorse proprie aggiuntive, nel bel mezzo della peggior crisi finanziaria degli ultimi 70 anni.</p>
      <p sl="en">In secondo luogo, signor Commissario, pur dicendo che, sì, abbiamo bisogno di maggiore flessibilità, e sì, vogliamo dare maggiore risalto ai risultati e agli input, ci chiediamo come ciò sia compatibile con la richiesta di prospettive finanziarie di durata decennale, quando vediamo che i risultati di una revisione di medio termine sono del tutto vani in questo genere di esercizio. Come possiamo fissare cifre vincolanti con dieci anni di anticipo se non sappiamo neppure come sarà l’economia europea tra due anni?</p>
      <p sl="en">Infine, in riferimento al mio paese vorrei dire che il nostro contributo netto crescerà del 60 per cento nei prossimi due anni, ma contestualmente non ci sono state modifiche della PAC. Perché quest’anno le cose dovrebbero andare diversamente? Dovremmo chiedere di porre un limite netto al nostro contributo finché non ci sarà un sistema equo per il bilancio comunitario.</p>
    </intervention>
    <intervention id="2-321" speaker_id="28514" name="Kyriacos TRIANTAPHYLLIDES" is_mep="True" mode="spoken" nationality="Cyprus" birth_date="03-09-1944" birth_place="Palaihori" p_group="Confederal Group of the European United Left - Nordic Green Left" m_state="CY">
      <p sl="el">Signora Presidente, sappiamo che il bilancio comunitario è lo strumento principale per dare attuazione a orientamenti e priorità di tipo politico. Sappiamo anche che la natura del bilancio è dettata sostanzialmente dal quadro finanziario 2007-2013. Quindi, da un punto di vista politico il bilancio non è uno strumento flessibile. Ma quello che non riusciamo a comprendere – se posso esprimermi così – è l’assurdità che, durante l’intera durata della peggior crisi finanziaria, che ha mietuto vittime tra le famiglie e i lavoratori, le piccole e le medie imprese e i giovani, tutte le proposte avanzate – dalla Commissione come dal Consiglio – si sono limitate a incentivi per le imprese del settore privato. In tutti questi anni, è sicuramente al dogmatismo del cosiddetto libero mercato e all’ambiziosa strategia di Lisbona che vanno addebitati gli alti livelli di disoccupazione e l’aumento della povertà e della sottooccupazione. Cosa abbiamo ottenuto, in tutti questi anni, concentrando la nostra attenzione sugli impianti e su un approccio strategico alle norme internazionali, che è peraltro ribadito nel progetto di bilancio? Se il modello esistente è un fallimento, perché non proporre un radicale cambiamento sociale?</p>
      <p sl="el">Desidero infine richiamare la vostra attenzione sul problema delle persone scomparse a Cipro a seguito dell’invasione turca e degli avvenimenti nel periodo 1963-67, che hanno portato alla divisione dell’isola. Siamo lieti che il Parlamento europeo abbia approvato un nuovo stanziamento di tre milioni di euro a favore del comitato per le persone scomparse a Cipro. Tale questione riguarderà tanto i turco-ciprioti quanto i greco-ciprioti. Devo però sottolineare che la Turchia ha il dovere di acconsentire a far luce in modo sistematico e dedicato sul destino dei nostri cittadini scomparsi e deve mettere a disposizione tutte le informazioni classificate come segreti militari.</p>
    </intervention>
    <intervention id="2-323" speaker_id="1956" name="Frank VANHECKE" is_mep="True" mode="spoken" nationality="Belgium" birth_date="30-05-1959" birth_place="Brugge" p_group="Non" m_state="BE">
      <p sl="nl">Signora Presidente, in quest’Aula rappresento la popolazione che, in termini percentuali, fornisce all’Unione europea il maggiore contributo netto a spese dei contribuenti: ciascun cittadino fiammingo versa ogni anno un contributo netto di circa 290 euro per garantire il funzionamento delle istituzioni europee. Noi fiamminghi siamo i campioni dei contribuenti europei.</p>
      <p sl="nl">Per tale motivo reputo particolarmente inaccettabile che, già nei suoi primi paragrafi, questa relazione rimproveri coloro che osano porre domande – peraltro giustificate – sull’importo del contributo dell’Unione europea e sui benefici derivanti da molte delle spese comunitarie. È tutt’altro che certo che a livello europeo i soldi dei contribuenti siano impiegati con maggiore efficienza che a livello locale. Piuttosto, è vero il contrario.</p>
      <p sl="nl">A mio modo di vedere, altrettanto inaccettabile è il modo in cui quel colosso amministrativo che è l’Unione europea continua a crescere, particolarmente adesso che le numerose istituzioni europee pagano stipendi e indennità principeschi. Per non parlare, poi, dei vari sussidi comunitari, come il miliardo di euro elargito annualmente alle organizzazioni non governative, che non rispondono ad alcun criterio di efficienza.</p>
      <p sl="nl">Tutti gli Stati membri dell’Unione europea si trovano a dover compiere enormi sforzi e risparmi dal punto di vista fiscale. Potremmo attenderci sforzi molto maggiori da parte dell’Unione europea, ma evidentemente ci riteniamo superiori alla massa. Questa è un’altra occasione perduta per il Parlamento e per l’Unione europea.</p>
    </intervention>
    <intervention id="2-325" speaker_id="1037" name="Reimer BÖGE" is_mep="True" mode="spoken" nationality="Germany" birth_date="18-12-1951" birth_place="Hasenmoor" p_group="Group of the European People's Party (Christian Democrats)" m_state="DE">
      <p sl="de">Signora Presidente, dopo quanto detto dall’onorevole Vanhecke sarei tentato di dire che il prezzo pagato dai cittadini comunitari delle Fiandre è molto conveniente, visto che l’Unione garantisce pace, libertà, prosperità e, si spera, anche rispetto e tolleranza per tutti nell’Unione europea.</p>
      <p sl="de">Discutiamo del bilancio 2011 in un momento in cui stiamo consolidando i bilanci pubblici. Sebbene la struttura del bilancio europeo, ovviamente, non sia affatto paragonabile a quella dei bilanci nazionali, anche noi dobbiamo essere sobri, ma dobbiamo nondimeno discutere delle aree sulle quali concentrarci in futuro. Ed è proprio qui, in effetti, che si misura la nostra capacità di trovare un equilibrio. Il rifiuto della Commissione e del Consiglio di procedere a una revisione e una correzione si tradurrebbe di fatto in una tardiva entrata in vigore del trattato di Lisbona dal punto di vista del bilancio. Nell’era della globalizzazione, quando è in gioco la sopravvivenza economica e politica dell’Unione europea, questa non è una risposta adeguata a interrogativi sul futuro. Durante la procedura di conciliazione avremo finalmente la possibilità – mi auguro – di discutere in maniera equa e ragionevole del valore aggiunto e della sussidiarietà, delle priorità positive e di quelle negative nonché, allo stesso tempo, degli urgenti requisiti politici.</p>
      <p sl="de">Parallelamente dobbiamo parlare anche delle modifiche dell’accordo interistituzionale sulla disciplina di bilancio. Dobbiamo trovare un’intesa sulla procedura da seguire in futuro per discutere e stabilire insieme il quadro finanziario pluriennale. Abbiamo bisogno di maggiore flessibilità in riferimento ai punti 21 e 23 dell’accordo interistituzionale. Inoltre, mi spiace per il rappresentante della Commissione, ma se, come si afferma nel vostro documento, l’utilizzo dei fondi del bilancio comunitario per il meccanismo di stabilità costituisce un uso innovativo del bilancio UE, allora devo dire che, in linea di principio, ciò significa raggirare il Parlamento. Anche qui ci sarà da lavorare.</p>
      <p sl="de">Concludo rivolgendo al Consiglio un’osservazione molto importante. Vi lamentate dei tagli che abbiamo apportato a ITER. In realtà, noi vogliamo per ITER un’affidabile soluzione di respiro pluriennale, e voi non dovreste lamentarvi dei tagli effettuati adesso che le strutture gestionali di ITER sono ridotte. Questo problema dovrà essere risolto per primo, e soltanto dopo troveremo una soluzione ragionevole – non, però, una soluzione spezzettata in piccole porzioni spalmate su tre anni.</p>
    </intervention>
    <intervention id="2-327" speaker_id="96991" name="Eider GARDIAZABAL RUBIAL" is_mep="True" mode="spoken" nationality="Spain" birth_date="12-07-1975" birth_place="Bilbao" m_state="ES">
      <p sl="es">Signora Presidente, noi pratichiamo politiche nuove, affrontiamo sfide nuove, assumiamo impegni verso paesi terzi, ma quando arriva il momento della verità voi non volete finanziare tutto ciò con danaro fresco.</p>
      <p sl="es">Sembra che le istruzioni del Consiglio e della Commissione siano di provvedere alle priorità nuove, tagliando però quelle vecchie. Noi non condividiamo questo atteggiamento, che, secondo me, si può spiegare solo in due modi: o deriva da una mancanza di responsabilità verso le decisioni prese adesso, o dissimula – così si potrebbe pensare – un certo sentimento di ostilità nei confronti dell’Europa.</p>
      <p sl="es">A chi si riconosce nella prima ipotesi voglio dire che, quando si assume un impegno, poi bisogna rispettarlo. Pertanto non possiamo accettare che i bisogni più recenti siano soddisfatti al cento per cento e che allo stesso tempo ci dimentichiamo di quelli apparentemente meno attuali.</p>
      <p sl="es">A coloro il cui unico obiettivo è tagliare il bilancio dell’Unione europea chiedo di pensarci due volte. So che alcuni la pensano così perché non credono nell’integrazione europea. In effetti, come abbiamo visto purtroppo in quest’Aula, a taluni non piace l’idea di costruire qualcosa insieme; preferiscono lavorare per sé stessi, senza curarsi dei vicini. Ma, per il momento, sono una minoranza.</p>
      <p sl="es">A ogni modo, il comitato di conciliazione dovrà prendere una decisione, e sulle questioni di fondo siamo d’accordo. Anche noi vogliamo finanziare il reattore termonucleare sperimentale internazionale, cioè ITER. La questione è: come? Finanziamo le priorità nuove tagliando quelle vecchie, come vorrebbero il Consiglio e la Commissione, oppure facciamo le cose per bene?</p>
      <p sl="es">Abbiamo raggiunto un accordo e trovato 1,8 miliardi di euro per il piano europeo di ripresa economica. Perché adesso dobbiamo tagliare i finanziamenti per il programma quadro di ricerca allo scopo di finanziare ITER? Un po’ di coerenza!</p>
      <p sl="es">Non possiamo annunciare la strategia Europa 2020 strombazzandola ai quattro venti, mirando a una crescita sostenibile dal punto di vista economico, sociale e ambientale e cercando di ottenere ciò che la strategia di Lisbona è stata incapace di realizzare, e poi metterci subito a tagliare, per esempio, le spese per la ricerca allo scopo di finanziare altre spese per la ricerca. Giustificano un simile comportamento dicendoci che siamo in un’epoca di tagli.</p>
      <p sl="es">La realtà, invece, è che tagliano il bilancio ogni anno e che il quadro finanziario vigente è stato adottato nel 2005, quando c’era il boom economico! Ecco perché stiamo litigando per alcune centinaia di milioni di euro: perché nel 2005 non sono stati ambiziosi e perché adesso ci troviamo in un momento di crisi.</p>
      <p sl="es">E non ci vengano a dire che le finanze degli Stati membri faranno bancarotta a causa delle nostre richieste. Voglio far presente soltanto che stiamo parlando di uno sforzo di bilancio pari allo 0,003 per cento del prodotto nazionale lordo dell’Unione. Penso che sia un ordine di grandezza del tutto accettabile.</p>
    </intervention>
    <intervention id="2-329" speaker_id="96685" name="Riikka PAKARINEN" is_mep="True" mode="spoken" nationality="Finland" birth_date="24-08-1981" birth_place="Varkaus" p_group="Group of the Alliance of Liberals and Democrats for Europe" m_state="FI">
      <p sl="fi">Signora Presidente, signor Commissario, mentre era in corso la preparazione di questo progetto di bilancio abbiamo sentito dire da varie parti che l’Unione europea dovrebbe tirare la cinghia a causa delle turbolenze economiche attuali. Non possiamo però accontentarci di un bilancio da recessione, che ci costringerebbe a rimangiarci parte degli impegni che abbiamo preso a livello comunitario e, forse, anche degli impegni internazionali.</p>
      <p sl="fi">Particolarmente preoccupante nei tagli del Consiglio è il fatto che essi riguardano, tra l’altro, la ricerca e lo sviluppo, come già osservato. Proprio perché gli Stati membri vogliono la crescita economica e un minore indebitamento pubblico, non possiamo mandare al macero le nostre priorità. Mentre infuria la tempesta, dobbiamo saper guardare al futuro con maggiore determinazione. A titolo d’esempio, questa si è rivelata una formula valida nel mio paese, la Finlandia.</p>
      <p sl="fi">Secondo gli obiettivi di Lisbona, il 3 per cento del prodotto interno lordo doveva essere destinato alla ricerca e allo sviluppo. Attualmente, siamo a circa l’1,9 per cento nell’Unione nel suo complesso. È stato stimato che un aumento dell’1 per cento crea diversi milioni di posti di lavoro. Abbiamo quindi un sacco di ragioni per cercare di raggiungere questo obiettivo molto importante e ambizioso.</p>
      <p sl="fi">A mio parere, il bilancio 2011, che sarà posto ai voti domani, dimostra che, secondo la commissione per i bilanci, è importante cercare anche in futuro di favorire la crescita attraverso le regioni. Quindi, i tagli del Consiglio allo sviluppo regionale sono del tutto indifendibili. Mi auguro che anche il Consiglio si renda conto dell’importanza della politica regionale e del suo stretto legame con la strategia Europa 2020.</p>
    </intervention>
    <intervention id="2-331" speaker_id="23695" name="Hynek FAJMON" is_mep="True" mode="spoken" nationality="Czechia" birth_date="17-05-1968" birth_place="Nymburk" p_group="European Conservatives and Reformists Group" m_state="CZ">
      <p sl="cs">Vorrei fare tre osservazioni sulla preparazione del bilancio comunitario per il prossimo anno. Secondo me, dobbiamo cercare di agire nel modo seguente. In primo luogo, il Parlamento europeo deve tener conto della reale situazione economica degli Stati membri dell’Unione europea, cioè del fatto che nella maggior parte di essi l’economia è in declino oppure in fase di stagnazione, mentre sta crescendo solo in pochi paesi. Dobbiamo tenere bene a mente questa realtà e, di conseguenza, non possiamo chiedere un aumento delle spese europee in un momento in cui le risorse sono scarse. In secondo luogo, il Parlamento europeo deve portare avanti la tradizione di una gestione equilibrata dei bilanci europei. È positivo che i nostri bilanci siano equilibrati e non ci troviamo nella necessità di intervenire per salvare i nostri debiti, come devono fare quasi tutti gli Stati membri. In terzo luogo, il Parlamento europeo dovrebbe discutere il bilancio in maniera tale da consentirne l’approvazione, come al solito, nell’ultima sessione plenaria prima di Natale. La certezza di un bilancio approvato è importante per la stabilità economica dell’Europa, e per parte nostra dovremmo essere in grado di sostenerla in questo modo.</p>
    </intervention>
    <intervention id="2-333" speaker_id="96816" name="Giovanni LA VIA" is_mep="True" mode="spoken" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Signora Presidente, signor rappresentante del Consiglio, signor Commissario, onorevoli colleghi, vorrei in primo luogo ringraziare la collega Sidonia Elżbieta Jędrzejewska e gli altri colleghi per l'ottimo lavoro svolto in questi mesi, che ha portato alla definizione della posizione sul bilancio 2011, prima, della commissione e, domani, del Parlamento.</p>
      <p sl="it">A mio avviso, il punto di partenza sul quale fondare l'azione europea in materia di bilancio deve essere il concetto di valore aggiunto europeo, a tenore del quale – com'è noto – la spesa europea deve generare benefici chiari e visibili a favore dell'Unione e dei suoi cittadini. E proprio in quest'ottica va sottolineato che l'introduzione di nuove politiche e il rafforzamento delle competenze già riconosciute in capo all'Unione, quali i risultati dell'entrata in vigore del Trattato di Lisbona, hanno reso più che mai evidente la necessità di un bilancio adeguato.</p>
      <p sl="it">Credo pertanto che il bilancio europeo debba mantenere una dimensione idonea per raggiungere risultati non ottenibili con nessun'altra spesa effettuata a livello nazionale o locale. Ciò vale soprattutto in un momento di crisi come quello attuale, in cui gli Stati membri sono impegnati nel difficile compito di controllare le spese e di far quadrare i propri bilanci e in cui la commissione per i bilanci ha dato piena prova di una politica attenta e responsabile rispettando per la prima volta in vent'anni i limiti del quadro finanziario pluriennale.</p>
      <p sl="it">Il Parlamento europeo ha deciso di uniformarsi per molti aspetti alla posizione iniziale della Commissione, prevedendo inoltre alcuni aumenti volti al finanziamento delle proprie priorità proposte sin dal marzo 2010 quali giovani, mobilità, ricerca e innovazione. Sono stati quindi eliminati i tagli proposti dal Consiglio, effettuati spesso in modo indiscriminato, nonché su linee chiave del bilancio, come nel caso dei clearance of account , della rubrica 2, rendendo palese l'assenza di chiare e ragionate scelte politiche dietro la proposta.</p>
      <p sl="it">Considero inoltre necessario il mantenimento del bilancio della PAC ai livelli attuali, anche e soprattutto alla luce della prossima revisione della politica agricola comune dopo il 2013, che richiederà un livello di finanziamento adeguato e quindi in linea con quanto previsto nel bilancio attuale.</p>
    </intervention>
    <intervention id="2-335" speaker_id="28155" name="Edit HERCZOG" is_mep="True" mode="spoken" nationality="Hungary" birth_date="05-05-1961" birth_place="Budapest" p_group="Group of the Progressive Alliance of Socialists and Democrats in the European Parliament" m_state="HU">
      <p sl="en">Signora Presidente, non so cosa sia successo veramente, ma desidero intervenire in qualità di relatrice della commissione per l’industria, la ricerca e l’energia. Sono molto lieta di regalare tempo di parola al gruppo del Partito socialista europeo perché questo è uno dei rari casi in cui i socialisti europei, la commissione citata e la commissione per i bilanci sono unanimemente concordi. Quindi posso parlare a qualsiasi titolo. È stato raggiunto un accordo unanime.</p>
      <p sl="en">In merito alle rubriche 1a e 5 concernenti la gestione della ricerca e dello sviluppo, pensiamo tutti che i tagli decisi dal Consiglio rispetto al progetto di bilancio presentato dalla Commissione siano inaccettabili. Non è tollerabile che si taglino i fondi per la ripresa economica e gli stimoli all’economia, per le politiche a favore degli imprenditori e delle piccole e medie imprese in relazione all’agenda digitale, per la ricerca e lo sviluppo, l’innovazione e la politica spaziale nonché per i programmi come ITER.</p>
      <p sl="en">Il bilancio deve essere coerente con le belle parole sancite dal nostro trattato e con le nostre politiche, come Europa 2020, con la grande Unione dell’innovazione, dell’accesso digitale per tutti, delle reti di prossima generazione e via dicendo.</p>
      <p sl="en">Le nostre parole devono essere coerenti con i numeri indicati in bilancio, e quindi il bilancio deve essere coerente con le sfide del mondo globalizzato del XXI secolo.</p>
      <p sl="en">Possiamo fermare l’Europa, ma non possiamo fermare lo sviluppo del mondo; pertanto la nostra commissione è unanime nel richiedere, prima di tutto, che il bilancio sia riformulato secondo l’originaria proposta della Commissione, che peraltro rappresentava già un compromesso, perché avremmo bisogno di più, e poi che si trovino risorse aggiuntive per le nuove politiche in conformità del trattato di Lisbona, cioè la politica spaziale e ITER.</p>
      <p sl="en">Lo spettacolo deve continuare. Siamo pronti a trovare, nella procedura di conciliazione, il miglior compromesso possibile per i cittadini europei del XXI secolo.</p>
    </intervention>
    <intervention id="2-337" speaker_id="96940" name="Gerben-Jan GERBRANDY" is_mep="True" mode="spoken" nationality="Netherlands" birth_date="28-06-1967" birth_place="Den Haag" p_group="Group of the Alliance of Liberals and Democrats for Europe" m_state="NL">
      <p sl="nl">Signora Presidente, il mio partito non vede alcun motivo per cui il bilancio 2011 debba essere superiore a quello del 2010. Semplicemente non è necessario. Ciò che vogliamo, invece, è che i fondi siano spesi con maggiore accortezza, in modo tale da permetterci di creare veramente un valore aggiunto europeo.</p>
      <p sl="nl">Purtroppo il Consiglio non ha fatto così, anzi, ha mantenuto i finanziamenti proprio delle aree che non sono decisive per il futuro – come l’agricoltura e la politica di coesione – e sta tagliando quelli per la conoscenza, l’innovazione, la sostenibilità e l’energia, cioè proprio gli investimenti da cui dipenderà la nostra capacità concorrenziale futura. Non mi sorprende, pertanto, che ben sette Stati membri abbiano votato contro la posizione comune del Consiglio.</p>
      <p sl="nl">Come sapete tutti, il bilancio è immodificabile e come Parlamento non abbiamo praticamente alcuna possibilità di renderlo più flessibile spostando fondi da una rubrica a un’altra. Anche il Consiglio si è lamentato di questo stato di cose. Assai deplorevole è, poi, il fatto che la revisione delle prospettive finanziarie vigenti sia pronta soltanto oggi, cioè troppo tardi perché noi si possa intervenire per modificare qualcosa. Da tutto ciò consegue, a mio modo di vedere, che il Parlamento non ha alcuna possibilità di scelta. Nonostante la necessità di incrementare gli investimenti nei campi della conoscenza, dell’innovazione, della sostenibilità e dell’energia – aumentando, così, il volume del bilancio -, il Consiglio non ci lascia scelta.</p>
      <p sl="nl">Infine, signora Presidente, ci devono essere attribuite le nostre risorse proprie, perché questo è l’unico modo per indurre il Consiglio a cambiare idea.</p>
    </intervention>
    <intervention id="2-339" speaker_id="28358" name="Konrad SZYMAŃSKI" is_mep="True" mode="spoken" nationality="Poland" birth_date="06-12-1969" birth_place="Kalisz" p_group="European Conservatives and Reformists Group" m_state="PL">
      <p sl="pl">Oggi discutiamo del nuovo bilancio dell’Unione europea mentre le finanze pubbliche di gran parte degli Stati membri sono in crisi e i bilanci nazionali subiscono tagli molto pesanti. Non è, quindi, strano che stiamo cercando di tagliare anche il bilancio comunitario. Vorrei soltanto richiamare l’attenzione sul fatto che lo strumento anti-crisi più efficace e più forte che abbiamo a nostra disposizione è il mercato comune. Un mercato comune sostenibile si può realizzare più velocemente per mezzo di investimenti nella politica di coesione e di investimenti strutturali. Quindi, per favore, non chiedete tagli per queste aree, perché non si tratta di politiche di assistenza sociale né di sprechi di danaro, bensì di investimenti che ci aiutano già adesso a profittare di tutti i vantaggi del mercato comune, un mercato che abbiamo allargato nel 2004 e nel 2007.</p>
      <p sl="pl">Ancora una cosa. Oggi discutiamo del nuovo bilancio dell’Unione europea nel contesto della realizzazione delle istituzioni per il servizio diplomatico. Non aspettatevi dagli eurodeputati dell’Europa centrale un sostegno incondizionato all’incremento di spesa per il servizio per l’azione esterna, dal momento che i loro interessi e i loro paesi non saranno equamente rappresentati in queste nuove istituzioni.</p>
    </intervention>
    <intervention id="2-341" speaker_id="28220" name="Ingeborg GRÄSSLE" is_mep="True" mode="spoken" nationality="Germany" birth_date="02-03-1961" birth_place="Heidenheim" p_group="Group of the European People's Party (Christian Democrats)" m_state="DE">
      <p sl="de">Signora Presidente, Ministro Wathelet, signor Commissario, onorevoli colleghi, la cosa più importante del bilancio 2011 è ciò che ne pensa l’opinione pubblica degli Stati membri, e qui dobbiamo render merito al Consiglio: siete stati molto abili. Avete indicato una cifra, meno 2,77 per cento, la quale però non riveste alcun significato per i parlamenti nazionali, che non vi sono abituati. In altre parole, avete tagliato le voci di bilancio che avevano comunque già fondi in eccesso, salvo poi far fare – per così dire – la parte del cattivo e addossare tutta la colpa al Parlamento europeo, che sta invece cercando in buona fede di rimediare ai vostri tagli. Tutto ciò è molto ingegnoso, ma anche troppo trasparente perché possiate farla franca. In qualità di membro della commissione per il controllo dei bilanci, non vedo alcun segnale di interesse da parte del Consiglio a un bilancio comunitario migliore sul lungo periodo. Dov’è finito, allora, il nostro monitoraggio congiunto? Che fine ha fatto il controllo congiunto del bilancio? Da parte del Consiglio non viene alcun segnale in tal senso.</p>
      <p sl="de">Dato che domani parleremo delle riserve, rivolgo un appello in particolare ai colleghi affinché ridefiniamo i nostri meccanismi di controllo. Al riguardo mi preoccupa soprattutto il bilancio amministrativo, per il semplice motivo che è questo bilancio a essere sempre al centro dell’attenzione anche negli Stati membri. Nel 2007 è cominciata una selezione del personale nei settori dell’amministrazione e del coordinamento, e la dobbiamo portare avanti. Ancora una volta abbiamo creato una riserva all’uopo. La Commissione ha cento posti ufficiali di direttore generale – cento dalla scorsa estate – ma, secondo la sua stessa analisi comparativa, ne può avere soltanto 87. Un’altra riserva serve a chiedere che la Commissione scenda al numero che le spetta, cioè 87. Abbiamo detto che occorre monitorare meglio l’applicazione della normativa comunitaria negli Stati membri perché il suo adempimento è un pilastro dell’Unione europea. A tal fine è stata anche istituita una riserva. Dobbiamo chiederci che ne sarà della direzione generale dello Sviluppo quando verrà istituito il servizio per l’azione esterna, e che ne sarà di EuropeAid, l’ufficio di cooperazione. Già adesso vi lavorano molte persone, ma, se non stiamo attenti, nelle delegazioni della Commissione continuerà a esserci lo stesso numero di persone che nelle delegazioni del servizio per l’azione esterna. Finora abbiamo ottenuto soltanto un aumento di efficienza del servizio per l’azione esterna pari all’1 per cento, a fronte di un obiettivo del 10 per cento. Anche qui potremmo agire di comune accordo, con buoni risultati. Invito caldamente il Consiglio ad adoperarsi in tal senso.</p>
    </intervention>
    <intervention id="2-343" speaker_id="96833" name="Jens GEIER" is_mep="True" mode="spoken" nationality="Germany" m_state="DE">
      <p sl="de">Signora Presidente, Ministro Wathelet, signor Commissario, penso che tutti quanti, anche i signori e le poche signore dei gruppi euroscettici e anti-europeisti di questo Consesso, concordiamo sul fatto che l’Unione europea svolge compiti importanti che creano un valore aggiunto europeo perché o gli Stati nazionali non sono in grado di eseguire tali compiti o i beneficiari finali non riceverebbero i relativi contributi dal rispettivo paese. Questa seconda ipotesi si verificherebbe soprattutto perché gli Stati membri non investirebbero i risparmi ma li dovrebbero impiegare per ridurre il proprio indebitamento, mentre il bilancio europeo ha in gran parte finalità di investimento. Quindi, se vogliamo raggiungere gli obiettivi che fissiamo qui ogni settimana, abbiamo bisogno di un bilancio ambizioso, e ciò significa non meno bensì più risorse in futuro. In proposito, credo sia importante sottolineare che i bilanci nazionali e quello europeo sono tra loro complementari.</p>
      <p sl="de">Il Consiglio e gli Stati membri si comportano come se i soldi che affluiscono al bilancio europeo in un certo senso scomparissero in un enorme buco nero. Non è così; i soldi del bilancio europeo sono investiti per conseguire scopi che sono stati precedentemente concordati in quest’Aula. Pertanto, come proposto dall’onorevole Böge, è necessario anche procedere a una valutazione critica del programma finanziario di medio termine, la quale, ovviamente, servirà soltanto a dimostrare che il Consiglio non può dire di sì al trattato di Lisbona e, allo stesso tempo, presentare l’uno o l’altro progetto di finanziamento dicendo però che non ci saranno soldi per la sua attuazione. Se ciò non sarà possibile, cancelleremo le voci di bilancio che come Parlamento reputiamo non prioritarie.</p>
      <p sl="de">Onorevoli colleghi, continueremo a discutere e ridiscutere di questo argomento finché l’Unione europea non disporrà di sufficienti risorse proprie. Ciò che è importante – anzi, essenziale – è che esse non comportino oneri aggiuntivi per i normali percettori di redditi da lavoro. In quanto socialdemocratico, sono favorevole all’introduzione di una tassa sulle transazioni finanziarie perché, in linea di massima, essa non andrà a colpire i lavoratori e contribuirà a porre un freno al mercato finanziario. Siamo convinti che queste perdite debbano essere appianate da coloro che hanno scatenato la crisi, una crisi di proporzioni mai viste prima e di cui tutti noi, con i bilanci pubblici dei nostri Stati membri, paghiamo i costi.</p>
    </intervention>
    <intervention id="2-345" speaker_id="28323" name="Oldřich VLASÁK" is_mep="True" mode="spoken" nationality="Czechia" birth_date="26-11-1955" birth_place="Hradec Králové" p_group="European Conservatives and Reformists Group" m_state="CZ">
      <p sl="cs">Tutti i livelli di governo, a cominciare dalle autorità locali, devono risparmiare. Tutti i governi europei, senza eccezione, sono costretti a ridurre le spese statali. Questo vale non soltanto per la Grecia, che si trova nella ben nota situazione e che è riuscita a ridurre il deficit di bilancio del 46 per cento nei primi sei mesi di quest’anno, ma anche per la Repubblica ceca, la Germania, l’Irlanda e tutti gli altri. Tra l’altro, la stessa Commissione europea non manca di dire spesso agli Stati membri di mettere rapidamente sotto controllo le loro finanze pubbliche.</p>
      <p sl="cs">Trovo dunque assai irragionevole che, in un momento di persistente crisi economica, la Commissione europea abbia nuovamente proposto di aumentare il bilancio europeo per il 2011. Dopo tutto, anche l’Europa deve risparmiare. Per ovvi motivi, non c’è, naturalmente, l’accordo su dove tagliare; secondo me, i risparmi dovrebbero riguardare non la politica regionale ma piuttosto le spese amministrative dell’Unione, le spese promozionali e quelle relative alla burocrazia di Bruxelles, che ammontano a quasi il 7 per cento. Sono gli oneri amministrativi che tradizionalmente creano più disaccordo, ma su questo punto, purtroppo, la mia percezione è diversa da quella della maggioranza del Parlamento.</p>
    </intervention>
    <intervention id="2-347" speaker_id="4412" name="Véronique MATHIEU HOUILLON" is_mep="True" mode="spoken" nationality="France" birth_date="28-10-1955" birth_place="Nancy" p_group="Group of the European People's Party (Christian Democrats)" m_state="FR">
      <p sl="fr">Signora Presidente, per dare seguito alla decisione presa dal Parlamento la settimana scorsa di negare il discarico per l’esecuzione del bilancio dell’Accademia europea di polizia, la CEPOL, per l’esercizio 2008, il Parlamento adesso confermerà la propria posizione congelando una parte del bilancio dell’Accademia.</p>
      <p sl="fr">Cercheremo di garantire che la riserva proposta dalla commissione per i bilanci raggiunga l’obiettivo. In altri termini, cercheremo di assicurare che una parte del bilancio CEPOL sia scongelata sulla base delle risposte che l’Accademia darà alle nostre domande nella richiesta di discarico. Il nostro voto di mercoledì è quindi un ulteriore strumento che il Parlamento può utilizzare per obbligare l’Accademia a dimostrare la propria affidabilità.</p>
      <p sl="fr">Voglio ricordare a questo proposito l’aumento del 610 per cento nel periodo 2000-2010, sotto forma di contributi aggiuntivi alle agenzie decentralizzate. I contributi sono perciò saliti da 95 a 579 milioni di euro, ma il personale delle agenzie è aumentato di circa il 271 per cento: nel 2000 avevano 1 219 dipendenti, oggi ne hanno 4 794.</p>
      <p sl="fr">Mentre l’Europa deve affrontare tagli di bilancio assorbiti a livello nazionale, bisognerebbe sollevare la questione della razionalizzazione delle agenzie in termini di poteri, efficacia e valutazione delle competenze, e il Parlamento deve avanzare proposte in merito. Oggi l’interrogativo che si pone è se la CEPOL, nelle circostanze attuali, debba continuare a esistere.</p>
      <p sl="fr">Come politici abbiamo il dovere di stabilire le regole in maniera tale che il bilancio delle agenzie comunitarie sia speso quanto più efficacemente possibile.</p>
    </intervention>
    <intervention id="2-349" speaker_id="96892" name="Roberto GUALTIERI" is_mep="True" mode="spoken" nationality="Italy" birth_date="19-07-1966" birth_place="Roma" p_group="Group of the Progressive Alliance of Socialists and Democrats in the European Parliament - Vice" m_state="IT">
      <p sl="it">Signora Presidente, onorevoli colleghi, l'esito di questa procedura di bilancio è di grande importanza, perché è il primo bilancio di Lisbona, con una nuova procedura e nuovi compiti dell'UE, ma soprattutto perché si colloca in un momento cruciale per il futuro dell'Europa, colpita da una grave crisi.</p>
      <p sl="it">Molti governi, di fronte alla crisi, pensano a un modello di governance economica tutto fondato su meccanismi di stabilità, e quindi su tagli, ai bilanci nazionali e magari anche al bilancio europeo. Noi pensiamo invece che un più forte bilancio europeo, sostenuto da risorse proprie e anche da una tassa sulle transazioni finanziarie, sia una condizione per un'efficace governance economica europea e per un maggior rigore a livello dei bilanci nazionali. Dobbiamo decidere quindi in che direzione andare e per questo gli emendamenti che il rappresentate del Consiglio ha giudicato impropri sono invece di grande importanza.</p>
      <p sl="it">Ma ovviamente la partita maggiore si gioca sulle cifre: e a questo proposito vorrei esortare il Consiglio a decidere, perché non può volere un rigido rispetto dei margini e al tempo stesso pretendere che il Parlamento non metta in campo le sue priorità. Il Trattato di Lisbona è chiaro: il Consiglio ha il primato sulla quantità della spesa, il Parlamento ha l'ultima parola sulla qualità della spesa. Penso alla rubrica 4, noi non siamo contro un aumento delle risorse per la PESC o per l'ICI+, ma non vogliamo che ciò vada a scapito delle nostre priorità, in primo luogo la Palestina e la cooperazione allo sviluppo.</p>
      <p sl="it">Il Consiglio ha quindi davanti a sé tre opzioni: o accettare le priorità del Parlamento europeo, o accettare una revisione dei margini, o accettare una maggiore flessibilità del bilancio e nel bilancio, sapendo che il Parlamento sarà unito nella difesa delle sue prerogative e delle sue priorità.</p>
    </intervention>
    <intervention id="2-351" speaker_id="96867" name="Maria da Graça CARVALHO" is_mep="True" mode="spoken" nationality="Portugal" m_state="PT">
      <p sl="pt">Signora Presidente, signor Ministro, signor Commissario, la ripresa economica dell’Europa è possibile solo in presenza di un bilancio ambizioso che rafforzi settori chiave quali l’istruzione, i giovani e la ricerca e l’innovazione scientifiche.</p>
      <p sl="pt">Giudico positivamente il progetto di bilancio 2011 del Parlamento, di cui discutiamo oggi, perché in esso si affrontano esattamente le priorità fissate, e me ne congratulo con la relatrice. È la prima volta che il Parlamento si trova in una posizione di parità con il Consiglio in materia di bilancio; questo è infatti il primo bilancio dopo il trattato di Lisbona. Per tale motivo e a causa della crisi che l’Europa sta vivendo, è importante che il processo di riconciliazione abbia successo.</p>
      <p sl="pt">È vitale che l’Unione europea abbia un bilancio che le consenta di realizzare le priorità ed esercitare i nuovi poteri che il trattato le ha attribuito, come le politiche energetica, spaziale ed estera. È importante che lottiamo per le nostre idee, per un bilancio che, in tempi di crisi, sia lungimirante, e la proposta del Parlamento riflette questa ambizione. Solo rafforzando i settori citati, tra cui la scienza e l’innovazione, e contribuendo alla crescita economica e a un’occupazione maggiore e migliore possiamo fare dell’Europa un luogo più allettante in cui vivere e lavorare.</p>
    </intervention>
    <intervention id="2-353" speaker_id="96953" name="Estelle GRELIER" is_mep="True" mode="spoken" nationality="France" birth_date="22-06-1973" birth_place="La Roche sur Yon" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">Signora Presidente, onorevoli colleghi, la nostra discussione dimostra ancora una volta che concordiamo tutti su un punto: quanto più l’Europa si allarga, quanti più poteri le vengono assegnati, quanto più si fa ambiziosa, tanto minori risorse ha a disposizione per portare a compimento tutto ciò. Ma, pur essendoci l’unanimità sulla diagnosi, non siamo, ovviamente d’accordo su ciò che occorre fare per uscire da questa paralisi finanziaria. E poiché ha acquisito carattere di stabilità ciò che invece doveva essere di breve termine, il bilancio comunitario è diventato prigioniero dei contributi nazionali, che rappresentano quasi il 75 per cento delle sue risorse.</p>
      <p sl="fr">Se oggi decidessimo di innalzare il tetto di spesa alla soglia massima consentita dai trattati, paesi come la Francia e la Germania dovrebbero sopportare un prelievo aggiuntivo di oltre 5 miliardi. Com’è ovvio, tutti riconoscono che una simile eventualità è inaccettabile. Non si tratta di rafforzare la disciplina, perché sono le persone e, in primo luogo, le persone più povere a pagare il prezzo più alto per le conseguenze di queste politiche nazionali di austerità.</p>
      <p sl="fr">Considerato che il settore finanziario è il principale responsabile della crisi e della crescita esponenziale del debito pubblico, il gruppo dell'Alleanza progressista di Socialisti e Democratici al Parlamento europeo propone la creazione di una linea di bilancio di risorse proprie da finanziare con una tassa sulle transazioni finanziarie. Nella commissione per i bilanci, la nostra proposta è stata respinta dalla destra, che domani ha l’occasione di rimediare e uniformare le proprie azioni alle molte dichiarazioni in favore di questo provvedimento che ha rilasciato agli organi di informazione.</p>
      <p sl="fr">Sono passati poco più di due anni dal crollo della Lehman Brothers, e il Parlamento non deve perdere un’opportunità storica di costruire le fondamenta di un nuovo modello di sviluppo basato su risorse più durature e certamente su risorse più eque in termini di redistribuzione della ricchezza e della solidarietà.</p>
      <p sl="fr">Essendo questo il primo bilancio votato secondo le regole del trattato di Lisbona, il Parlamento europeo lancerebbe un forte segnale politico se agisse in tal senso, facendo capire che non intende utilizzare i suoi nuovi poteri di codecisione accontentandosi di amministrare una situazione di indigenza o di gestire una guerra tra poveri. Dotarsi, già da domani, delle risorse necessarie per accrescere il volume del bilancio comunitario significa procurarsi i mezzi per praticare ambiziose politiche di ripresa economica e nel campo della ricerca, dell’industria e dell’occupazione. Dobbiamo saper cogliere tale occasione, anche perché è questo ciò che si aspettano da noi non solo i cittadini europei ma sicuramente anche gli operatori finanziari.</p>
    </intervention>
    <intervention id="2-355" speaker_id="97008" name="Georgios STAVRAKAKIS" is_mep="True" mode="spoken" nationality="Greece" birth_date="13-10-1954" birth_place="Christos Ierapetras" p_group="Group of the Progressive Alliance of Socialists and Democrats in the European Parliament" m_state="GR">
      <p sl="el">Signora Presidente, Ministro Wathelet, signor Commissario, onorevoli colleghi, siamo tutti d’accordo sul fatto che, durante la crisi economica che stiamo attraversando, l’attuale quadro finanziario pluriennale si è più volte rivelato inadeguato alle esigenze di finanziamento di numerose priorità politiche rilevanti. Le trattative sul bilancio 2011 si svolgono in un momento particolarmente difficile: da un canto, molti Stati membri insistono affinché si operino tagli a causa della crisi economica, mentre, dall’altro canto, ci sono già vistose carenze in aree di bilancio importanti, come la crescita, l’occupazione e le relazioni estere. La crisi economica e sociale ha colpito tutta l’Europa e l’unica risposta possibile è, quindi, una risposta europea, attraverso un bilancio comunitario dotato di tutti gli strumenti necessari.</p>
      <p sl="el">Ecco perché noi socialisti abbiamo presentato proposte per un approccio più ambizioso di quello del Consiglio in termini di impegni, soprattutto nei settori dell’occupazione, dell’innovazione e della ricerca. Gli impegni sono espressione del grado di ambizione politica dell’Unione europea. Il suo bilancio è un bilancio che sostiene gli investimenti e non può essere considerato un peso per i bilanci nazionali, al contrario: esso rappresenta un valore aggiunto rispetto ai bilanci degli Stati membri. Il bilancio comunitario è inoltre una manifestazione di solidarietà tra i paesi membri, particolarmente in tempi di crisi, quando può svolgere un ruolo decisivo nel contrastare l’attuale situazione economica in tutta l’Unione europea, soprattutto nei suoi membri più in difficoltà.</p>
    </intervention>
    <intervention id="2-357" speaker_id="28192" name="Vladimír MAŇKA" is_mep="True" mode="spoken" nationality="Slovakia" birth_date="19-09-1959" birth_place="Lučenec" p_group="Group of the Progressive Alliance of Socialists and Democrats in the European Parliament" m_state="SK">
      <p sl="sk">Nel mio paese sono a capo di un’autorità regionale. Per effetto della crisi economica, il nostro bilancio regionale è inferiore del 25 per cento rispetto all’anno scorso. Non c’è dunque da meravigliarsi se dalle regioni giungono richiami alla necessità di tagliare anche il bilancio comunitario.</p>
      <p sl="sk">Ma certamente sappiamo tutti che il finanziamento di molte politiche è meno costoso e più efficace laddove uniamo le forze e attingiamo a un bilancio comune europeo invece che ai singoli bilanci degli Stati membri. Queste sono le risorse che stiamo cercando. Onorevoli colleghi, il trattato di Lisbona ha ripercussioni sull’attività di molte istituzioni europee. Già nei negoziati sulla procedura di bilancio per il 2010 avevamo deciso di ricorrere in via preferenziale alla riserva della rubrica 5 per finanziare i costi derivanti dal trattato di Lisbona.</p>
      <p sl="sk">In qualità di relatore principale del bilancio comunitario 2010 per le altre istituzioni, il 30 giugno ho chiesto al Consiglio, nell’ambito del trilogo, di prendere posizione sul bilancio rettificativo riguardante le conseguenze del trattato di Lisbona sul comitato economico e sociale europeo e sul comitato delle regioni. Il Consiglio non ha ancora preso posizione al riguardo e il suo approccio sta creando gravi problemi all’adempimento di funzioni di competenza delle istituzioni. La soluzione – purtroppo non immediata – potrebbe consistere in una revisione degli strumenti finanziari, poiché lo stesso approccio che vale per il bilancio deve valere anche per i bilanci rettificativi.</p>
    </intervention>
    <intervention id="2-359" speaker_id="28223" name="Andreas SCHWAB" is_mep="True" mode="spoken" nationality="Germany" birth_date="09-04-1973" birth_place="Rottweil" m_state="DE">
      <p sl="de">relatore per parere della commissione per i problemi economici e monetari. – Signora Presidente, Ministro Wathelet, signor Commissario, Commissario Lewandowski, nel corso di questa legislatura sono stato relatore sul bilancio della commissione per i problemi economici e monetari e vi posso dire che non riesco a comprendere appieno alcuni degli interventi che ho testé udito.</p>
      <p sl="de">È ovvio che, in quanto deputati al Parlamento europeo, ci sentiamo solidali con gli Stati membri, che devono attuare e annunciare notevoli tagli ai loro bilanci. Ovviamente siamo pronti anche ad accollarci il difficile compito di annunciare queste decisioni; ma, se date un’occhiata, per esempio, al bilancio delle nuove agenzie europee, scoprirete che lì non possiamo risparmiare perché, al contrario, dobbiamo sostenere spese aggiuntive.</p>
      <p sl="de">Riguardo al secondo punto, concernente le statistiche europee, per anni il Consiglio ha cercato in parte di ignorarle e di evitarle. Oggi possiamo constatare che stanziare più fondi per le statistiche europee sarebbe stato invece un investimento proficuo.</p>
      <p sl="de">Non lo dico per incolpare solo voi; credo però che, nelle prossime settimane, sarà necessario discutere fino in fondo tutti i singoli punti che riguardano nello specifico questo tema, senza dare importanza alle percentuali di risparmio in Europa, perché, alla fin fine, il nostro obiettivo deve essere quello di permettere ai cittadini europei di trarre beneficio comune da una politica comune di bilancio portata avanti sia negli Stati membri sia nell’Unione europea. Attendiamo le vostre proposte in merito.</p>
    </intervention>
    <intervention id="2-361" speaker_id="97195" name="Giovanni COLLINO" is_mep="True" mode="spoken" nationality="Italy" birth_date="15-06-1954" birth_place="Pontebba " p_group="Group of the European People's Party (Christian Democrats)" m_state="IT">
      <p sl="it">Signora Presidente, onorevoli colleghi, il Parlamento si accinge a votare il primo bilancio dell'era Lisbona. Questo potente strumento che il Trattato mette a nostra disposizione si incrocia con la peggiore congiuntura economica che il continente europeo abbia vissuto dal '29. Dobbiamo fare in modo che questa grave crisi economica non si trasformi in una crisi politica ancor più temibile.</p>
      <p sl="it">Se il trilogo non andasse a buon fine e le disponibilità del bilancio 2011 diventassero quelle del 2010 divise in dodicesimi, la distribuzione e il funzionamento dei Fondi strutturali si complicherebbero parecchio, così come il Servizio europeo di azione esterna che rischierebbe addirittura di non partire. Tutto questo ci deve far riflettere.</p>
      <p sl="it">Accogliamo favorevolmente l'importante lavoro svolto dalla relatrice, onorevole Jędrzejewska, che ringraziamo, anche per gli sforzi di concentrare le risorse dell'Unione europea sui giovani, sulla ricerca e sull'innovazione. Ma non dobbiamo mai dimenticare quanto sia importante dare, noi per primi, un esempio di gestione sana e morigerata delle nostre finanze, evitando il più possibile sprechi e magari anche doppioni strutturali, che i nostri cittadini non capirebbero e che sicuramente non andrebbero a vantaggio della futura Europa.</p>
    </intervention>
    <intervention id="2-363" speaker_id="96749" name="Andrew Henry William BRONS" is_mep="True" mode="spoken" nationality="United Kingdom" birth_date="16-06-1947" birth_place="London" p_group="Non" m_state="GB">
      <p sl="en">Signora Presidente, nella relazione si dice che il bilancio dell’Unione europea non dovrebbe in alcun modo essere percepito come un peso per i bilanci nazionali. Per i paesi come il Regno Unito, costretti a subire tagli di spesa a livello nazionale, qualsiasi aumento del bilancio comunitario sarebbe una misura inadeguata, figuriamoci poi l’aumento del 5,9 per cento proposto originariamente. Più opportuni sarebbero, probabilmente, tagli o congelamenti degli stanziamenti.</p>
      <p sl="en">Il Regno Unito ha dovuto ingoiare una doppia pillola amara: il nostro rimborso è stato ridotto di un terzo nel solo anno scorso, e così siamo diventati contribuenti netti ancora più di prima. Si è detto che, mentre l’Unione europea è stata un contribuente netto, i nuovi Stati membri sono stati beneficiari netti – cosa di cui, naturalmente, non si possono incolpare i loro cittadini. Alla luce di questa innegabile realtà, non sarebbe folle continuare a perseguire l’obiettivo dell’allargamento, inglobando paesi ancora più poveri e innegabilmente onerosi come la Turchia, che peraltro, pur con ogni sforzo di fantasia, non sono neppure europei?</p>
    </intervention>
    <intervention id="2-365" speaker_id="96933" name="Milan ZVER" is_mep="True" mode="spoken" nationality="Slovenia" birth_date="25-05-1962" birth_place="Ljubljana" m_state="SI">
      <p sl="sl">Comprendo la necessità di approvare il bilancio e comprendo anche le argomentazioni secondo cui esso non deve crescere ma essere ragionevole. Quello che, invece, non capisco è perché in questo momento, dopo che il trattato di Lisbona è stato ratificato, il Consiglio non sia riuscito a fare uno sforzo per coordinare il bilancio, cioè le voci del bilancio, insieme con il Parlamento.</p>
      <p sl="sl">Posso comprendere anche che in alcune aree della politica comune i tagli siano inevitabili; non capisco, però, perché l’istruzione e la mobilità debbano essere le principali vittime dei tagli a quella che va sotto il nome di “politica morbida”.</p>
      <p sl="sl">Come sapete, il programma Erasmus è iniziato nel 1987 e in quell’anno vi presero parte 3 000 studenti. Nel 2012, però, il loro numero salirà a 3 milioni e stiamo lavorando affinché nel 2020 all’incirca 15 milioni di studenti possano partecipare agli scambi.</p>
      <p sl="sl">Quello che la mobilità ci consente di fare è rafforzare la dimensione europea e, in cambio, migliorare la qualità dei sistemi d’istruzione e, in generale, la conoscenza.</p>
      <p sl="sl">Quindi, come possiamo raggiungere gli obiettivi più importanti della strategia Europa 2020 se contemporaneamente tagliamo i fondi loro destinati?</p>
    </intervention>
    <intervention id="2-367" speaker_id="photo_generic" name="Janusz Lewandowski" is_mep="True" mode="spoken">
      <p sl="en">membro della Commissione. – Signora Presidente, risponderò brevemente agli onorevoli Andreasen, Hartong, Belder, Vanhecke, Fajmon, Vlasák e Brons. Quest’ultimo è contrario alla posizione del Parlamento sul bilancio e sulla proposta della Commissione.</p>
      <p sl="en">Il 96 per cento del modesto aumento previsto per il 2011 riguarda misure volte a favorire la crescita e l’occupazione. Questo è il prezzo da pagare, una specie di obbligo giuridico. Inoltre, con tale aumento rimediamo anche alla mancanza di investimenti, a un vuoto nel mercato creditizio a livello nazionale, dove gli investimenti sono la prima cosa a essere tagliata. Penso, dunque, che ci sia un valore aggiunto in questi modestissimi incrementi e nel senso di responsabilità, visto che il progetto di bilancio è di 4 miliardi inferiore al tetto massimo stabilito nel 2005-2006 per l’esercizio 2011.</p>
      <p sl="en">C’è una cosa da sapere: il 6 per cento di un bilancio pari all’1 per cento del prodotto interno lordo riguarda le spese amministrative. Ciò significa che il 94 per cento dei fondi raggiunge i beneficiari designati. Questo è un dato di cui devono essere a conoscenza tutti coloro che discutono del futuro del bilancio comunitario.</p>
      <p sl="en">Invito entrambe le istituzioni competenti in materia di bilancio a venirsi incontro nelle prossime settimane, quando avvieremo la procedura di conciliazione e dimostreremo che il trattato di Lisbona è uno strumento di compromesso.</p>
    </intervention>
    <intervention id="2-369" speaker_id="photo_generic" name="Melchior Wathelet" is_mep="True" mode="spoken">
      <p sl="fr">Presidente in carica del Consiglio. – Signora Presidente, è impossibile rispondere a tutte le domande che sono state indirizzate al Consiglio. Mi limiterò a ribadire una serie di principi che ho già avuto modo di affermare nella discussione che abbiamo avuto in quest’Aula in occasione della presentazione del bilancio del Consiglio. Va ribadito che tutti gli stanziamenti approvati dal Consiglio si basano sull’attuazione del bilancio 2010 e che, di fatto, sono stati proposti emendamenti di tutte le linee tramite lettere rettificative nel quadro dell’applicazione del bilancio 2011.</p>
      <p sl="fr">Stiamo attraversando un periodo difficile; la crescita dei bilanci è limitata e, come ben sapete, l’aumento del 2,91 per cento concordato in seno al Consiglio è stato ottenuto con una maggioranza molto piccola, veramente risicata. Poiché, in concreto, non esiste alcuna possibilità di ottenere una maggioranza più ampia o di altro tipo, dobbiamo riuscire a tenere aperta l’opportunità di modificare il bilancio nel corso dell’anno, in fase di attuazione, per mezzo di lettere rettificative.</p>
      <p sl="fr">È stata citata più volte la rubrica 1b. Vi ricordo che il Consiglio ha promesso, in una sua dichiarazione, che provvederà a valutare l’evoluzione dell’attuazione di questa rubrica. Noi ci atteniamo a tale promessa e quindi vigileremo su questa realtà e sull’attuazione.</p>
      <p sl="fr">Ma, come ho detto nel mio intervento introduttivo, la discussione del bilancio 2011 non riguarderà esclusivamente il bilancio 2011 in quanto tale bensì anche gli altri elementi ad esso correlati, tra cui, per esempio, la revisione del bilancio. È evidente che dovremo affrontare insieme tutte le questioni sollevate a tale proposito e in particolare quelle concernenti le risorse proprie. Un altro tema da esaminare nel contesto della revisione del bilancio sarà la questione della flessibilità.</p>
      <p sl="fr">Mi auguro che, con questa discussione comune, potremo dimostrare che il bilancio 2011, sulla base della nuova procedura di Lisbona, avrà successo. Desidero semplicemente ricordarvi che, se non troveremo un accordo su questo bilancio, le prospettive di eseguire nel 2011 spese aggiuntive si ridurranno e non rifletteranno le proposte odierne del Consiglio. Dobbiamo essere ben consapevoli di tutti questi elementi per garantire che il bilancio 2011, il primo in conformità della procedura di Lisbona, sia un successo, un successo che conseguiremo tutti insieme.</p>
    </intervention>
    <intervention id="2-371" speaker_id="96782" name="Sidonia MAZUR" is_mep="True" mode="spoken" role="relatore" nationality="Poland" birth_date="05-11-1975" birth_place="Kraków" p_group="Group of the European People's Party (Christian Democrats)" m_state="PL">
      <p sl="pl">Desidero evidenziare una cosa che può sintetizzare quanto è stato detto da coloro che hanno parlato in dettaglio di argomenti relativi a settori in cui sono specializzati. Più di tutto, la lettura del bilancio 2011, che il Parlamento europeo adotterà domani, è ben disciplinata. Per la prima volta in molti anni, il Parlamento europeo non propone nulla di più di quanto era stato programmato già nel 2006 nel contesto del quadro finanziario pluriennale. Va sottolineato che questa è una situazione alquanto eccezionale, che dimostra altresì quanto il Parlamento europeo sia rispettoso delle regole. Inoltre, comprendiamo i dubbi del Consiglio. Voglio rilevare che il bilancio dell’Unione europea è diverso da quelli nazionali; si tratta, infatti, di un bilancio mirato agli investimenti e di uno strumento anti-crisi, e vale la pena cogliere l’occasione che esso ci offre. Desidero far presente anche che, in quanto relatrice generale, spero ovviamente che, lavorando insieme, riusciremo ad approvare il bilancio 2011 con successo e in maniera efficiente. Mi auguro altresì che lo adotteremo in modo tale da poter cominciare ad attuare la politica comunitaria già all’inizio di gennaio, in linea con quanto stabilito nel 2006 e anche con quanto abbiamo realizzato nel corso di tutto quest’anno.</p>
      <p sl="pl">Il Consiglio dovrebbe prendere nota delle questioni alle quali abbiamo dato particolare rilevanza nella nostra lettura del bilancio. Resta da vedere se sia il caso di aggiungere nuovi ruoli e nuove ambizioni in assenza della disponibilità ad assumere nuovi obblighi finanziari. Lancio un appello al Presidente del Consiglio, che è qui presente, affinché il Consiglio prenda atto della buona volontà dimostrata dal Parlamento europeo in sede di lettura del bilancio. Spero che durante la Presidenza belga il Consiglio riesca a ottenere maggiore sostegno per l’idea originaria della Commissione europea riguardo al bilancio 2011 e per le sue proposte. Ciò che è in gioco e ciò che il Parlamento europeo sta proponendo non è stato estratto da un cappello come per magia, è bensì il risultato del lavoro compiuto in precedenza. Penso che gran parte dello scetticismo del Consiglio sia la conseguenza del fatto che ha adottato il bilancio con una procedura scritta, perché è molto più facile essere negativi per iscritto che in un confronto orale. Spero nell’avvio di un dialogo aperto e diretto che ci consenta di approvare un bilancio 2011 ragionevole e assennato.</p>
    </intervention>
    <intervention id="2-373" speaker_id="28240" name="Helga TRÜPEL" is_mep="True" mode="spoken" role="relatore" nationality="Germany" birth_date="21-07-1958" birth_place="Moers" p_group="Group of the Greens/European Free Alliance" m_state="DE">
      <p sl="de">Signora Presidente, Ministro Wathelet, signor Commissario, onorevoli colleghi, ringrazio tutti coloro che hanno partecipato alla discussione in quest’Aula. Rinnovo i miei ringraziamenti ai colleghi della commissione per i bilanci per la loro disponibilità al compromesso, in virtù della quale abbiamo potuto trovare, sul bilancio del Parlamento e delle altre istituzioni, un accordo molto responsabile che tiene conto sia delle nuove esigenze di finanziamento derivanti dalle nuove competenze assegnateci dal trattato di Lisbona, sia di un mirato autocontrollo. Voglio sottolineare ancora una volta che, secondo me, abbiamo fatto bene a dichiararci disponibili a sottoporre le nostre spese ad attento scrutinio; ma credo anche, ovviamente, che dovremmo chiedere ciò che ci serve per adempiere i nostri nuovi compiti, e che dovremmo farlo con la massima fiducia in noi stessi, lottando per ottenere i fondi necessari. Se mi è consentito, desidero aggiungere un messaggio di tipo politico. Dopo la votazione di domani inizierà un periodo di consultazione di tre settimane con il Consiglio durante il quale mi auguro che riusciremo a trovare un accordo.</p>
      <p sl="de">È, naturalmente, la prima volta che abbiamo applicato questa nuova procedura, per effetto dell’entrata in vigore del trattato di Lisbona. Credo però che noi tutti, compresi i gruppi veramente antieuropeisti e gli scettici, non dobbiamo mai dimenticare che, a dispetto di tutte le critiche, anche di quelle specificamente mirate, l’Unione europea ci rende più forti. Tutti noi e tutti gli Stati membri abbiamo un vantaggio dal fatto che esiste l’Unione europea, specialmente in vista dei cambiamenti delle sfide a livello globale. È evidente a tutti che ogni Stato membro preso singolarmente sarebbe più debole di fronte alla situazione globale. Questa considerazione deve essere il nostro punto di partenza comune, e proprio per tale motivo è giusto combattere per dare all’Unione europea maggiori risorse e valutare insieme molto accuratamente quali sono le principali necessità finanziarie, come possiamo rendere più sostenibile il nostro bilancio e come esso possa avere una più forte impronta sociale e un più forte orientamento al futuro.</p>
      <p sl="de">Mi auguro che, grazie a questo tipo di approccio, riusciremo come Parlamento a trovare un accordo con il Consiglio e che, di conseguenza, ne possano beneficiare anche i cittadini europei.</p>
    </intervention>
    <intervention id="2-375" speaker_id="23820" name="László SURJÁN" is_mep="True" mode="spoken" role="relatore" nationality="Hungary" birth_date="07-09-1941" birth_place="Kolozsvár" p_group="Group of the European People's Party (Christian Democrats)" m_state="HU">
      <p sl="hu">Vorrei regalare una banana a tutti coloro che si sono accollati l’onere di questo compito, in primo luogo ai nostri relatori principali, che sono i veri autori del progetto di bilancio per il 2011. Ma vorrei regalare una banana con tutto il mio affetto anche al Consiglio, nella speranza che, mentre la mangia, possa non solo provare soddisfazione e piacere ma anche trovare un’adeguata disponibilità al compromesso, in modo da poter finalmente chiudere la vicenda delle banane. Anche il Commissario Lewandowski si merita una banana bella grande per aver presentato un bilancio 2011 che è molto più vicino al modo di pensare del Parlamento – non per nulla abbiamo trascorso cinque anni insieme. Grazie, signor Commissario! Sono degni della nostra gratitudine anche gli oratori che hanno illustrato con grande chiarezza la posizione del Parlamento, una posizione che non è stata unanime ma che ha avuto indubbiamente una sua linea direttrice. Avremmo preferito un bilancio migliore e più efficace, per non dover spendere molti mesi o semestri disputando di faccende come il fatto se possiamo o no permetterci di spendere 75 milioni di euro per risarcire i paesi produttori di banane.</p>
      <p sl="hu">Credo che al centro della nostra discussione stia essenzialmente il fatto che, secondo noi e come già stabilito nel bilancio 2010, il bilancio europeo è uno strumento per gestire la crisi e non una delle cause della crisi. Su questo punto dovremmo essere d’accordo; in proposito chiedo al Consiglio di prendere nota della promessa contenuta in tale affermazione, che denota l’intenzione del Parlamento di collaborare con la Commissione per spingere gli Stati membri a lavorare in maniera più produttiva al fine di conseguire gli obiettivi e incrementare la produzione e l’occupazione. Se così sarà, varrà la pena mantenere il bilancio comunitario a un livello adeguato. Grazie per la vostra attenzione e godetevi le vostre banane!</p>
    </intervention>
    <intervention id="2-377" speaker_id="4265" name="Göran FÄRM" is_mep="True" mode="spoken" nationality="Sweden" birth_date="17-10-1949" birth_place="Stockholm" p_group="Group of the Progressive Alliance of Socialists and Democrats in the European Parliament" m_state="SE">
      <p sl="en">Signora Presidente, vorrei sollevare un problema relativo all’assegnazione dei tempi di parola in questa discussione. L’onorevole Herczog ha osservato che alla commissione per l’industria, la ricerca e l’energia non è stato dato un tempo di parola. Il motivo è che non hanno presentato le loro proposte per il bilancio in forma di parere formale bensì in altro modo. Ora, non è ragionevole che la commissione sia punita per aver scelto un modo di lavorare più efficace della presentazione di un parere formale.</p>
      <p sl="en">C’è stata, poi, un po’ di confusione tra le due parti della discussione, quella sul bilancio 2011 e quella che verrà adesso sulla revisione del bilancio. Come avrete visto, quattro degli ultimi cinque oratori intervenuti nella discussione precedente erano del gruppo dell'Alleanza progressista di Socialisti e Democratici al Parlamento europeo. Nella prossima discussione ci saranno un solo oratore di quel gruppo ma una mezza dozzina, mi pare, del gruppo del Partito popolare europeo (Democratico cristiano). C’è stata un po’ di confusione tra il segretariato, il Presidente e i gruppi politici. Non so chi abbia sbagliato – forse siamo stati noi – ma in futuro dovremmo stare più attenti su questioni di questo genere, per distribuire in maniera più sensata i tempi di parola durante le discussioni.</p>
    </intervention>
    <intervention id="2-378" speaker_id="4544" is_mep="True" mode="spoken" role="Presidente" name="Diana WALLIS" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="unknown">La ringrazio per i suoi commenti. Abbiamo fatto ogni sforzo per verificare la posizione della commissione per l’industria, la ricerca e l’energia, e in effetti non è stato presentato un parere formale, ma ovviamente abbiamo preso buona nota della sua osservazione. Per quanto attiene ai tempi di parola, spetta evidentemente ai gruppi politici scegliere e decidere come assegnarli.</p>
      <p sl="unknown">La discussione è chiusa.</p>
      <p sl="unknown">La votazione si svolgerà mercoledì.</p>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="2-806" speaker_id="96857" name="Cătălin Sorin IVAN" is_mep="True" mode="written" nationality="Romania" birth_date="23-12-1978" birth_place="Galaţi" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">La procedura di bilancio per l’esercizio 2011 è iniziata con una deludente proposta della Commissione, ma la relatrice onorevole Jędrzejewska ci ha promesso che sarebbe stata ambiziosa e avrebbe lottato per ottenere un bilancio in grado di tutelare le priorità politiche del Parlamento, soprattutto le politiche per i giovani.</p>
      <p sl="ro">Ora il Consiglio ci ha illustrato la sua posizione, che rivela una totale assenza di ambizioni o, più precisamente, il suo approccio populistico. Da un lato, il Consiglio propone strategie ambiziose, come Europa 2020, ma, dall’altro, si rifiuta allo stesso tempo di stanziare fondi sufficienti a garantire che quella strategia abbia una sia pur minima opportunità di essere realizzata.</p>
      <p sl="ro">Oggi, però, ci occupiamo della posizione del Parlamento. E anche a questo riguardo possiamo notare una mancanza di ambizioni e di lungimiranza in riferimento al bilancio 2011. È vero che ci troviamo in una fase di recessione; però potremo uscirne non con un progetto di bilancio mediocre ma con creatività, coraggio politico e dotandoci di tutto ciò che è necessario per attuare cambiamenti reali.</p>
    </intervention>
    <intervention id="2-805" speaker_id="96882" name="Elisabeth KÖSTINGER" is_mep="True" mode="written" nationality="Austria" birth_date="22-11-1978" birth_place="Wolfsberg" p_group="Group of the European People's Party (Christian Democrats)" m_state="AT">
      <p sl="de">L’efficacia dell’Unione europea dipende interamente dal suo bilancio. Sono favorevole a queste proposte per il bilancio 2011 perché tengono conto delle aree politiche importanti e delle opinioni personali. Deve essere chiaro che l’Unione europea non potrà svolgere in futuro i suoi ampi compiti se disporrà di minori risorse finanziarie. In quanto rappresentante degli agricoltori, sono assolutamente contraria ai tagli all’agricoltura. Le restituzioni finanziarie dovrebbero essere utilizzate per dare ai nostri agricoltori certezza di pianificazione, invece di essere assegnate ad altre politiche. Secondo il progetto attuale, saranno prelevati fondi dall’agricoltura per finanziare il progetto di ricerca nucleare ITER. Questo esempio dimostra che il finanziamento di progetti di ricerca su vasta scala dipende dalle restituzioni di altre aree politiche, e non è facile stabilire in anticipo il loro ammontare. È inammissibile che non esistano piani a lungo termine e accuratamente predisposti per finanziare la ricerca in Europa. Anche la politica agricola lavora sulla base di progetti e riflessioni di lungo periodo, e questa stessa certezza la dobbiamo garantire anche alle imprese agricole. Essendo l’anello più debole della catena alimentare, le aziende agricole hanno bisogno di certezze per poter fare programmi ed essere così in grado di sopravvivere. È perciò necessario stanziare in maniera vincolante le risorse finanziarie per queste finalità, se vogliamo rafforzare la capacità concorrenziale dell’agricoltura europea. Gli investimenti nella ricerca in campo agricolo e nelle tecnologie verdi sono investimenti nel futuro e creeranno nuovi posti di lavoro.</p>
    </intervention>
    <intervention id="2-804" speaker_id="4412" name="Véronique MATHIEU HOUILLON" is_mep="True" mode="written" nationality="France" birth_date="28-10-1955" birth_place="Nancy" p_group="Group of the European People's Party (Christian Democrats)" m_state="FR">
      <p sl="fr">Il programma Frutta nelle scuole, avviato all’inizio dell’anno scolastico 2009, è un’iniziativa europea specifica di cui vale la pena evidenziare i risultati positivi e diretti che ha per i nostri cittadini.</p>
      <p sl="fr">Appoggiare il finanziamento di questo programma è un modo efficace di investire nella salute dei giovani europei, visto che l’aumento dell’obesità infantile in Europa è alquanto allarmante. Nonostante la crescita del costo della vita, la frutta dovrebbe continuare a essere un alimento di base della dieta dei bambini in tutta l’Unione europea. Migliorando il valore nutrizionale della loro dieta possiamo anche proteggerli dalle malattie cardiovascolari, dal cancro e dal diabete.</p>
      <p sl="fr">Il programma comunitario Frutta nelle scuole è l’esempio di un’Europa che è vicina ai suoi cittadini e sa cogliere le sfide quotidiane che essi devono affrontare. A questa Europa auguro lunga vita.</p>
    </intervention>
  </section>
  <section id="creitem21" title="13. Revisione del bilancio (discussione)">
    <intervention id="2-380" speaker_id="4544" is_mep="True" mode="spoken" role="Presidente" name="Diana WALLIS" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="unknown">L'ordine del giorno reca il dibattito sulla dichiarazione della Commissione in merito alla revisione del bilancio.</p>
    </intervention>
    <intervention id="2-381" speaker_id="photo_generic" name="Janusz Lewandowski" is_mep="True" mode="spoken">
      <p sl="en">membro della Commissione. – Signora Presidente, oggi la Commissione europea ha adottato la comunicazione sulla revisione del bilancio e l'ha trasmessa immediatamente al Parlamento, ossia ai rappresentanti eletti del popolo.</p>
      <p sl="en">Originariamente la revisione era prevista nel periodo 2008-2009, ma in ragione della catena di eventi che si sono verificati – il ritardo nell'adozione del trattato di Lisbona, il ritardo nell'insediamento della Commissione e la nuova strategia Europa 2020 – si capisce il motivo per cui si svolge nell'ottobre 2010.</p>
      <p sl="en">Siffatta procedura si innesta, come parte integrante, nella riflessione volta a rendere l'Europa più competitiva, più dinamica, più inclusiva e più sostenibile. Ad ogni modo, non può essere distinta dagli obiettivi politici. Si tratta infatti di politica tradotta in cifre e, storicamente, il dibattito sul bilancio si è sempre svolto sullo sfondo di un contesto politico specifico. Guardando al passato, è stato affrontato il tema del mercato unico, della moneta unica e dell'allargamento.</p>
      <p sl="en">Questa volta potremmo ambire ad obiettivi politici più elevati in virtù delle nuove e chiare responsabilità che discendono dal trattato di Lisbona. Parallelamente dobbiamo trovare risposte europee a sfide comuni nei settori del cambiamento climatico, dell'energia, della sicurezza e dei flussi migratori.</p>
      <p sl="en">D'altro canto, esiste un'Europa euroscettica ed esiste un'Europa euroscettica post-crisi. Sussistono tensioni autentiche – e persino delle contraddizioni – tra queste due realtà e spetta a noi superarle. Serve consenso e serve unanimità sulla prossima prospettiva finanziaria.</p>
      <p sl="en">Dobbiamo attingere all'esperienza nella revisione del bilancio e l'esperienza ci insegna che bisogna ripristinare un equilibrio tra prevedibilità e flessibilità. Sin dalla sua introduzione, nel 1988, il quadro finanziario ha conferito serenità e prevedibilità a livello di bilancio in Europa, fissando un orizzonte temporale ragionevole per le regioni, gli agricoltori ed i ricercatori in modo da consentire loro di preparare e realizzare i propri progetti.</p>
      <p sl="en">È stato un grande traguardo. Tuttavia, la prevedibilità è costata cara in termini di flessibilità ed in passato si è visto quanto possiamo essere vulnerabili agli sviluppi improvvisi. Possiamo andare fieri di certi interventi – come la reazione generosa e rapida in occasione delle inondazioni in Pakistan e per Haiti – ma in genere siamo lenti. Ci è voluto un anno per mobilitare i fondi per lo strumento di aiuto alimentare. Siamo i più lenti a livello interno, mentre siamo più veloci nelle reazioni d'emergenza dinanzi a sfide esterne.</p>
      <p sl="en">Di conseguenza, serve una maggiore flessibilità. Dobbiamo essere in grado di trasferire i fondi ed i margini non spesi in maniera più agevole, mediante un discarico frontale e posteriore. Nella revisione del bilancio abbiamo quindi proposto margini fissi che si ampliano alla fine della prospettiva finanziaria e abbiamo altresì proposto l'istituzione di riserve commisurate alle prestazioni.</p>
      <p sl="en">Un altro fattore di cui tenere conto è ovviamente la crisi economica. Le nuove funzioni del bilancio improntate ad orientamento intelligente possono fungere da pacchetto locale e minisettoriale anticrisi. Potrebbero comportare una sorta di garanzia per i prestiti al di fuori dello strumento per la bilancia dei pagamenti. Si può pensare ad una serie di strumenti atti a rafforzare il patto di stabilità e di crescita.</p>
      <p sl="en">Mi preme menzionare un altro fattore della revisione di bilancio. Il dibattito sulle priorità viene sempre adombrato dal bilancio netto, un approccio tendente al giusto profitto nel bilancio che riguarda la complessa sezione delle entrate del bilancio europeo. Tuttavia, per trovare una via d'uscita a questo circolo vizioso, potremmo avviare una riflessione aperta senza tabù in cui analizzare, non solo la spesa, ma anche le entrate del bilancio europeo.</p>
      <p sl="en">Come ha affermato il Presidente Barroso nel suo discorso sullo stato dell'Unione, la discussione non verte tanto sul fatto che si debba spendere di più o di meno, ma dobbiamo pensare a come spendere in maniera più intelligente. La revisione di bilancio fornisce una serie di suggerimenti su come generare un valore aggiunto europeo, affermando la nuova legittimità del bilancio europeo.</p>
      <p sl="en">Va fatto. A livello europeo stiamo riunendo le risorse in modo da consentire agli Stati membri di tagliare i costi e di evitare le sovrapposizioni, conseguendo quindi un ritorno migliore sugli investimenti.</p>
      <p sl="en">Prendiamo, ad esempio, la ricerca e le infrastrutture. Si possono affrontare sfide comuni in maniera coerente e coordinata, soprattutto in presenza di implicazioni transnazionali che sono tipiche nei settori dell'energia, della sicurezza, dei flussi migratori e del cambiamento climatico.</p>
      <p sl="en">In questo senso si può dar prova di solidarietà quando si verificano catastrofi naturali o antropiche. Si possono e si devono fornire gli strumenti atti a dispiegare un intervento più incisivo sulla scena globale, conferendo maggiore visibilità all'Europa in quanto primo donatore (55 per cento dell'assistenza complessiva).</p>
      <p sl="en">Ma non basta. Serve un contenimento della spesa amministrativa – e anche questo è parte della revisione del bilancio. I progetti su larga scala devono essere gestiti in maniera molto più professionale e – come prevede una parte distinta dell'allegato alla revisione del bilancio – l'entità dello strumento finanziario per l'innovazione deve andare oltre l'1 per cento del bilancio europeo.</p>
      <p sl="en">In definitiva, le risorse proprie sembrano rappresentare la soluzione più adeguata. A questo punto, forse, sto divagando. Ma è così facile criticare il sistema attuale, definendolo ingiusto, complesso e contrario ai trattati. Al contempo, però, è altrettanto facile dar adito ad accuse infondate, quando ci si addentra in questo tipo di discussioni.</p>
      <p sl="en">Va detto che il trattato di Lisbona prevede l'unanimità per la decisione sulle risorse proprie e la ratifica di tutti gli Stati membri. Non si vuole mettere minimamente in discussione la sovranità fiscale nazionale.</p>
      <p sl="en">Ad ogni modo, vale la pena riflettere sul fatto che il sistema delle risorse proprie richiama la struttura originale comunitaria, è un sistema che consente all'Unione europea di essere più autonoma e che consente agli Stati membri di consolidare le proprie finanze pubbliche, riducendo progressivamente i contributi diretti. Potremmo iniziare dall'abolizione della misura artificiale sull'IVA. Abbiamo indicato sei possibili alternative nel documento, mentre le cifre sono illustrate nell'allegato, ma ovviamente la perfezione non esiste. Non vogliamo sostituire il contributo nazionale. Il provvedimento deve essere visto solo come un supplemento.</p>
      <p sl="en">La revisione del bilancio è un'occasione e al contempo suggella l'apertura di una calda stagione di bilancio nell'Unione europea. Sono ansioso di cooperare con il Parlamento europeo. È nostra responsabilità comune dimostrare che l'Unione europea è in grado di rispondere alle sfide, e il bilancio – quando punta in maniera intelligente agli obiettivi – può essere uno strumento per rinnovare la fiducia nel progetto europeo.</p>
      <p sl="en">Grazie per l'attenzione.</p>
    </intervention>
    <intervention id="2-383" speaker_id="4342" name="Joseph DAUL" is_mep="True" mode="spoken" nationality="France" birth_date="13-04-1947" birth_place="Strasbourg" p_group="Group of the European People's Party (Christian Democrats)" m_state="FR">
      <p sl="fr">a nome del gruppo PPE. – Signor Presidente, onorevoli colleghi, il bilancio 2011 è il primo in cui il Parlamento è chiamato a negoziare e a votare ai sensi dei nuovi poteri conferiti dal trattato di Lisbona. È il primo bilancio in cui non abbiamo chiesto degli aumenti rispetto alle cifre indicate dalla Commissione, preferendo invece un approccio realistico e politico.</p>
      <p sl="fr">L'approccio è realistico, in quanto gli Stati membri hanno dovuto compiere uno sforzo eccezionale per definire e ridurre il proprio fabbisogno nell'ambito delle finanze pubbliche. Il gruppo PPE è il primo a sostenere questo genere di condotta. La riduzione della spesa pubblica, in effetti, è il presupposto necessario affinché le economie diventino più competitive e possano quindi affrontare la concorrenza internazionale in condizioni più favorevoli. Pertanto, in questo esercizio, non chiediamo ai 27 Stati membri di affrontare una spesa che non è in linea con gli sforzi compiuti dai cittadini all'interno del quadro nazionale.</p>
      <p sl="fr">Tuttavia, il nostro approccio è altresì politico, poiché il bilancio 2011 non può essere slegato dal contesto finanziario più generale dei prossimi anni e, in particolare, dalla prospettiva del prossimo ciclo finanziario che va dal 2014 fino al 2020.</p>
      <p sl="fr">Onorevoli colleghi, se c'è un obiettivo che il Parlamento deve conseguire nel corso della presente legislatura, è quello di garantire che le politiche europee siano finanziate in proporzione agli obiettivi da realizzare. Non si tratta necessariamente di chiedere più soldi, ma bisogna garantire che le funzioni assegnate all'Unione europea possano essere conseguite mediante un finanziamento adeguato. Gli Stati membri possono persino risparmiare, riducendo il proprio contributo al bilancio comunitario, se accettano che l'Europa cambi il proprio sistema di finanziamento, in quanto ora è obsoleto, affidandosi alle risorse proprie. Un euro speso a livello europeo, infatti, frutta molto di più dello stesso euro speso a livello nazionale, poiché l'euro speso a livello europeo non deve coprire alcun deficit.</p>
      <p sl="fr">Sul piano nazionale lo stesso euro ora vale solo la metà o anche meno in alcuni paesi. E sempre sul piano nazionale l'euro, il cui valore non è stato intaccato, ritorna sotto forma di Fondi di coesione, fondi per lo sviluppo rurale e per la promozione dell'innovazione. Chiedo al Consiglio di prendere seriamente in considerazione questo nuovo approccio alla finanza europea. Sono grato al Commissario Lewandowski per aver già avviato il dibattito con i ministri delle Finanze.</p>
      <p sl="fr">Gli europei hanno il diritto di sapere quanto spendono le autorità pubbliche a livello locale, regionale, nazionale ed europeo. Gli Stati membri devono essere pronti ad alzare l'asticella. Presidente del Consiglio, Ministri, avete in mano la chiave per sbloccare questi dibattiti e questi negoziati in modo che tutti gli Stati membri possano progredire, in modo che l'euro di Bruxelles possa ritornare ai cittadini negli Stati membri ed essere molto più produttivo, creando nuovi posti di lavoro sul piano europeo. Vi scongiuro, ne abbiamo la possibilità. Come regalo di Natale, dovete dirci che si stanno aprendo dibattiti e negoziati approfonditi sui nostri fondi e sulle risorse proprie dell'Europa sotto questa Presidenza. Vi garantisco che se ne parlerà per molti anni, se riusciremo nel nostro intendo.</p>
    </intervention>
    <intervention id="2-385" speaker_id="28162" name="Stéphane LE FOLL" is_mep="True" mode="spoken" nationality="France" birth_date="09-02-1960" birth_place="Le Mans" p_group="Group of the Progressive Alliance of Socialists and Democrats in the European Parliament - Vice" m_state="FR">
      <p sl="fr">a nome del gruppo S&amp;D. – Signora Presidente, signor Presidente in carica Wathelet, signor Commissario, non ho intenzione di ripetere quanto è stato detto finora.</p>
      <p sl="fr">Abbiamo discusso il bilancio 2011 alla luce dei limiti che ben conosciamo, ossia la profonda crisi che investe tutta l'Europa in termini di deficit pubblico nazionale e che potrebbe comportare due ipotesi. O questi deficit pubblici nazionali pongono un limite al deficit europeo, oppure i deficit a livello nazionale devono imprimere una direzione nuova e un nuovo stile di vita all'Europa. È questo il punto.</p>
      <p sl="fr">Signor Commissario, in particolare, quando discutiamo della revisione del bilancio, alla vigilia dell'avvio dei colloqui sulle prospettive finanziarie dopo il 2013, le chiedo di non rimanere completamente assorbito dal presente contesto di crisi, sempre che non voglia dirmi e non voglia dire a tutti i cittadini europei che, in effetti, l'Europa rimarrà sprofondata crisi per lungo tempo.</p>
      <p sl="fr">Tutto il problema verte in effetti sulle modalità di gestione della crisi e sulle modalità atte a ridurre il disavanzo ed il debito oltre che sulle soluzioni tese ad uscire dalla crisi. A questo punto interviene la questione del bilancio. Possiamo uscire dalla crisi – e l'onorevole Daul lo ha spiegato molto bene poc'anzi – se il bilancio europeo, proprio perché è europeo, riesce a darci le risorse che ci servono per la ripresa, ossia per la crescita, la creazione di occupazione, l'innovazione e la ricerca. È questa la posta in gioco ed è in questi termini che dobbiamo discutere il bilancio senza cadere nel solito gioco, ossia battere sempre sulla questione della crisi e sulla questione del debito, un gioco in cui il Consiglio eccelle.</p>
      <p sl="fr">A Deuville il Cancelliere tedesco ed il Presidente francese hanno persino annunciato in anteprima la riforma dei trattati, senza averne minimamente discusso con il Presidente Van Rompuy, affermando che in futuro saranno previste sanzioni per gli Stati che non rispettano la disciplina di bilancio.</p>
      <p sl="fr">Ed è questa la situazione attuale che vige in Consiglio oggi, mentre il Parlamento ha solamente una richiesta, in particolare per la Commissione, ossia vogliamo che il progetto europeo progredisca mediante il bilancio.</p>
      <p sl="fr">Sono emerse una serie di tematiche sui cui siamo in perfetto accordo. Serve una maggiore flessibilità. Evidentemente dobbiamo attuare una gestione congiunta per poter avere un bilancio molto più flessibile, ormai è necessario. È in gioco la capacità di reazione dell'Europa. Ovviamente devono essere altresì fissate le priorità e il bilancio europeo va strutturato in maniera efficiente. Senz'altro concordiamo tutti sul fatto che questa sia una necessità. Tuttavia, dobbiamo essere trasparenti gli uni con gli altri in merito all'esigenza di fissare un calendario, di fissare gli obiettivi insieme. Signor Commissario, non possiamo permettere che tutto rimanga lettera morta e che le parole di testi scritti, che sono estremamente interessanti e con cui convengo quasi totalmente, rimangano assolutamente prive di significato.</p>
      <p sl="fr">Ora dobbiamo passare alle questioni concrete e, in particolare, ad una questione essenziale cui stiamo girando attorno: le risorse proprie. Cosa dobbiamo fare affinché l'Europa, anzi tutti i cittadini, siano dotati di risorse proprie in futuro, affinché si possa ritornare sulla strada della crescita o su una via più solida che l'Europa di domani dovrà imboccare?</p>
      <p sl="fr">Rimaniamo in attesa di proposte ambiziose, signor Commissario.</p>
    </intervention>
    <intervention id="2-387" speaker_id="97058" name="Guy VERHOFSTADT" is_mep="True" mode="spoken" nationality="Belgium" birth_date="11-04-1953" birth_place="Dendermonde" m_state="BE">
      <p sl="fr">a nome del gruppo ALDE. – Signora Presidente, tengo solamente a dire che la Commissione ha prodotto un documento valido, però è in ritardo di 15 mesi.</p>
      <p sl="fr">Per il resto, il fatto che la revisione a medio termine avrebbe dovuto svolgersi 15 mesi fa è un dettaglio trascurabile e quindi non vi ritornerò sopra. Infatti, ogniqualvolta vi sono negoziati, ce li spacciano come revisione di medio termine, anche se vengono condotti alla fine dell'esercizio. È una cosa inaccettabile che non deve ripetersi in futuro.</p>
      <p sl="fr">In secondo luogo il punto vitale del testo verte sulle risorse proprie. Perché? Perché è questo il fondamento dell'Unione europea. I padri fondatori dell'UE crearono un'Unione europea basata sulle risorse proprie, ossia su tariffe, imposte sui prodotti agricoli d'importazione e sull'IVA. Così è andata. I contributi nazionali sono cominciati in ragione dello sconto praticato al Regno Unito. È questa la realtà. Pertanto dobbiamo ritornare alle risorse proprie come base del finanziamento. Dobbiamo farlo adesso, perché è l'unica occasione che abbiamo di far progredire l'Europa. Dobbiamo farlo inoltre per ragioni di democrazia.</p>
      <p sl="fr">In una democrazia vige un assunto essenziale: i cittadini versano parte del proprio reddito direttamente all'Europa e pertanto possono contribuire e controllare il funzionamento dell'Unione europea attraverso tali risorse.</p>
      <p sl="fr">Il mio secondo punto, signora Presidente, in realtà riguarda quanto è stato affermato in Aula, ossia che dobbiamo ridurre il bilancio comunitario ed i contributi a livello europeo per migliorare le finanze pubbliche. Sono fesserie. La realtà è che i disavanzi fiscali – i deficit di bilancio in Europa – ora hanno raggiunto 868 miliardi di euro, ovverosia il 7 per cento del PIL dell'Unione europea. Anche se dovessimo perseguire l'idea di limitare la spesa a livello europeo e congelare completamente il bilancio europeo, questi 868 miliardi scenderebbero a 860. La situazione è questa. Si dovrebbe invece adottare un atteggiamento del tutto opposto: trasferire le responsabilità dal livello nazionale a quello europeo in modo da ridurre i costi per gli Stati membri.</p>
      <p sl="fr">La difesa, la ricerca, la diplomazia, le infrastrutture – sono questi i settori in cui l'Unione europea può conseguire risultati migliori e in cui può contribuire a ridurre i deficit di bilancio. È questo l'approccio che deve assumere con i suoi colleghi, Presidente del Consiglio. Devono essere compiuti dei progressi sulla questione delle risorse proprie, poiché, altrimenti, non sarà possibile raggiungere un accordo sul bilancio 2011.</p>
    </intervention>
    <intervention id="2-389" speaker_id="96725" name="Bas EICKHOUT" is_mep="True" mode="spoken" nationality="Netherlands" birth_date="08-10-1976" m_state="NL">
      <p sl="en">a nome del gruppo Verts/ALE. – Signor Presidente, ringrazio il signor Commissario per la revisione del bilancio che finalmente arriva in Aula. Fondamentalmente, nell'ambito di questa procedura, sarà compiuta un'analisi critica per verificare se sono stati realizzati gli obiettivi prefissati mediante le risorse dell'UE. Nel comparto agricolo e nei Fondi di coesione confluiscono finanziamenti ingenti. Sono stati centrati gli obiettivi mediante questi fondi? Devo dire che la revisione del bilancio è assai carente su questo tipo di tematiche.</p>
      <p sl="en">Ma guardiamo al futuro. Mi piace molto il suo atteggiamento, signor Commissario, quando afferma che dobbiamo guardare agli obiettivi che ci siamo fissati nella strategia 2020 – ossia gli obiettivi sull'innovazione, sul clima, sullo sradicamento della povertà e sull'occupazione. Questi obiettivi devono avere una collocazione centrale e devono altresì essere usati nella revisione del bilancio. Vi saranno ricadute sulle politiche agricole e sulle politiche di coesione, e in questo senso ci aspettiamo che la Commissione metta in atto riforme valide e ambiziose affinché le politiche agricole e le politiche di coesione producano effetti sullo sradicamento della povertà, sulla riduzione dei gas ad effetto serra, sull'innovazione e sulla disoccupazione. Anche questo è un fattore molto importante.</p>
      <p sl="en">Passo ora ad alcune idee fondamentali che lei ha affrontato in quanto idee nuove sugli investitori privati. Devo dire che la questione degli investitori privati è già stata dibattuta in passato, ma sappiamo, dall'esperienza con ITER e Galileo, che gli investitori privati non si sono materializzati, quindi non dobbiamo farvi un affidamento eccessivo, nel caso non dovessero arrivare.</p>
      <p sl="en">Per quanto riguarda la Banca europea per gli investimenti, credo sia opportuno cercare di coinvolgere la BEI, ma la responsabilità democratica di questo istituto è un fattore cruciale. Come possiamo garantire che gli investimenti producano anche degli effetti?</p>
      <p sl="en">Infine, per quanto concerne le risorse proprie, si è parlato ancora della tassa sulle transazioni finanziarie, ma sappiamo dall'Ecofin di questa settimana che la Commissione non è favorevole. Il tema non è nemmeno nell'agenda del Presidente Barroso per il G20. Ad ogni modo, è in questo documento, in cui si afferma che forse potrebbero essere usate fonti di reddito di questo genere. Qual è la posizione della Commissione in merito alla tassa sulle transazioni finanziarie? L'Esecutivo, infatti, è vago e incoerente su questo tema.</p>
    </intervention>
    <intervention id="2-391" speaker_id="96954" name="Marta ANDREASEN" is_mep="True" mode="spoken" nationality="United Kingdom" birth_date="26-11-1954" birth_place="Buenos Aires " p_group="Europe of freedom and democracy Group" m_state="GB">
      <p sl="en">a nome del gruppo EFD. – Signor Presidente, presentando la revisione di medio termine per il quadro finanziario pluriennale, la Commissione europea ci porta notizie che desteranno preoccupazione per tutti gli europei, ma soprattutto per i cittadini britannici. Se, da un lato, si rileva un atteggiamento modesto per quanto concerne i limiti da imporre alla politica agricola comune, il tentativo di eliminare lo sconto al Regno Unito è più deciso. Tuttavia, quel che è peggio, sussiste la chiara intenzione di creare una nuova risorsa propria. Come un ladro, l'Unione europea ora vuole mettere le mani direttamente nelle tasche dei contribuenti britannici. Sia che si tratti di tassa sul carbonio, imposte bancarie o altro, sono certamente i contribuenti a dover sopportare il fardello più pesante.</p>
      <p sl="en">Quando la gente vedrà che l'UE si prende i propri soldi, crescerà l'insofferenza verso gli sprechi comunitari e la mancanza di trasparenza. L'eliminazione dello sconto e la creazione di una nuova tassa europea – chiamiamola con il suo nome – non presuppongono modifiche al trattato. Però, dovranno essere modificati i trattati per mettere in atto l'accordo raggiunto tra il Cancelliere tedesco ed il Presidente francese sull'imposizione di sanzioni politiche per garantire stabilità finanziaria.</p>
      <p sl="en">Se l'Unione europea vuole maggiore potere, deve chiedere il consenso dei cittadini che vengono governati. Se i politici UE vogliono un nuovo trattato, prima devono indire un referendum. Ora l'ineffabile Primo ministro britannico avrebbe la possibilità di onorare la promessa già rinnegata di indire un referendum UE. Ma ci crederò solo quando lo vedrò.</p>
    </intervention>
    <intervention id="2-393" speaker_id="1665" name="Salvador GARRIGA POLLEDO" is_mep="True" mode="spoken" nationality="Spain" birth_date="06-08-1957" birth_place="Gijon" p_group="Group of the European People's Party (Christian Democrats)" m_state="ES">
      <p sl="es">Signor Presidente, sarebbe stato interessante se, invece di lasciare l'Aula, l'onorevole Verhofstadt avesse letto i documenti della Commissione europea. In uno di essi si spiega proprio che la presente revisione del bilancio è in ritardo in virtù di un accordo con il Parlamento che ne prevedeva la conduzione una volta entrato in vigore il trattato di Lisbona. Davvero!</p>
      <p sl="es">Desidero ringraziare il Commissario per la comunicazione che ci ha presentato e che rappresenta un buon esercizio intellettuale sull'andamento che hanno avuto finora le prospettive finanziarie e sulla struttura che dovrebbe essere adottata per le prossime.</p>
      <p sl="es">Ringrazio, inoltre, il Commissario per aver messo in luce i punti deboli di queste prospettive finanziarie, in particolare, la scandalosa incapacità del quadro finanziario corrente di rispondere alle esigenze impreviste.</p>
      <p sl="es">Ricordo che finora, allorquando si è verificato un evento improvviso, l'unica risposta è stata quella di stornare i fondi dall'agricoltura per altri finanziamenti. Non si può continuare in questo modo in futuro.</p>
      <p sl="es">Tuttavia, signor Commissario, pur riconoscendo la difficoltà della sua posizione attuale in relazione alla revisione, che in nessun caso può essere confusa con una riforma, e pur riconoscendo che lei ha compiuto un lavoro eccellente, non riesco a resistere alla tentazione di leggere il memorandum che accompagna la dichiarazione che è stata presentata:</p>
      <p sl="en">"Revisione del bilancio dell'UE: domande frequenti'. "Che cos'è la comunicazione sulla revisione del bilancio?" "Che cosa non comprende" "Perché è necessaria la revisione del bilancio?"</p>
      <p sl="es">Sono tre domande molto eleganti per spiegare l'inesplicabile: in questa comunicazione purtroppo non figura alcuna cifra.</p>
    </intervention>
    <intervention id="2-395" speaker_id="96940" name="Gerben-Jan GERBRANDY" is_mep="True" mode="spoken" nationality="Netherlands" birth_date="28-06-1967" birth_place="Den Haag" p_group="Group of the Alliance of Liberals and Democrats for Europe" m_state="NL">
      <p sl="nl">Signor Presidente, ricordo ancora che guardavamo con sdegno i piani pluriennali dell'Unione sovietica, ma, se non erro, duravano solo cinque anni, mentre noi ora abbiamo bilanci pluriannuali molto rigidi con validità settennale. Per come la vedo, uno dei problemi principali al momento – ed è confermato dalle parole pronunciate dal Commissario Lewandowski – è che ci focalizziamo eccessivamente sulla fattibilità. Dopo tutto, in questo modo, ne traggono beneficio solo gli interessi occulti.</p>
      <p sl="nl">Ovviamente vige l'unanimità, ed è qui che risiede il problema più grosso. Eppure l'unico scopo che persegue attualmente il bilancio comunitario è quello degli interessi occulti: nel comparto agricolo, nel settore della pesca, nell'aspetto della coesione e anche nella "vecchia" industria, se posso chiamarla così. Gli interessi occulti mettono a repentaglio l'economia dinamica che vogliamo realizzare in Europa.</p>
      <p sl="nl">Vedo l'Europa e il bilancio in particolare come un'enorme petroliera che trasporta greggio. È difficile cambiarne la rotta, ma ora abbiamo l'occasione di trarla in secca e farla attraccare. Dobbiamo cogliere questa opportunità e cercare di trasformare questa grande petroliera in un paio di navi veloci molto più piccole.</p>
      <p sl="nl">Infine, in relazione alle risorse proprie, si tratta di un elemento importante, non solo perché l'Europa ne è legittimamente dotata, ma esse possono consentirci di arginare l'effetto perverso dei contributi degli Stati membri. Agli Stati membri interessa solo una cosa, ossia quanti soldi possono riavere dal bilancio europeo, e questa tendenza si attenuerebbe grazie ad un sistema di risorse proprie.</p>
    </intervention>
    <intervention id="2-397" speaker_id="23820" name="László SURJÁN" is_mep="True" mode="spoken" nationality="Hungary" birth_date="07-09-1941" birth_place="Kolozsvár" p_group="Group of the European People's Party (Christian Democrats)" m_state="HU">
      <p sl="hu">Il Commissario ha appena affermato che il bilancio rappresenta la politica espressa in cifre. Conosciamo tutti questo detto, caro Commissario, ma dove sono le cifre in questo documento? Non ve ne sono proprio. A questo punto non so più di cosa stiamo parlando. Si discute di revisione di medio termine, come hanno indicato altri oratori. Ebbene, siamo nel terzo trimestre e non so quando finiremo con questa revisione. Ad ogni modo, ho una questione da porre in questa sede che è rivolta anche al Consiglio. Forse verrà compresa grazie alla traduzione. In definitiva dobbiamo portare a termine questa revisione, o come vogliamo chiamarla, entro fine anno. Nel 2011 sarà inutile soffermarsi ancora su quello che volevamo fare o su quanto avremmo dovuto fare nel 2008.</p>
      <p sl="hu">Credo che dovremmo cominciare a lavorare al prossimo quadro di bilancio, cosa che stiamo già facendo per certi versi. Il Parlamento, come altre istituzioni, si sta adoperando molto. Quest'opera deve implicare riforme coraggiose. Si è parlato della questione delle risorse proprie. È davvero una situazione impossibile, in quanto siamo l'unico parlamento al mondo che ha la responsabilità del bilancio, ma non ne fa carico dinanzi agli elettori, visto che non siamo noi a prelevare i fondi dai cittadini, ma solo gli intermediari, ossia i governi nazionali.</p>
      <p sl="hu">Dobbiamo addentrarci nella sovranità degli Stati membri, che proprio il Parlamento europeo porta via ai cittadini, portando qui le proprie spese, le spese europee congiunte? So che il tema è difficile. La questione della sovranità è molto importante. Ma c'è anche un'altra questione che è molto importante, signor Presidente, ossia la nostra spesa deve essere in linea con le considerazioni di sussidiarietà, e in questo senso non dobbiamo spostare a livello europeo le questioni che sono di competenza degli Stati membri. Grazie per l'attenzione.</p>
    </intervention>
    <intervention id="2-399" speaker_id="1037" name="Reimer BÖGE" is_mep="True" mode="spoken" nationality="Germany" birth_date="18-12-1951" birth_place="Hasenmoor" p_group="Group of the European People's Party (Christian Democrats)" m_state="DE">
      <p sl="de">Signor Presidente, onorevoli colleghi, da un lato, riconosco che la Commissione si è adoperata per intensificare il dibattito sulla revisione mediante questa comunicazione, mentre, dall'altro, affermo apertamente che, sia in passato che adesso, abbiamo idee diverse sulle proposte di revisione ai sensi della dichiarazione congiunta del 2006. Seguendo i contenuti della revisione, non si prevede alcuna revisione fino al 2014. Tuttavia, sempre come ho già detto, ne discende che gli elementi essenziale della politica di Lisbona che poggiano sul nuovo trattato, o perlomeno sulle parti concernenti il bilancio, saranno rinviati a dopo il 2014. Ci si chiede quindi se possiamo permettercelo, soprattutto nel contesto della globalizzazione, in cui la capacità dell'Unione europea di agire su un piano politico e al contempo su un livello economico viene messa in discussione e ci chiediamo quale sia la nostra responsabilità in questo senso. Ho l'impressione che la Commissione in carica all'epoca, che era guidata dal Presidente Prodi, fosse eccessivamente ambiziosa nelle sue proposte, mentre la Commissione attualmente in carica è eccessivamente cauta.</p>
      <p sl="de">Ovviamente, passando alla fase successiva, è importante prima concentrarci sul miglioramento della legislazione per promuovere la crescita e l'occupazione, la semplificazione, l'efficienza e la riduzione dei costi connessi all'attuazione dei programmi prima di chiedere altri soldi. Lo stesso vale, incidentalmente, anche per la ricerca, in cui abbiamo un disavanzo e in cui vi sono ancora cartellini gialli e rossi della Corte dei conti. Servono inoltre nuovi strumenti finanziari e bisogna discutere delle misure da intraprendere, ad esempio, in relazione all'innovazione su vasta scala, sui progetti industriali e di ricerca come ITER o Galileo e sui progetti in tema di energia. È un "no" o un "sì" per questi progetti? Nel caso in cui decidessimo per il "sì", non dovremmo forse garantire un finanziamento appropriato – e diverso rispetto al passato – fino al completamento mediante il bilancio europeo ed il quadro finanziario pluriennale?</p>
      <p sl="de">In vista di una discussione talvolta fuorviante a livello di Stati membri, consentitemi di aggiungere un'osservazione commento sulle risorse proprie. È assolutamente legittimo e conforme al trattato – anzi il trattato lo prevede – occuparsi di risorse proprie, poiché il trattato stabilisce che, senza pregiudizio per altre fonti di reddito, l'Unione si finanzia prima di tutto mediante risorse proprie. È un dibattito cui tutti dobbiamo prendere parte.</p>
    </intervention>
    <intervention id="2-401" speaker_id="28256" name="Jean-Luc DEHAENE" is_mep="True" mode="spoken" nationality="Belgium" birth_date="07-08-1940" birth_place="Montpellier" p_group="Group of the European People's Party (Christian Democrats)" m_state="BE">
      <p sl="nl">Signor Presidente, la revisione di medio termine del quadro finanziario pluriennale che la Commissione ci presenta oggi è al contempo deludente e incoraggiante. Il documento è deludente nel senso che non apre alcuna prospettiva di revisione del quadro pluriennale per il periodo 2010-2012. Eppure il bilancio 2011 ha dimostrato che siffatto quadro non è fattibile. Infatti non tiene conto né delle nuove funzioni previste dal trattato di Lisbona né degli obiettivi della strategia UE 2020. In effetti non è praticabile. Deve essere introdotto, se non altro, un margine atto a consentire una maggiore flessibilità. Fortunatamente la Commissione ha evidenziato anche questa necessità. Una maggiore flessibilità si deve applicare già dal 2010. Il documento è al contempo incoraggiante, in quanto la Commissione finalmente dà avvio alla discussione sulle risorse proprie. Il dibattito si preannuncia vasto e destinato a durare per i prossimi anni, è un dibattito difficile, ma inevitabile.</p>
      <p sl="nl">Il trattato stabilisce che il bilancio UE deve essere finanziato mediante risorse proprie. Attualmente esso viene finanziato per l'80 per cento mediante i trasferimenti dai bilanci nazionali. Non sono queste le risorse proprie europee, queste sono spese per i bilanci nazionali. Esse pesano sui deficit nazionali che il patto di stabilità e di crescita punta a ridurre e, in effetti, gli Stati membri stanno cercando di ridimensionarle. Al contempo i paesi membri si aspettano di più dall'Europa, come prevedono chiaramente il trattato di Lisbona e la strategia UE 2020.</p>
      <p sl="nl">Dobbiamo mettere fine a siffatta contraddizione. A tal fine basta ricorrere alle risorse proprie nel loro significato autentico. In questo modo sarà possibile ridurre i contributi degli Stati membri, aumentando al contempo le risorse UE. Come possibili nuove risorse proprie, la Commissione giustamente suggerisce l'imposizione di nuove tasse direttamente legate allo sviluppo di aree politiche principalmente a livello europeo. Cito gli esempi della politica in materia di clima ed il regolamento del settore finanziario. Si spera che il Consiglio europeo e i Consiglio comprendano la necessità di avviare adesso e con urgenza il dibattito sulle risorse proprie in vista della prospettiva finanziaria che parte dal 2014.</p>
    </intervention>
    <intervention id="2-403" speaker_id="96782" name="Sidonia MAZUR" is_mep="True" mode="spoken" nationality="Poland" birth_date="05-11-1975" birth_place="Kraków" p_group="Group of the European People's Party (Christian Democrats)" m_state="PL">
      <p sl="pl">Signor Presidente, sono molto lieta che finalmente ci sia stato presentato questo documento. È buona cosa che sia stato redatto e che ora sia presentato in Parlamento. Ovviamente ci si può sempre lamentare del ritardo come pure di altri aspetti. A questo punto, però, credo valga la pena soffermarsi su una caratteristica particolare del testo, in quanto esso solleva questioni tabù. Nelle circostanze attuali nulla del bilancio dovrebbe, però, essere considerato argomento tabù, dovremmo parlare di tutto, anche delle risorse proprie. Anzi è proprio questo il tema di cui si deve discutere.</p>
      <p sl="pl">Tengo inoltre a lanciare un monito su un pericolo insito nella discussione sulle nuove risorse proprie. Come sappiamo questo tipo di discussione è molto difficile, può facilmente provocare una situazione di stallo in tutti gli altri dibattiti sulla forma che deve assumere il bilancio UE e sugli insegnamenti tratti dall'attuale quadro finanziario. Non dobbiamo finire in vicolo cieco. Dobbiamo ampliare gli orizzonti della discussione senza impantanarci nella materia delle risorse proprie. Altrimenti sarà impossibile trovare una soluzione.</p>
      <p sl="pl">Sottolineo che la sezione delle entrate del bilancio europeo deve essere stabile e prevedibile. Dobbiamo sempre ricordare che il grande merito del bilancio UE è che, in realtà, è in pareggio. È un bilancio che non ci porta debiti. Questo valore deve continuare ad essere il principio guida. Enfatizzo, inoltre, che le risorse proprie nuove devono conferirà stabilità e prevedibilità al bilancio comunitario e, oltretutto, non devono provocare una situazione di debito. Dobbiamo rifletterci e tenere presente che le attuali fonti di reddito dell'Unione europea, che si basano sul PIL dei singoli Stati membri, non sono un sistema così malvagio da dover essere abolito del tutto.</p>
      <p sl="pl">A mio parere, il nuovo sistema deve essere una combinazione del vecchio e del nuovo. Dobbiamo pensare ampiamente alla riforma, ma, oltre a questo, non dobbiamo respingere a priori una tradizione positiva. In altre parole dobbiamo mantenere la continuazione nel cambiamento – l'una non preclude l'altro. Dobbiamo cominciare dalle soluzioni che funzionano già positivamente senza respingerle, in modo da non arenarci nella discussione solo sulle risorse proprie, ed è questa la linea da seguire per costruire il nuovo quadro finanziario.</p>
    </intervention>
    <intervention id="2-405" speaker_id="96668" name="Seán KELLY" is_mep="True" mode="spoken" nationality="Ireland" birth_date="26-04-1952" birth_place="Killarney" m_state="IE">
      <p sl="en">Signor Presidente, la revisione del bilancio è sempre necessaria. È un'operazione che fanno tutti, dalle famiglie all'Unione europea, lo fa perfino Fagin in Oliver Twist. Quando la sua piccola attività di borseggio non funziona, anche lui si ripropone di rivederla.</p>
      <p sl="en">È opportuno operare una revisione anche in questa sede. In particolare possiamo fare molto per cercare di rendere misure di questo genere più accettabili per gli Stati membri e per i cittadini.</p>
      <p sl="en">In primo luogo, l'obiettivo di ridurre la burocrazia del 25 per cento – e si spera anche di più – è auspicabile e molto d'impatto. In secondo luogo, dobbiamo smetterla di farci autogol. Purtroppo mi trovo d'accordo con alcuni euroscettici, i quali sostengono che non era opportuno aumentare il bilancio per l'intrattenimento. Questo provvedimento è andato ad alimentare le argomentazioni degli euroscettici e ha deluso gli entusiasti dell'UE. In terzo luogo – ed è questo un punto molto importante – l'intera questione della creazione delle risorse proprie è assolutamente appropriata. Il nostro Presidente, l'onorevole Daul, l'ha spiegato molto bene, dicendo che un euro speso a livello europeo vale di più di un euro speso a livello di Stati membri. Dovremmo seguire questa direttrice ed incoraggiare soprattutto i grandi investitori mediante l'emissione di titoli sui progetti europei per finanziare i vari progetti di cui abbiamo bisogno.</p>
      <p sl="en">Abbiamo un obiettivo del 3 per cento per la ricerca e lo sviluppo. Si tratta di un comparto assolutamente vitale per l'Europa, se vogliamo essere competitivi e creare l'occupazione di cui abbiamo bisogno. Dobbiamo, inoltre, mantenere un forte finanziamento per la PAC – in primo luogo per garantire che la società rurale non sia destinata alla desertificazione, in secondo luogo bisogna garantire i beni pubblici. Inoltre gli obiettivi dell'energia rinnovabile e delle emissioni di anidride carbonica non possono essere compromessi e nemmeno la politica di coesione, che riscuote un grande successo. Se riusciremo in questi intenti, riusciremo a conseguire un aumento del 4 per cento del PIL e 5,6 posti di lavoro in più entro il 2020.</p>
    </intervention>
    <intervention id="2-407" speaker_id="28224" name="Markus PIEPER" is_mep="True" mode="spoken" nationality="Germany" m_state="DE">
      <p sl="de">Signor Presidente, anche nella commissione per lo sviluppo regionale nutriamo grandi aspettative in merito alla revisione del bilancio. Dopo tutto la politica strutturale e di coesione europea si è affermata come un successo, soprattutto negli ultimi anni. Il Fondo di coesione rende un grande contributo alle misure volte ad uscire dalla crisi, soprattutto nelle regioni più povere. L'approccio orizzontale in relazione all'obiettivo di competitività e di occupazione sta producendo risultati incoraggianti. I fondi UE non sono mai stati impiegati in maniera più efficace, mai avevamo portato così tante PMI nelle reti internazionali e mai le regioni sono state meglio preparate ad utilizzare i programmi europei. L'uso e l'assorbimento dei fondi in questo senso costituiscono un segnale molto chiaro e incoraggiante. Con questo progresso, persino le irregolarità nell'uso dei Fondi strutturali potrebbero essere ridotte in maniera significativa.</p>
      <p sl="de">La Corte dei conti, gli scienziati e le regioni ci forniscono questo tipo di informazioni, ma purtroppo la Commissione e gli Stati membri non fanno altrettanto. Mancano palesemente di sollecitudine. Non vi è stata una vera e propria revisione a medio termine del bilancio in relazione ai Fondi strutturali. Me ne dispiace molto, poiché la TAIL WIND della revisione di bilancio avrebbe dovuto fornire motivazioni valide a sostegno della continuazione della politica strutturale. Ovviamente bisogna riaggiustare i contenuti in vista degli obiettivi del 2020. Le risorse devono essere usate in maniera più efficiente in molti settori. Ad ogni modo, le strutture degli obiettivi e la cooperazione con gli Stati membri e con le regioni hanno più che comprovato il loro valore. In proposito non abbiamo sfruttato l'occasione per dimostrarlo, compiendo un'autentica revisione del bilancio.</p>
      <p sl="de">Tuttavia, onorevoli colleghi, il Parlamento ha una buona memoria. Quando si parlerà della futura prospettiva finanziaria, parleremo dei successi della politica regionale. Quando si discuterà dell'affidabilità della politica, difenderemo i periodi di programmazione di lungo respiro dei Fondi strutturali. Quando parleremo delle future revisioni del bilancio, ne chiederemo l'obbligatorietà, in quanto le revisioni periodiche del bilancio contribuiscono altresì ad innalzare la trasparenza. Dobbiamo affrontarle più seriamente in futuro.</p>
    </intervention>
    <intervention id="2-409" speaker_id="96899" name="José Manuel FERNANDES" is_mep="True" mode="spoken" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Signor Presidente, signor Commissario, onorevoli colleghi, sappiamo tutti quali sono i cambiamenti politici che dobbiamo affrontare: la globalizzazione, la lotta contro il cambiamento climatico, l'invecchiamento della popolazione e la sicurezza energetica, tra gli altri. Tutti questi fenomeni si collocano sullo sfondo di una crisi che non accenna a finire. Inoltre, vogliamo mantenere uno Stato sociale forte, volto anche a rafforzare la nostra competitività. Abbiamo elaborato una strategia a tale fine: la strategia Europa 2020. Anche questa misura, però, deve essere finanziata. Dobbiamo identificare il fabbisogno finanziario per ciascuna politica al fine di attuare con efficacia la strategia, in modo da sapere quanto ci serve in totale.</p>
      <p sl="pt">Naturalmente invoco un metodo dal basso verso l'altro basato sull'aggiunta. Una volta identificato il fabbisogno, dobbiamo definire precisamente le risorse che ci servono. All'incirca l'80 per cento del bilancio comunitario proviene dai bilanci nazionali e dobbiamo ridurre questa dipendenza al fine di ottemperare ai trattati. Ad ogni modo, la strategia Europa 2020 deve cominciare adesso, quindi perché non viene rivisto adesso il quadro finanziario pluriennale affinché ottemperi a siffatta misura cui abbiamo già dato il nostro sostegno?</p>
    </intervention>
    <intervention id="2-411" speaker_id="1914" name="Jutta HAUG" is_mep="True" mode="spoken" nationality="Germany" birth_date="08-10-1951" birth_place="Castrop-Rauxel" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">Signor Presidente, signor Commissario, prima di tutto devo dire che il documento che ci è stato presentato è valido. È calibrato, come ci ha sempre promesso il Commissario Lewandowski, contiene un gran numero di proposte e di idee su come possiamo e dobbiamo continuare a lavorare. Ad ogni modo, non collima con le aspettative degli esperti di bilancio della commissione per i bilanci. Per la verità, pensavamo sarebbe stato analizzato l'attuale quadro finanziario, mentre i più ottimisti credevano persino che vi sarebbe stata una piccola riforma per il restante periodo dell'attuale prospettiva finanziaria. Ad ogni modo, la proposta si pone come un semplice sguardo al futuro. Quasi ad ogni paragrafo viene indicato come far meglio in futuro in relazione al bilancio, per quanto concerne le priorità, sulle modalità atte a conseguire gli obiettivi di Europa 2020, sul miglioramento della cooperazione con i paesi vicini, sul miglioramento delle infrastrutture europee, della futura politica agricola comune e della politica di coesione. Il testo delinea persino delle idee in relazione alla futura struttura del bilancio e alla durata del prossimo periodo finanziario.</p>
      <a text="(Il Presidente interrompe l'oratore)"/>
    </intervention>
    <intervention id="2-413" speaker_id="96881" name="Elie HOARAU" is_mep="True" mode="spoken" nationality="France" birth_date="08-07-1938" birth_place="Sainte-Suzanne" p_group="Confederal Group of the European United Left - Nordic Green Left" m_state="FR">
      <p sl="fr">Signor Presidente, a Ginevra nel dicembre 2009 l'Unione europea concluse gli accordi sulle banane con i paesi latino-americani, abbassando le tariffe in maniera significativa.</p>
      <p sl="fr">A seguito di siffatti accordi, l'Unione europea ha stabilito misure compensatorie per i paesi ACP intorno ai 190 milioni di euro, se non erro. Dopo il 2009 sono stati siglati nuovi accordi tra l'UE ed i paesi dell'America centrale, in cui sono state ulteriormente ridotte le tariffe per quei paesi.</p>
      <p sl="fr">Le misure accompagnatorie anticipate nella revisione del bilancio non tengono conto di questi nuovi accordi. I paesi ACP, tuttavia, hanno stimato le necessarie misure accompagnatoria a ben oltre 190 milioni di euro. A mio parere la decisione emendata deve tener conto della richiesta dei paesi ACP.</p>
      <p sl="fr">Visto che anch'io sono stata eletta in un collegio elettorale in cui vi sono coltivazioni di banane, seguirò in particolare questo tema nella revisione del bilancio.</p>
    </intervention>
    <intervention id="2-415" speaker_id="28115" name="Mairead McGUINNESS" is_mep="True" mode="spoken" nationality="Ireland" birth_date="13-06-1959" birth_place="Drogheda" m_state="IE">
      <p sl="it">Signor Presidente, credo sia troppo presto per dire se il documento è valido o meno, ma è buona cosa che ci sia, in quanto ci è voluto molto per produrlo.</p>
      <p sl="it">Esprimerò alcune considerazioni sulla parte concernente l'agricoltura, in particolare, in quanto sono relatrice per il bilancio del prossimo anno. Nutro preoccupazione rispetto alla formulazione usata nel paragrafo sulla politica agricola. Ad esempio, "una riforma più radicale", e cito il documento, "si spingerebbe oltre, rinunciando al sostegno al reddito e alla maggior parte degli interventi sul mercato e dando la priorità agli obiettivi relativi ad ambiente e cambiamenti climatici rispetto alle dimensioni economiche e sociali della PAC".</p>
      <p sl="it">Si insinua che ora esiste una cultura di dipendenza a causa dei pagamenti diretti agli agricoltori. Abbiamo una cultura realistica, in quanto gli agricoltori non riescono a guadagnare abbastanza nel mercato da garantirsi un reddito decoroso. L'attività agricola si attesta ben al di sotto della media e questo aspetto deve essere affrontato in qualunque direttrice che vorremo imprimere alla politica agricola comune. Ad ogni modo, esprimo apprezzamento per il testo.</p>
    </intervention>
    <intervention id="2-417" speaker_id="96807" name="Ivailo KALFIN" is_mep="True" mode="spoken" nationality="Bulgaria" birth_date="30-05-1964" birth_place="Sofia" p_group="Group of the Progressive Alliance of Socialists and Democrats in the European Parliament" m_state="BG">
      <p sl="bg">Anch'io ringrazio la Commissione per aver presentato questo documento. Il testo costituisce la base per molti dibattiti che si terranno in futuro. Contiene alcune tematiche su cui senz'altro vi sarà un dibattito acceso in Parlamento e ne vorrei affrontare tre in particolare.</p>
      <p sl="bg">In primo luogo, bisogna chiedersi se le politiche dell'Unione europea possono essere riunite sotto l'ombrello generale di Europa 2020. Sappiamo che molte politiche importanti per l'Unione prendono le mosse da tale misura. Tuttavia, non credo che la sezione sulla crescita sostenibile sia la collocazione migliore per la politica agricola, ad esempio, o che la sezione sulla crescita inclusiva rappresenti il quadro più adeguato per la politica di coesione. Si tratta, infatti, di politiche più ampie e sarà difficile farle rientrare negli obiettivi fissati da Europa 2020.</p>
      <p sl="bg">In secondo luogo desidero affrontare il tema di principi. Uno dei principi condivisi è quello della solidarietà, che è senz'altro molto importante. Ad ogni modo, dobbiamo guardare alle risorse, anche per il Fondo di coesione, non solo come forma di solidarietà, ma anche come mezzo per conseguire una maggiore convergenza. Sappiamo che esso produce un impatto economico estremamente rilevante, che non ha una valenza puramente morale, ma che in effetti è legato ai risultati economici.</p>
      <p sl="bg">L'ultima questione verte sulle risorse proprie. In questo caso si deve pensare alla concessione di prestiti da parte dell'Unione europea, garantendo prestiti dal bilancio europeo e finanziando grandi progetti. Potrebbe essere difficile parlare di ricorso al credito senza fare chiarezza sulle risorse proprie, comprese quelle che provengono dalla cooperazione con le istituzioni finanziarie come la Banca europea per gli investimenti, o sul riutilizzo dei fondi inutilizzati del bilancio europeo, invece di restituirli agli Stati membri.</p>
    </intervention>
    <intervention id="2-419" speaker_id="96850" name="Damien ABAD" is_mep="True" mode="spoken" nationality="France" birth_date="05-04-1980" birth_place="Nîmes" p_group="Group of the European People's Party (Christian Democrats)" m_state="FR">
      <p sl="fr">Signor Presidente, desidero commentare brevemente la comunicazione della Commissione. Mi dispiace che, soprattutto nel settore della spesa, il testo sia assai timido. Come sapete, la commissione per i bilanci non chiede una semplice revisione, ma una vera e propria revisione di medio termine, non per diletto, ma per analizzare la struttura della spesa di bilancio e per trarre delle conclusioni su certi aspetti di tale spesa.</p>
      <p sl="fr">Sapete, come so io, che è necessario ricentrarsi su taluni aspetti della spesa nel settore della politica di coesione, concentrarsi su grandi progetti industriali come ITER o su altri connessi a Galileo, oltre che proteggere le risorse assegnate alla politica agricola.</p>
      <p sl="fr">D'altro canto, ho trovato la Commissione interessante e un pochino più ardita nel settore delle entrate. Infatti non possiamo parlare di bilancio UE oggi senza aprire il dibattito sia sulle risorse proprie che sulla comunitarizzazione, o senza menzionare determinate aree di spesa. È un tema assolutamente essenziale e fondamentale per il futuro dell'Unione europea. Spero pertanto che insieme riusciremo a trovare dei modi per finanziare meglio le priorità – sia che si tratti di gioventù, istruzione o le altre priorità cui ho fatto accenno – perché insieme dobbiamo identificare le aree in cui la spesa produce un elevato valore aggiunto al fine di evitare che si ripeta quanto purtroppo sta accadendo ora con il servizio di azione esterna.</p>
    </intervention>
    <intervention id="2-421" speaker_id="96991" name="Eider GARDIAZABAL RUBIAL" is_mep="True" mode="spoken" nationality="Spain" birth_date="12-07-1975" birth_place="Bilbao" m_state="ES">
      <p sl="es">Signor Presidente, come molti colleghi hanno già fatto presente, in verità eravamo in spasmodica attesa della comunicazione della Commissione. L'onorevole Haug ha giustamente affermato che molti di noi erano ottimisti circa i risultati del documento e ci aspettavamo veramente che avrebbe anticipato una revisione approfondita dell'attuale quadro finanziario.</p>
      <p sl="es">In proposito devo dire che il documento che ci è stato presentato è stato una delusione per me. Infatti, il motivo per cui avevamo accettato di rinviare il testo fino all'entrata in vigore del trattato di Lisbona e della strategia 2020 era proprio perché volevamo qualcosa di più specifico. Alla luce dei fatti si tratta di un documento generalizzato che avrebbe potuto essere presentato anche nel 2007 o nel 2008, quindi non so perché abbiamo dovuto aspettare.</p>
      <p sl="es">Ad ogni modo, bisogna sempre evidenziare un aspetto positivo e conveniamo tutti sul fatto che alla fine è stato aperto il dibattito sulle risorse proprie. Come si è visto, il Parlamento lo chiedeva e speriamo che il Consiglio, che ascolta questa discussione, si unirà a noi: allora potremo evidenziarlo come fattore positivo.</p>
    </intervention>
    <intervention id="2-423" speaker_id="96639" name="Isabelle DURANT" is_mep="True" mode="spoken" nationality="Belgium" birth_date="04-09-1954" birth_place="Bruxelles" p_group="Group of the Greens/European Free Alliance" m_state="BE">
      <p sl="fr">Signor Presidente, a prescindere dal fatto che il bicchiere sia mezzo pieno o mezzo vuoto, il documento contiene approfondimenti utili e, per me, ciò che più conta è l'uso che ne faremo – ossia cosa farà il Parlamento con questo documento. Il testo contiene elementi interessanti, come è stato detto oggi e come altri hanno detto ben prima di me.</p>
      <p sl="fr">La questione delle risorse proprie è ovviamente il tema più importante di cui dobbiamo discutere. Anch'io ritengo opportuno usare questi approfondimenti specificatamente per sostenere l'opzione della strategia Europa 2020, ma insisto che c'è di più oltre al documento 2020. Dobbiamo chiaramente lavorarci, ma di certo va affrontata anche la politica agricola e le reti di trasporto, e vi sono altri due testi di cui dobbiamo occuparci.</p>
      <p sl="fr">In particolare, penso alla relazione redatta dalla task force sulla governance economica presieduta dal Presidente Van Rompuy, che ha altresì evidenziato una serie di temi connessi al coordinamento di bilancio. Infine, sulla base di quanto verrà proposto, dovremo altresì lavorare su tutte le opportunità che ci saranno presentate, e mi riferisco in particolare ad un'altra relazione, la famosa relazione di Mario Monti, intitolata "Una nuova strategia per il mercato unico" che presenta l'altra faccia delle politiche di bilancio, ossia tutto quanto concerne la cooperazione fiscale.</p>
      <p sl="fr">Non credo che questo dibattito sulle proposte della Commissione si possa isolare da tutte le altre questioni sollevate in altre istituzioni europee, poiché, in definitiva, si tratta di fasi diverse dello stesso dibattito.</p>
    </intervention>
    <intervention id="2-425" speaker_id="28288" name="Jan OLBRYCHT" is_mep="True" mode="spoken" nationality="Poland" birth_date="21-09-1952" birth_place="Rybnik" m_state="PL">
      <p sl="pl">Abbiamo dinanzi un documento molto interessante e va detto: da tempo aspetta aspettavamo un testo senza cifre e la Commissione ha mantenuto la parola. Abbiamo ricevuto un documento che, in realtà, contiene alcuni elementi di un programma e certe dichiarazioni. Come Parlamento europeo, dobbiamo valutare quanto la Commissione afferma oggi.</p>
      <p sl="pl">Ad esempio, al momento un elemento molto importante per noi europarlamentari è la discussione sul tema della relazione tra la strategia 2020, di cui si è già parlato oggi, e le politiche UE. Se, nel suo documento, la Commissione prevede la possibilità di articolare il bilancio sulla strategia 2020, allora esiste la possibilità di incorporare la maggioranza delle politiche UE in siffatta strategia. Lo si legge nel testo, è scritto molto semplicemente. La riorganizzazione della struttura del bilancio essenzialmente comporta una riorganizzazione delle politiche UE. Ci fa piacere leggere che la politica di coesione è il principale vettore della strategia 2020 e di certo cercheremo di tradurre siffatte dichiarazioni nel linguaggio delle decisioni specifiche.</p>
    </intervention>
    <intervention id="2-427" speaker_id="96906" name="Kyriakos MAVRONIKOLAS" is_mep="True" mode="spoken" nationality="Cyprus" birth_date="25-01-1955" birth_place="Pafos" p_group="Group of the Progressive Alliance of Socialists and Democrats in the European Parliament" m_state="CY">
      <p sl="el">Signor Presidente, anch'io tengo a dire che il documento è interessante. Testimonia l'interesse della Commissione ed il Parlamento europeo dovrebbe usare questo testo. Le due questioni che non hanno alcun valore sono: il ricorso alle risorse proprie e la questione della politica agricola comune.</p>
    </intervention>
    <intervention id="2-429" speaker_id="96816" name="Giovanni LA VIA" is_mep="True" mode="spoken" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, in primo luogo mi permetto di ringraziare il Commissario perché il documento c'è: questa volta parliamo di qualcosa scritto su carta e non delle parole che in più occasioni erano state pronunciate ma che non si erano ancora tradotte in un documento concreto.</p>
      <p sl="it">Ma, come sempre quando si esamina un documento per una prima valutazione, si osservano aspetti sia positivi che negativi. Vedo quindi in parte il bicchiere mezzo pieno, perché si parla di risorse proprie, un tema che questo Parlamento aspettava che fosse trattato da tempo per ridurre il contributo a carico degli Stati membri e aumentare la possibilità di realizzare i grandi investimenti che l'Europa richiede.</p>
      <p sl="it">Nel nuovo quadro finanziario pluriennale si parla di una durata di 5 anni + 5, ma prevedo con timore un'altra revisione di metà termine perché, se la prossima revisione dovesse essere come quella che c'è stata e che abbiamo atteso per tanto tempo, sicuramente non è una cosa positiva. Si parla però di connessione con la Strategia 2020, e ciò mi trova concorde in quanto rappresenta una delle priorità espresse da questo Parlamento.</p>
      <p sl="it">Dall'altro lato, però, vedo il bicchiere anche mezzo vuoto, perché con riferimento alla PAC si fanno tanti riferimenti ai beni pubblici e ai servizi che l'agricoltura deve produrre per la cittadinanza ma ben pochi alla produzione agricola primaria e alla competitività del settore.</p>
    </intervention>
    <intervention id="2-431" speaker_id="23787" name="Czesław Adam SIEKIERSKI" is_mep="True" mode="spoken" nationality="Poland" birth_date="08-10-1952" birth_place="Stopnica" p_group="Group of the European People's Party (Christian Democrats)" m_state="PL">
      <p sl="pl">Onorevoli colleghi, la revisione del bilancio è stata fonte di grande ansia, ma la Commissione l'ha presentata in maniera così intelligente che ora siamo più calmi e più contenti. Ad ogni modo, ciò non significa che il Commissario non abbia indicato molti problemi su cui ora dobbiamo riflettere. Ad esempio, come possiamo trovare un equilibrio tra spese ed entrate? Dobbiamo prima operare dei tagli e poi incrementare il reddito? Forse dovremmo chiederci come incrementare l'efficienza delle risorse UE e come spenderle in maniera più intelligente.</p>
      <p sl="pl">Dobbiamo cominciare spostare il finanziamento dalle infrastrutture tradizionali verso l'infrastruttura della ricerca. Tuttavia, ci deve essere un certo equilibrio che tenga conto dei diversi livelli di sviluppo dei diversi Stati membri. Sappiamo che ogni singolo euro speso mediante il bilancio comunitario rende di più di un euro dei bilanci nazionali. Tuttavia, ricordiamo che ogni euro versato nel bilancio comunitario comporta altresì notevoli benefici ed un ritorno per chi lo ha versato, non solo per chi lo riceve dal bilancio comunitario. È importante tenere presente che i contribuenti netti ricevono altresì benefici significativi dalle risorse che hanno versato al bilancio comunitario.</p>
    </intervention>
    <intervention id="2-433" speaker_id="photo_generic" name="Janusz Lewandowski" is_mep="True" mode="spoken">
      <p sl="en">membro della Commissione. – Signor Presidente, grazie per le osservazioni. Non si tratta di una coincidenza spaziale e temporale, è stato istituito un chiaro collegamento nel dibattito tra la revisione del bilancio ed il bilancio annuale del 2011, comprese le misure di accompagnamento sulle banane. Ma è tardi, davvero tardi. Per dire la verità, siamo nel mezzo della prospettiva finanziaria 2007-2013, con tre anni alle spalle e tre anni dinnanzi.</p>
      <p sl="en">Ringrazio l'Assemblea per l'incoraggiamento e per l'ambizione espressa per il prossimo passo, ossia per la presentazione della futura prospettiva finanziaria. Ringrazio per l'ambizione espressa nella discussione su entrambe le sezioni del bilancio, comprese le risorse proprie (onorevoli Daul, Le Foll, Verhofstadt, Böge, Dehaene, Abad, Fernandes, Kalfin, Durant e La Via). Grazie per l'incoraggiamento a perseguire la flessibilità (onorevole Garriga) e la semplificazione (onorevole Daul).</p>
      <p sl="en">L'onorevole Eickhout mi ha chiesto quale sia la posizione dell'Esecutivo in merito alla tassa sulle transazioni finanziarie o sulla tassa sull'attività economica. Nell'allegato, sotto forma di suggerimento, è stato indicato che si preferisce non tassare le operazioni mobili, che sono facilmente oggetto di evasione, ma piuttosto le società, ossia le transazioni sull'attività. Non c'è bisogno un accordo intercontinentale per scongiurare l'evasione.</p>
      <p sl="en">Gli onorevoli Garriga e Surján sono delusi in merito alle cifre. Nell'allegato vi sono delle note quantitative e la valutazione dell'impatto sulla coesione. È questo il punto principale che mi aspettavo, visto che conosco la posizione del Parlamento. Non è una revisione che verte sugli importi del 2011-2013, come è stato precisato dagli onorevoli Böge, Gardiazábal Rubial, Haug, Dehaene e Abad.</p>
      <p sl="en">Non possiamo semplicemente apportare adeguamenti basati sul nulla. Serve una base giuridica. Possiamo adattarci a Lisbona e possiamo adeguarci alla strategia UE 2020 su base annua. È fattibile ed è un esercizio che ci attende nel 2011, nel 2012 e nel 2013, ma non possiamo agire repentinamente, dando una quantificazione senza base giuridica e introducendo nuove norme nel bilancio.</p>
      <p sl="en">Non sappiamo ancora che cosa deriverà dall'accordo su ITER e sugli altri programmi di larga scala, il cui costo dovrebbe incrementare fino 2013. Voi siete delusi, ma questa è la mia risposta.</p>
      <p sl="en">Per quanto concerne l'agricoltura, la posizione è calibrata. Onorevole McGuinness, lei sa che vi sono opinioni più radicali sull'impiego della spesa agricola. Sussiste anche una forte difesa politica. A noi spetta produrre un parere equilibrato, perché, in definitiva, si gioca tutto sul compromesso e dobbiamo raggiungere un accordo definitivo tra 27 paesi.</p>
      <p sl="en">Grazie ancora per le osservazioni che avete espresso.</p>
    </intervention>
    <intervention id="2-801" speaker_id="4346" is_mep="True" mode="spoken" role="Presidente" name="Miguel Angel MARTÍNEZ MARTÍNEZ" nationality="Spain" birth_date="30-01-1940" birth_place="Madrid" p_group="Group of the Progressive Alliance of Socialists and Democrats in the European Parliament" m_state="ES">
      <p sl="unknown">Commissario Lewandowski, lei è sempre stato un valido deputato nella difesa del bilancio quando militava tra le nostre fila. Speriamo che l'esperienza che ha acquisito sui nostri banchi non sia usata contro l'Assemblea, ma sia messa a frutto per trovare un consenso con il Parlamento e in questo senso confidiamo in lei.</p>
    </intervention>
  </section>
  <section id="creitem22" title="14. Tempo delle interrogazioni (Commissione)">
    <intervention id="2-437" speaker_id="1405" is_mep="True" mode="spoken" role="Presidente" name="Edward MCMILLAN-SCOTT" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="unknown">L'ordine del giorno reca il Tempo delle interrogazioni (B7-0552/2010).</p>
      <p sl="unknown">Saranno prese in esame le interrogazioni rivolte alla Commissione.</p>
      <p sl="unknown">Parte I</p>
    </intervention>
    <intervention id="2-439" speaker_id="photo_generic" name="Michel Barnier" is_mep="True" mode="spoken">
      <p sl="fr">membro della Commissione. – Signor Presidente, buonasera a tutti. Sono arrivato in questo istante dal Lussemburgo, dove si è riunito il Consiglio dei ministri dell'Economia e delle Finanze e posso annunciarvi che è stato raggiunto un accordo unanime sulla proposta di direttiva in materia di fondi hedge e private equity .</p>
      <p sl="fr">Ne faccio menzione adesso al cospetto dell'Assemblea, poiché questa proposta di documento, che rimarrà tale finché non ne avrete discusso internamente, deve molto al Parlamento europeo, al lavoro del relatore, l'onorevole Gauzès, e ai molti emendamenti presentati e accolti nel voto finale del Consiglio dei ministri, soprattutto quelli connessi al pacchetto di supervisione finanziaria, un altro testo che ha beneficiato molto del contributo dell'Assemblea.</p>
      <p sl="fr">Ovviamente ora lavoreremo con il Parlamento per finalizzare l'accordo sulla disciplina in materia di fondi hedge e private equity . È la prima volta che si applica una normativa europea al settore, e vi ringrazio sin d'ora per il ruolo che il Parlamento ha svolto in merito a questa proposta di direttiva.</p>
      <p sl="fr">L'onorevole Kratsa-Tsagaropoulou mi ha rivolto delle domande sulle discussioni in atto a Basilea in merito alla materia della normativa cui ho appena fatto accenno. La riforma del settore bancario è una questione importante e, ancora una volta, esprimo apprezzamento per l'impegno profuso dal Parlamento mediante l'eccellente lavoro svolto dall'onorevole Karas. Ne abbiamo parlato in questa sede due settimane fa. Vi sarà chiesto di presentare un parere sulla proposta di direttiva sui requisiti di capitale 4 che sarà presentata nella primavera del 2011 allo scopo di dare attuazione all'accordo Basilea III in Europa.</p>
      <p sl="fr">Onorevoli deputati, è pressoché eufemistico affermare che siamo stati investiti da una crisi finanziaria senza precendenti che ancora imperversa. Secondo il Fondo monetario internazionale, le perdite causate dalla crisi alla fine del 2010 si sono attestate sui 2 300 miliardi di euro, e la metà sono attribuibili alle banche europee. La crisi, che è iniziata nel settore finanziario, ha fatto piombare l'economia europea in una grave recessione. Il PIL europeo si è contratto del 5,7 per cento, ossia di 700 miliardi di euro, solo quest'anno.</p>
      <p sl="fr">Dobbiamo ripristinare fiducia e stabilità nel settore bancario e garantire che il credito continui ad alimentare l'economia reale, l'attività economica, l'occupazione e la crescita. L'Unione europea e gli Stati membri hanno adottato una serie di misure d'emergenza senza precedenti che all'epoca, ossia non molto tempo fa, sono state finanziate dai contribuenti. La Commissione ha approvato 4 100 miliardi di aiuti di Stato, un importo pari al 35 per cento del PIL europeo. Unitamente alle politiche fiscali concepite per traghettare l'Europa fuori dalla recessione, queste misure di sostegno hanno fatto lievitare il deficit ed il debito pubblico.</p>
      <p sl="fr">Onorevoli deputati, i cittadini, i contribuenti hanno già pagato una volta, devono forse pagare anche una seconda? Non credo proprio, anzi spero che non accada, altrimenti non sarebbe corretto. La nostra politica si basa sulle previsioni, poiché prevenire costa sempre meno che curare. Dobbiamo impedire che si ripeta la crisi e gli effetti disastrosi che essa comporta, ed è proprio per introdurre l'esigenza di prevedibilità e di prevenzione nelle nostre politiche prudenziali che vareremo i regolamenti di Basilea III in Europa.</p>
      <p sl="fr">Nello stesso spirito vogliamo dotare l'Europa di un quadro di prevenzione atto a superare le crisi bancarie che, anche in questo, caso si baserà sul parere dell'Assemblea. Mi riferisco, in particolare, al lavoro intrapreso dall'onorevole Ferreira.</p>
      <p sl="fr">Il G20, nella sua decisione del 2 aprile 2009, ha conferito al comitato di Basilea sulla vigilanza bancaria il compito di riformare i regolamenti Basilea II, laddove se ne ravvedesse la necessità al fine di rafforzare la resilienza delle banche ed incrementare la stabilità finanziaria. Il 19 e il 20 marzo 2009 i capi di Stato e di governo dell'Unione europea hanno espresso il proprio supporto per questo obiettivo. I regolamenti Basilea II sono stati redatti da esperti del comitato di Basilea provenienti dalle autorità normative e di vigilanza dei principali 27 mercati bancari internazionali con la partecipazione molto attiva della Commissione a nome di tutti gli Stati membri dell'Unione europea.</p>
      <p sl="fr">L'analisi compiuta dalla Commissione e dal comitato di Basilea mostra che i nuovi regolamenti sono destinati a rafforzare la stabilità finanziaria, a limitare la pro-ciclicità, comportando benefici economici e sociali significativi per un'ampia gamma di interlocutori, grazie all'attesa riduzione nella frequenza delle crisi bancarie e dei rischi che esse comportano. In particolare, questa riforma recherà beneficio ai fruitori di credito, alle aziende, alle persone, ma anche ai creditori, ai governi, alle piccole e medie imprese e ai cittadini in generale.</p>
      <p sl="fr">Va detto che i benefici si materializzeranno solo nel tempo, in ragione della graduale introduzione dei nuovi regolamenti e delle clausole di transizione annunciate dal gruppo dei governatori e dai responsabili della vigilanza il 12 settembre 2010.</p>
      <p sl="fr">Lo stesso vale per i requisiti di liquidità. Le normative in tema di liquidità sono soggette ad un periodo di osservazione fino al 2015. L'onorevole Kratsa-Tsagaropoulou mi ha chiesto se queste nuove norme imprimeranno un'accelerazione alle fusioni tra banche. Non è questo l'obiettivo della riforma, ma, se certe banche non ottempereranno ai nuovi regolamenti in tempo, dovranno fondersi con i propri concorrenti o persino con i propri partner, in questo modo si intensificherà la protezione dei risparmiatori e dei creditori e aumenterà la stabilità finanziaria.</p>
      <p sl="fr">Capisco che vi sia una certa preoccupazione sul rischio che i nuovi regolamenti possano colpire in maniera sproporzionata le banche più piccole. Lo studio quantitativo svolto dalla commissione dei supervisori europei del settore bancario in merito all'impatto di Basilea III sul comparto ha mostrato che le piccole banche, onorevole Kratsa-Tsagaropoulou, in realtà, risentiranno di meno dei nuovi regolamenti rispetto ai primi 50 gruppi bancari dell'Unione europea. Infatti, le banche piccole possono contare su un livello elevato di capitalizzazione iniziale e su un modello gestionale più semplice.</p>
      <p sl="fr">Infine, l'Esecutivo attribuisce grande importanza all'istituzione di una concorrenza corretta sul piano internazionale. A questo punto, non ritengo consigliabile che il G20 avvii un altro grande dibattito su tutti i regolamenti definiti nel contesto di Basilea II, poiché siffatte normative sono state il frutto di discussioni lunghe e calibrate. D'altro canto, la governance politica del G20 e il consiglio per la stabilità finanziaria rappresentano uno strumento per l'Europa, in quanto garantiscono che tutti effettivamente attuino l'accordo su Basilea in maniera debita e puntuale. A questo punto credo di avere risposto a questa importante interrogazione.</p>
    </intervention>
    <intervention id="2-441" speaker_id="4482" name="Rodi KRATSA-TSAGAROPOULOU" is_mep="True" mode="spoken" nationality="Greece" birth_date="14-11-1952" birth_place="Zakynthos" p_group="Group of the European People's Party (Christian Democrats)" m_state="GR">
      <p sl="el">Signor Presidente, il Commissario Barnier ha risposto in maniera esauriente. Egli ha toccato ogni singola domanda, il che non sempre accade quando deve rispondere la Commissione. Se posso, signor Commissario, avrei una domanda supplementare sulla liquidità delle banche ai sensi di Basilea III. Lei reputa che la liquidità non ne risentirà direttamente, in quanto il mercato sta già soffrendo per la mancanza di liquidità delle banche e in quanto le misure saranno applicate gradatamente? Perché la Commissione ritiene che non vi saranno effetti sulla liquidità, visto che il mercato ne ha disperatamente bisogno?</p>
    </intervention>
    <intervention id="2-443" speaker_id="2278" name="Paul RÜBIG" is_mep="True" mode="spoken" nationality="Austria" birth_date="06-05-1953" birth_place="Wels" p_group="Group of the European People's Party (Christian Democrats)" m_state="AT">
      <p sl="de">Commissario Barnier, vorrei sapere che effetto sta producendo Basilea II sul mercato statunitense, in cui molte – centinaia – di piccole banche sono fallite. Qual è stato l'impatto sulle grandi banche? Qual è la situazione di Basilea III negli Stati Uniti? Sarà attuata simultaneamente all'attuazione in Europa o gli Stati Uniti la attueranno prima di noi? Qual è il calendario di attuazione di Basilea II e di Basilea III in relazione agli Stati Uniti?</p>
    </intervention>
    <intervention id="2-445" speaker_id="96784" name="Janusz ZEMKE" is_mep="True" mode="spoken" nationality="Poland" birth_date="24-02-1949" birth_place="Kowalewo" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">Signor Commissario, la ringrazio per le informazioni, che sono importanti, in quanto raffigurano la situazione finanziaria in Europa e la situazione delle banche. Sono ormai argomenti di ordinaria amministrazione per la Commissione europea. Fortunatamente si osserva un certo miglioramento in questo ambito. La mia domanda è molto breve. Lei ha detto che nella primavera del 2011 la Commissione europea annuncerà nuove proposte. Può dirci qualcosa di più in merito alle caratteristiche essenziali di siffatte proposte?</p>
    </intervention>
    <intervention id="2-447" speaker_id="photo_generic" name="Michel Barnier" is_mep="True" mode="spoken">
      <p sl="fr">membro della Commissione. – Signor Presidente, l'onorevole Kratsa-Tsagaropoulou mi ha rivolto una domanda sulla liquidità. Ribadisco, la crisi finanziaria ha mostrato che le banche con un eccesso di liquidità si sono astenute dal concedere prestiti nel mercato interbancario, perché avevano molto cautamente accumulato liquidità per le proprie potenziali esigenze. Inoltre il problema si è esacerbato, in quanto non si era capito bene quanto fossero finanziariamente robuste altre istituzioni. A mio giudizio, i nuovi requisiti di liquidità contribuiranno a risolvere il problema dell'insufficienza di liquidità nei mercati, sia migliorando la gestione del rischio della liquidità delle banche che rafforzando le riserve in contanti.</p>
      <p sl="fr">Gli accordi transitori programmati dal comitato di Basilea prevedono l'obbligatorietà per il nuovo tasso di copertura di liquidità solo nel 2015, onorevole Kratsa-Tsagaropoulou, il che dovrebbe lasciare tempo sufficiente alle banche per uniformarsi e limitare gli effetti indesiderati sui mercati nel corso del periodo di transizione.</p>
      <p sl="fr">L'onorevole Rübig ha menzionato Basilea II. Vi ricordo che, nel caso degli Stati Uniti – su cui l'onorevole deputato ha posto la domanda – Basilea II non è ancora stata attuata, anzi non è stata attuata neanche Basilea 2,5, se posso dire. Nel corso della mia prima visita negli Stati Uniti, il 9-10 maggio 2010, ho raggiunto un accordo con il segretario del tesoro americano – con cui mi incontrerò ancora la settimana prossima – per garantire ch egli Stati Uniti attuino Basilea 2,5 a metà del 2011.</p>
      <p sl="fr">Onorevole Rübig, la sua domanda è molto importante, poiché ci offre l'occasione di affermare che sussistono degli impegni sul piano internazionale. Gli americani hanno svolto una funzione importante nella redazione delle norme di Basilea. Essi sono strettamente coinvolti nel processo e quindi sarebbe incomprensibile ipotizzare un epilogo diverso, per così dire. Sarebbe assai normale che queste decisioni congiunte siano attuate insieme, ossia in parallelo. Sono molto consapevole di questo parallelismo con gli Stati Uniti. Inoltre lo verificherò tra qualche giorno, nel corso della mia seconda visita.</p>
      <p sl="fr">Per quanto concerne l'impatto di Basilea II sia sulle banche di grandi dimensioni che sulle banche piccole, in generale, procederemo con molta attenzione, svolgendo studi sull'impatto macro e micro-economico, senza improvvisare, e attingerò a tutti i margini di flessibilità possibili per sviluppare misure e decisioni valide e quanto più possibile ben studiate.</p>
      <p sl="fr">L'onorevole Zemke mi ha rivolto una domanda sulle tempistiche. Nella primavera del 2011, onorevole Zemke, redigeremo dei testi legislativi, una proposta di direttiva, denominata "direttiva sui requisiti di capitale 4" (CRD 4). Dopo aver svolto tutti gli studi sull'impatto, per valutare le misure di Basilea, lo studio sull'impatto macro- e micro-economico e le valutazioni delle altre misure che bisogna tenere presente – ne ho parlato prima – che comportano una vigilanza esterna o interna, questa direttiva metterà adeguatamente in atto un sistema di prevenzione dei rischi nel settore bancario, seguito da una valutazione transatlantica.</p>
      <p sl="fr">Ho bisogno di alcuni mesi per svolgere un lavoro meticoloso: ascoltare il Parlamento, ascoltare gli interlocutori dei servizi finanziari, compiere i passi giusti e redigere proposte valide. Tutto questo accadrà nella primavera del 2011, con la direttiva CRD 4 e con questi testi legislativi.</p>
    </intervention>
    <intervention id="2-449" speaker_id="1405" is_mep="True" mode="spoken" role="Presidente" name="Edward MCMILLAN-SCOTT" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="unknown">Annuncio l'interrogazione n. 19 dell'onorevole Enrique Guerrero Salom (H-0484/10)</p>
      <p sl="unknown">Oggetto: Vertice UE-Africa / Sicurezza alimentare</p>
      <p sl="unknown">Lo scorso 16 ottobre è stata celebrata la Giornata mondiale dell'alimentazione. La FAO ha recentemente comunicato che la situazione della fame nel mondo resta inaccettabile nonostante la lieve diminuzione del numero di persone che in tutto il mondo ne soffre cronicamente (925 milioni quest'anno rispetto a 1.023 milioni del 2009). L'insicurezza alimentare minaccia l'Obiettivo 1 degli OSM, in particolare nell'Africa subsahariana. In vista del prossimo vertice UE-Africa in programma per il 29 e 30 novembre a Tripoli, molte delle parti interessate chiedono che il partenariato strategico ponga maggiore enfasi sulla sicurezza alimentare, comprese le questioni relative all'accesso al cibo, alle infrastrutture, alla proprietà dei terreni e all'adattamento al cambiamento climatico. Ritiene la Commissione che l'introduzione di un nuovo partenariato specifico sulla sicurezza alimentare sia necessaria nell'ambito della strategia comune UE-Africa? Intende rafforzare e coordinare le questioni trasversali contenute nei partenariati esistenti e necessarie ai fini del raggiungimento della sicurezza alimentare in Africa?</p>
    </intervention>
    <intervention id="2-450" speaker_id="photo_generic" name="Andris Piebalgs" is_mep="True" mode="spoken">
      <p sl="en">membro della Commissione. – Signor Presidente, l'interrogazione verte su temi molto importanti. Uno dei principali obiettivi della cooperazione allo sviluppo consiste nel garantire che tutti abbiano di che nutrirsi. Dimezzare la fame è giustamente il primo degli otto obiettivi di sviluppo del millennio che la comunità mondiale si è prefissata di raggiungere entro il 2015.</p>
      <p sl="en">Inoltre, la sicurezza alimentare rimarrà una delle principali priorità per l'Unione europea nelle relazioni con l'Africa, in cui si registra un grandissimo ritardo nel conseguimento degli obiettivi di sviluppo del millennio per molti paesi. Nel continente africano oltre il 70 per cento della popolazione vive nelle aree rurali, mentre il 90 per cento della produzione agricola è ascrivibile ai piccoli proprietari di aziende a conduzione familiare.</p>
      <p sl="en">La sicurezza alimentare era già una priorità nel piano d'azione UE-Africa all'interno del partenariato sugli obiettivi di sviluppo del millennio, e proporremo che rimanga un'area prioritaria nel prossimo piano d'azione che attualmente è in fase di stesura.</p>
      <p sl="en">Garantiremo inoltre che gli aspetti trasversali con collegamenti diretti alla sicurezza alimentare, come la ricerca, gli scambi e l'integrazione regionale, abbiano una rilevanza appropriata nel prossimo piano d'azione.</p>
      <p sl="en">L'attenzione dell'Unione europea per la sicurezza alimentare va di pari passo con l'importanza che gli stessi capi di Stato e di governo africani hanno attribuito all'agricoltura e alla sicurezza alimentare.</p>
      <p sl="en">Il programma complessivo di sviluppo agricolo dell'Africa costituisce il quadro comune d'azione in questo comparto, e continueremo a sostenerlo.</p>
      <p sl="en">Sullo sfondo di tali presupposti credo vi siano abbastanza meccanismi in questa fase in merito all'approvvigionamento di derrate alimentari, pertanto non è necessario introdurre un nuovo partenariato specifico per la sicurezza alimentare nella strategia congiunta Africa-UE.</p>
      <p sl="en">Come ho detto, questa dimensione è già prevista, tra l'altro, dal partenariato sugli obiettivi di sviluppo del millennio.</p>
    </intervention>
    <intervention id="2-452" speaker_id="96768" name="Enrique GUERRERO SALOM" is_mep="True" mode="spoken" nationality="Spain" birth_date="28-08-1948" birth_place="Carcaixent" p_group="Group of the Progressive Alliance of Socialists and Democrats in the European Parliament - Vice" m_state="ES">
      <p sl="es">Signor Presidente, la ringrazio molto, signor Commissario, per la risposta, che sarà molto utile in vista del vertice tra Unione europea ed Africa.</p>
      <p sl="es">Vorrei chiederle se può fornirci ulteriori delucidazioni sui tipi di dibattiti che si sono svolti nell'incontro ad alto livello avvenuto a New York sugli obiettivi di sviluppo del millennio in relazione alla sicurezza alimentare e se la commissione sulla sicurezza alimentare mondiale della FAO ha ricevuto l'impeto necessario per coordinare le azioni contro la fame nel mondo.</p>
    </intervention>
    <intervention id="2-454" speaker_id="96900" name="Georgios PAPANIKOLAOU" is_mep="True" mode="spoken" nationality="Greece" birth_date="15-08-1977" birth_place="Athina" p_group="Group of the European People's Party (Christian Democrats)" m_state="GR">
      <p sl="el">Signor Presidente, signor Commissario, l'Esecutivo ha istituito il meccanismo FLEX per i paesi vulnerabili circa un anno fa, nell'agosto 2009, stanziando 500 milioni di euro per contrastare l'impatto della crisi economica globale sui paesi africani più fragili nel periodo dal 2009 al 2010.</p>
      <p sl="el">La Commissione ha svolto una valutazione sul programma per verificare se questi fondi, in definitiva, sono stati messi a frutto? Ricordo all'Assemblea che il programma è destinato ai piccoli agricoltori cui viene dato il fertilizzante ed i semi per le colture in modo che aumenti la produzione nel lungo periodo e sia garantita la sicurezza alimentare nel medio termine.</p>
    </intervention>
    <intervention id="2-456" speaker_id="29579" name="Marc TARABELLA" is_mep="True" mode="spoken" nationality="Belgium" birth_date="11-03-1963" birth_place="Ougrée" m_state="BE">
      <p sl="fr">(Oltre ai dati citati dall'onorevole collega, Guerrero Salom, su 829 milioni di abitanti dell'Africa sub-sahariana circa 240 milioni stanno morendo di fame, ossia il 30 per cento della popolazione. Eppure, partendo dal presupposto che la produzione alimentare e agricola è aumentata di 2,6 volte nella seconda metà del XX secolo, il progresso compiuto in 50 anni è palesemente superiore a quello conseguito nei precedenti 10 000.</p>
      <p sl="fr">Alla luce di questo fatto, è irresponsabile continuare a coltivare cotone come produzione agricola primaria, ad esempio, in Burkina Faso, quanto il 49 per cento della popolazione muore per inedia. Signor Commissario, le politiche di sviluppo non dovrebbero ricollocare l'alimentazione al centro delle priorità in siffatto ambito?</p>
    </intervention>
    <intervention id="2-458" speaker_id="photo_generic" name="Andris Piebalgs" is_mep="True" mode="spoken">
      <p sl="en">membro della Commissione . – Risponderò brevemente alla domanda sugli obiettivi di sviluppo del Millennio, credo che il principale esito del vertice sia stato il chiaro accordo tra i paesi industrializzati ed i paesi in via di sviluppo allo scopo di centrare questi obiettivi entro il 2015 e, in particolare, il primo, il dimezzamento della povertà globale, e di rafforzare le tematiche sulla sicurezza alimentare. Dobbiamo assolutamente assumere tutta una serie di provvedimenti adesso per centrare gli obiettivi di sviluppo del millennio.</p>
      <p sl="en">Per quanto concerne la domanda dell'onorevole Papanikolaou, in pratica disponiamo di due strumenti. Reflex è soprattutto rivolto ai paesi in crisi. Abbiamo altresì stanziato un credito alimentare di 1 miliardo di euro a sostegno dei piccoli agricoltori, che ha prodotto sicuramente molti risultati nell'ambito della risposta alla crisi alimentare. In numerosi paesi la situazione dell'approvvigionamento alimentare è migliorata. Il problema è che il provvedimento sulla sicurezza alimentare è una misura una tantum, è un aiuto si attiva nei momenti di crisi.</p>
      <p sl="en">E questo mi porta alla domanda dell'onorevole Tarabella. La sicurezza alimentare è sicuramente una delle aree che proporrò nel Libro verde come area particolare di attenzione per l'Unione europea, soprattutto perché abbiamo avuto un'esperienza positiva con lo strumento alimentare. Sappiamo cosa va fatto e dobbiamo veramente cercare di conseguire una crescita produttiva che poggi anche sulle strutture agricole che ancora prevalgono in Africa.</p>
    </intervention>
    <intervention id="2-460" speaker_id="1405" is_mep="True" mode="spoken" role="Presidente" name="Edward MCMILLAN-SCOTT" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="unknown">Parte II</p>
      <p sl="unknown">Annuncio l'interrogazione n. 20 dell'onorevole Tarabella (H-0453/10)</p>
      <p sl="unknown">Oggetto: Controllo dell'applicazione dei diritti dei passeggeri aerei e ferroviari</p>
      <p sl="unknown">I regolamenti (CE) nn. 261/2004 e 1371/2007 riconoscono a tutti i passeggeri aerei e ferroviari dell'Unione europea diritti elementari comuni importantissimi. Il controllo dell'applicazione di tali regolamenti è stato delegato da ciascuno Stato membro a un organismo indipendente.</p>
      <p sl="unknown">In che modo può la Commissione garantire, in particolare alla luce della gestione talvolta caotica della situazione in cui sono venuti a trovarsi i passeggeri aerei a seguito dell'eruzione del vulcano islandese, che gli organismi di controllo applichino i regolamenti in modo uniforme e che i medesimi organismi dispongano dei mezzi sufficienti per attivarsi rapidamente?</p>
    </intervention>
    <intervention id="2-461" speaker_id="photo_generic" name="Siim Kallas" is_mep="True" mode="spoken">
      <p sl="en">Vicepresidente della Commissione. – Come ha indicato l'onorevole deputato, il regolamento (CE) n. 1371/2007 sul diritti dei passeggeri ferroviari ed il regolamento (CE) n. 261/2004 sui diritti dei passeggeri aerei – cui aggiungo il regolamento (CE) n. 1107/2006 relativo ai diritti delle persone con disabilità e delle persone a mobilità ridotta nel trasporto aereo – riconoscono taluni diritti minimi comuni per cittadini nel trasporto ferroviario e aereo.</p>
      <p sl="en">L'applicazione corretta di questi regolamenti deve essere garantita dagli organismi nazionali preposti all'attuazione negli Stati membri. Questi organismi, in particolare, devono prendere provvedimenti adeguati per assicurare il pieno rispetto dei diritti dei passeggeri. Il compito della Commissione consiste nell'accertarsi che la legislazione UE sia applicata e attuata correttamente dagli Stati membri, monitorandone costantemente l'attività.</p>
      <p sl="en">Gli organismi nazionali di attuazione non hanno alcun obbligo giuridico di presentare delle relazioni, stando alle disposizioni del regolamento. Essi rispondono alla richiesta della Commissione in linea con il principio generale di cooperazione leale tra Stati membri e istituzioni UE che è sancito dal trattato.</p>
      <p sl="en">Per quanto concerne la crisi scatenata dall'eruzione vulcanica, la Commissione si è attivata rapidamente e si è adoperata al massimo per garantire che, ai sensi delle conclusioni del Consiglio straordinario del 4 maggio 2010, le norme sui diritti dei passeggeri aerei fossero applicate ed attuate in maniera uniforme ed armonizzata in tutta l'Unione europea. Per centrare questo obiettivo, la Commissione ha redatto delle linee guida interpretative concordate con le autorità nazionali e ha intrattenuto stretti contatti con tutte le parti interessate.</p>
    </intervention>
    <intervention id="2-463" speaker_id="29579" name="Marc TARABELLA" is_mep="True" mode="spoken" nationality="Belgium" birth_date="11-03-1963" birth_place="Ougrée" m_state="BE">
      <p sl="fr">Signor Commissario, sicuramente comprenderà che il varo dei regolamenti sui diritti dei passeggeri nel trasporto aereo, ferroviario e recentemente marittimo ha giustamente ravvivato la speranza tra i cittadini europei affinché si possano finalmente trovare delle soluzioni economiche in tempi rapidi per i ritardi, le cancellazioni e gli altri gravi disagi. Questi cittadini sono ancora più delusi, in quanto migliaia di denunce non hanno ancora avuto un seguito, ad esempio, per l'eruzione vulcanica in Islanda cui lei ha fatto accenno.</p>
      <p sl="fr">Infatti, gli Stati membri non stanno erogando i servizi operativi e normativi adeguati che obbligherebbero le linee aeree a rispettare i regolamenti, comminando sanzioni pecuniarie in caso di mancata ottemperanza. Ad esempio, in Belgio, il servizio preposto alle composizioni di natura economica non ha imposto alcuna sanzione alle linee aeree dal 1° febbraio 2006, dimostrando che non è questo il modo più idoneo per risolvere i problemi dei consumatori.</p>
    </intervention>
    <intervention id="2-465" speaker_id="96829" name="Ádám KÓSA" is_mep="True" mode="spoken" nationality="Hungary" birth_date="01-07-1975" birth_place="Budapest" m_state="HU">
      <p sl="hu">Ho una domanda molto sintetica. Che cosa pensa delle differenze tra diritti dei passeggeri nei vari settori del trasporto? Il Commissario o la Commissione intendono perseguire una gestione uniforme dei diritti dei passeggeri ed un controllo uniforme dell'attuazione nei vari settori del trasporto?</p>
    </intervention>
    <intervention id="2-467" speaker_id="28279" name="Justas Vincas PALECKIS" is_mep="True" mode="spoken" nationality="Lithuania" birth_date="01-01-1942" birth_place="Samara " p_group="Group of the Progressive Alliance of Socialists and Democrats in the European Parliament" m_state="LT">
      <p sl="en">Il caso del vulcano ha mostrato che alcuni Stati membri, specialmente quelli di nuova adesione, non hanno alternative. Non sono dotati di connessioni ferroviarie con l'Europa occidentale. Nemmeno il suo paese, signor Commissario, ed il mio sono collegati per ferrovia.</p>
      <p sl="en">Questa situazione ha impresso un'accelerazione al progetto ferroviario Rail Baltica?</p>
    </intervention>
    <intervention id="2-469" speaker_id="photo_generic" name="Siim Kallas" is_mep="True" mode="spoken">
      <p sl="en">membro della Commissione. – Innanzi tutto, per quanto concerne la crisi provocata dalle ceneri vulcaniche e i diritti dei passeggeri, disponiamo di panoramiche assai esaustive atte a dimostrare che le linee aeree hanno avuto un atteggiamento responsabile, mentre i passeggeri hanno tenuto una condotta razionale e ragionevole, quindi la maggior parte di questi tipi di problemi sono stati risolti. Ovviamente, vi saranno sempre denunce e vi saranno sempre problemi, ma non c'è motivo di parlare di sanzioni per le linee aeree, la questione verte sul risarcimento dovuto.</p>
      <p sl="en">Per quanto ci riguarda, a noi competono le denunce che non hanno avuto un'accoglienza adeguata. Siamo in contatto con gli organismi nazionali preposti all'attuazione, ma la questione è ancora nelle mani di siffatti organismi e il quadro non è affatto così fosco.</p>
      <p sl="en">In risposta alla domanda successiva, stiamo spingendo affinché siano messe in atto norme armonizzate sui diritti dei passeggeri in tutte le modalità di trasporto. Il 30 novembre avremo una consultazione su questo tema per discutere con il Consiglio la questione molto controversa dei diritti dei passeggeri che viaggiano in autobus. Abbiamo già una normativa sui diritti dei passeggeri ferroviari, ma è meno ambiziosa. Con le linee aree stiamo spingendo per una filosofia armonizzata.</p>
      <p sl="en">Per quanto concerne il progetto Rail Baltica, farò del mio meglio per svilupparlo e spero che riusciremo a lavorare insieme e con tutti i paesi interessati affinché il progetto sia coronato da successo.</p>
    </intervention>
    <intervention id="2-471" speaker_id="1405" is_mep="True" mode="spoken" role="Presidente" name="Edward MCMILLAN-SCOTT" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="unknown">Annuncio l'interrogazione n. 21 dell'onorevole Harkin (H-0455/10)</p>
      <p sl="unknown">Oggetto: Direttiva 2002/15/CE</p>
      <p sl="unknown">Dopo la votazione del 16 giugno scorso con cui il Parlamento europeo ha respinto la proposta di direttiva sull'organizzazione dell'orario di lavoro per coloro che effettuano operazioni mobili di autotrasporto, in quale fase si trova attualmente questa proposta?</p>
    </intervention>
    <intervention id="2-472" speaker_id="photo_generic" name="Siim Kallas" is_mep="True" mode="spoken">
      <p sl="en">membro della Commissione. – A seguito della bocciatura in Parlamento, il 30 giugno 2010 la Commissione ha deciso di ritirare la proposta.</p>
      <p sl="en">Visto che la direttiva ora concerne anche gli autotrasportatori autonomi, spetta agli Stati membri dimostrare che ottemperano ai propri obblighi giuridici e che applicano le norme per questa categoria di lavoratori.</p>
      <p sl="en">La Commissione ha richiesto informazioni agli Stati membri sul recepimento e sull'attuazione della direttiva in materia di autotrasportatori autonomi. L'Esecutivo deciderà se si renderà necessario un intervento una volta ricevute e analizzate le proposte.</p>
    </intervention>
    <intervention id="2-474" speaker_id="28116" name="Marian HARKIN" is_mep="True" mode="spoken" nationality="Ireland" birth_date="26-11-1953" birth_place="Sligo" p_group="Group of the Alliance of Liberals and Democrats for Europe" m_state="IE">
      <p sl="en">Grazie per la risposta. Mi chiedevo se avevate qualche proposta o delle linee guida che intendevate sottoporre agli Stati membri sulle modalità di controllo dell'orario di lavoro degli autotrasportatori autonomi, in particolare il tempo dedicato alla pulizia e alla manutenzione dei veicoli o il tempo dedicato al lavoro d'ufficio sulle commesse, che credo sia estremamente difficile da controllare.</p>
      <p sl="en">Inoltre andrete a valutare l'impatto socio-economico sugli autotrasportatori autonomi visto che il tempo dedicato alla guida ora verrà significativamente ridotto?</p>
    </intervention>
    <intervention id="2-476" speaker_id="photo_generic" name="Siim Kallas" is_mep="True" mode="spoken">
      <p sl="en">membro della Commissione. – Non abbiamo ancora idea di come produrre siffatte linee guida. È una questione davvero molto complessa e ne discuteremo con gli Stati membri. Legalmente le disposizioni della direttiva ora sono valide e devono essere ottemperate, ma al momento stiamo riflettendo sulle linee guida e ci prepariamo ad analizzare le risposte, poi vedremo cosa possiamo fare.</p>
    </intervention>
    <intervention id="2-478" speaker_id="1405" is_mep="True" mode="spoken" role="Presidente" name="Edward MCMILLAN-SCOTT" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="unknown">Annuncio l'interrogazione n. 22 dell'onorevole Koumoutsakos (H-0462/10)</p>
      <p sl="unknown">Oggetto: Sicurezza stradale 2011-2020: particolare attenzione per scuolabus e conducenti</p>
      <p sl="unknown">Praticamente ogni anno nell'Unione europea 35.000 persone perdono la vita in incidenti stradali e 1.700.000 rimangono ferite. Da queste statistiche emerge un dato ancora più allarmante: oltre 1.100 delle vittime di incidenti stradali nell'UE sono bambini (2008). Nel quadro del "Piano d'azione europeo 2011-2020 per la sicurezza stradale" presentato dalla Commissione europea, e tenendo conto che ogni giorno milioni di bambini usufruiscono degli scuolabus per andare e venire da scuola, può la Commissione rispondere ai seguenti quesiti:</p>
      <p sl="unknown">Quali iniziative e azioni concrete intende intraprendere, in collaborazione con gli Stati membri, per garantire una più efficace prevenzione degli incidenti stradali le cui vittime sono bambini? Intende adottare standard di sicurezza più severi e introdurre controlli di qualità più rigorosi per i veicoli utilizzati per il trasporto scolastico e per i conducenti professionisti dei suddetti veicoli (per esempio, utilizzo di attrezzature di relativamente alta tecnologia, controlli più frequenti delle capacità professionali e dell'esperienza dei conducenti, nonché della loro integrità, per esempio attraverso test psicologici)?</p>
      <p sl="unknown">Annuncio l'interrogazione n. 23 dell'onorevole Higgins (H-0466/10)</p>
      <p sl="unknown">Oggetto: Obiettivi di sicurezza stradale nell'UE</p>
      <p sl="unknown">È la Commissione preoccupata del fatto che nell'Unione europea il numero di persone che ogni anno perdono la vita in incidenti stradali rimane inaccettabilmente elevato: 35.000 vittime della strada nell'UE nel 2009? È la Commissione consapevole che il Piano d'azione europeo per la sicurezza stradale volto a ridurre da 50.000 a 25.000 il numero di morti sulle strade europee nel periodo 2001-2010 non ha raggiunto il suo obiettivo? Può la Commissione far sapere in che modo prevede di assicurare che il programma rivisto dell'UE per la sicurezza stradale nel periodo 2011-2020 raggiunga effettivamente i suoi obiettivi?</p>
    </intervention>
    <intervention id="2-479" speaker_id="photo_generic" name="Siim Kallas" is_mep="True" mode="spoken">
      <p sl="en">membro della Commissione. – La Commissione conviene sul fatto che il numero di vittime della strada nell'Unione europea permane inaccettabilmente elevato.</p>
      <p sl="en">Nel 2009 circa 35 000 persone hanno perso la vita sulle strade dell'Unione europea, l'equivalente della popolazione di una piccola cittadina.</p>
      <p sl="en">Ad ogni modo la Commissione non condivide l'opinione dell'onorevole deputata, in quanto il programma dell'UE per la sicurezza stradale nel periodo 2001-2009 ha prodotto dei risultati. In questo periodo sono state salvate 78 000 vite nell'Unione europea e complessivamente si sono avuti 2 milioni di vittime in meno.</p>
      <p sl="en">A parte le cifre, se si considera il dolore e le tragedie personali e familiari che sono state scongiurate, il beneficio è incalcolabile. Negli orientamenti politici per la sicurezza stradale 2011-2010, di recente adozione, la Commissione ha proposto di riaffermare l'obiettivo di dimezzare il numero di morti sulle strade nell'Unione europea rispetto ai risultati conseguiti nel 2010.</p>
      <p sl="en">Per centrare questo obiettivo, deve essere incrementata l'efficienza alle politiche nazionali e UE in materia di sicurezza stradale. A tale scopo serve un forte impegno politico da parte degli Stati membri, in particolare quelli con i dati peggiori in tema di sicurezza stradale, che dovrebbero adoperarsi per sviluppare strategie complessive sulla sicurezza stradale nazionale sul modello delle prassi che si sono rivelate positive altrove. Sono altresì necessari interventi specifici per ridurre gli incidenti stradali in settori in cui il progresso è stato più lento, come la sicurezza dei motociclisti o la sicurezza sulle strade rurali.</p>
      <p sl="en">Gli sviluppi tecnologici, in particolare i cosiddetti sistemi di trasporto intelligenti svolgeranno una funzione importante in tale ambito.</p>
      <p sl="en">Per quanto concerne la questione specifica della prevenzione degli incidenti stradali che coinvolgono i bambini, in particolare sugli autobus scolastici, vanno rilevati i progressi significativi che sono stati realizzati nel corso degli ultimi dieci anni, conseguendo una riduzione del 70 per cento nel numero di vittime al di sotto dei 15 anni.</p>
      <p sl="en">La Commissione, tuttavia, è pienamente consapevole della necessità di garantire un livello elevato di protezione dei bambini che sono una categoria particolarmente vulnerabile di utenti.</p>
    </intervention>
    <intervention id="2-481" speaker_id="97011" name="Georgios KOUMOUTSAKOS" is_mep="True" mode="spoken" nationality="Greece" birth_date="17-09-1961" birth_place="Athina" p_group="Group of the European People's Party (Christian Democrats)" m_state="GR">
      <p sl="el">Grazie per la risposta, signor Commissario. Ad ogni modo le rivolgerò la mia domanda, poiché ogni giorno milioni di studenti vanno e vengono da scuola viaggiando su autobus pubblici. Stiamo letteralmente parlando del fiore della gioventù europea. Pertanto dobbiamo davvero varare norme tecniche di sicurezza più rigorose per questi veicoli, prevedendo ispezioni più severe e più frequenti per garantirne l'applicazione e ovviamente controlli più rigorosi sulle competenze professionali degli autisti di questi autobus.</p>
      <p sl="el">Signor Commissario, credo che l'Esecutivo debba pensare ad avviare un'iniziativa in questa direzione. Sono certo che sarebbe ben accolta dall'opinione pubblica europea, poiché, come ho detto prima, stiamo parlando di un gruppo molto vulnerabile che tocca il cuore e la mente di tutti i cittadini europei.</p>
    </intervention>
    <intervention id="2-483" speaker_id="28117" name="Jim HIGGINS" is_mep="True" mode="spoken" nationality="Ireland" birth_date="04-05-1945" birth_place="Ballyhaunis" p_group="Group of the European People's Party (Christian Democrats)" m_state="IE">
      <p sl="ga">Non sono affatto d'accordo con il Commissario, in quanto le cose non vanno bene. Come egli stesso ha riconosciuto, sono stati 35 000 i morti nel 2009. È questo il risultato della strategia per la sicurezza sulle strade europee tra il 2000 e il 2010, ossia 15 000 vittime in più dell'obiettivo ridotto fissato dalla Commissione. Chiedo al Commissario se lui o l'Esecutivo hanno dei piani o delle idee per migliorare la situazione. Gli interventi attualmente in atto non funzionano. Stiamo fallendo.</p>
    </intervention>
    <intervention id="2-485" speaker_id="36281" name="Silvia-Adriana ȚICĂU" is_mep="True" mode="spoken" nationality="Romania" birth_date="14-11-1970" birth_place="Galaţi" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Se ogni anno muoiono sulle strade 35 000 di persone, è come se tutti gli anni sparisse la popolazione di una piccola cittadina europea, cosa che per me è un problema estremamente grave. I pedoni, i ciclisti ed i motociclisti rappresentano il 57 per cento delle vittime di incidenti stradali. Un'informazione su questo aspetto è particolarmente carente a scuola (si parlava infatti anche dei bambini in età scolare). Per tale ragione vorrei sapere che misure sta assumendo la Commissione per educare i soggetti che sono a rischio nel traffico.</p>
    </intervention>
    <intervention id="2-487" speaker_id="28116" name="Marian HARKIN" is_mep="True" mode="spoken" nationality="Ireland" birth_date="26-11-1953" birth_place="Sligo" p_group="Group of the Alliance of Liberals and Democrats for Europe" m_state="IE">
      <p sl="en">Ho una domanda molto specifica per il Commissario in relazione agli autobus scolastici. La Commissione potrebbe pensare ad una proposta atta a garantire che vi sia un solo bambino per posto e l'obbligo di indossare le cinture di sicurezza per i giovani al di sotto dei 15 anni sugli autobus scolastici?</p>
    </intervention>
    <intervention id="2-489" speaker_id="photo_generic" name="Siim Kallas" is_mep="True" mode="spoken">
      <p sl="en">membro della Commissione. – Prima di tutto parliamo degli autobus. Abbiamo norme rigorose sugli standard tecnici degli autobus, specialmente per quelli scolastici. In questo senso non ho mai sentito alcuna particolare preoccupazione in merito. Ovviamente seguiremo la situazione e insistiamo – per arrivare all'ultima domanda – affinché le norme siano rispettate rigorosamente, affinché ogni bambino sia seduto al proprio posto e usi le cinture di sicurezza. Tuttavia, in relazione alla sicurezza stradale, non mi è mai stato fatto presente che in merito agli autobus scolastici sussistono problemi che non sono stati affrontati adeguatamente.</p>
      <p sl="en">Hanno perso la vita 30 000 persone e naturalmente siamo scontenti per questo dato. Ogni morte segna una tragedia, ma tengo a precisare che il piano d'azione sulla sicurezza stradale non è stato un fallimento. Abbiamo avuto una riduzione del 40 per cento nelle vittime in Europa. Nel mio paese il dato si è ridotto di quattro volte negli ultimi 15 anni. Abbiamo seguito lo stesso percorso. Per chi è interessato a saperne di più, proprio prima della pausa estiva abbiamo adottato delle linee guida che rappresentano il prossimo piano d'azione per la sicurezza stradale e abbiamo mantenuto lo stesso obiettivo: dimezzare il numero di vittime.</p>
      <p sl="en">Sono state delineate molto misure atte a contribuire a centrare l'obiettivo, tra cui la formazione dei soggetti più vulnerabili nel traffico, ossia gli anziani, i pedoni, i ciclisti e anche i motociclisti, che ovviamente richiedono un'attenzione particolare, poiché i motociclisti sono l'unica categoria che ha segnato un aumento, mentre le altre hanno tutte fatto segnare una diminuzione.</p>
    </intervention>
    <intervention id="2-491" speaker_id="1405" is_mep="True" mode="spoken" role="Presidente" name="Edward MCMILLAN-SCOTT" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="unknown">Interrogazione n. 24 dell'onorevole Paleckis (H-0464/10)</p>
      <p sl="unknown">Oggetto: Eccesso di trasporti nel Mar Baltico</p>
      <p sl="unknown">L'ONG internazionale World Wide Fund for Nature ha annunciato nel mese di agosto che l'aumento dell'attività commerciale nel corso dei prossimi 20 anni arrecherà un grave danno al Mar Baltico. La navigazione, l'attività industriale in alto mare e il turismo aumenteranno di oltre il doppio. Come previsto, nel settore del turismo il numero di passeggeri a bordo delle navi passerà da 5 a 20 milioni. Nel 2030, il numero di navi passerà da 4000 a 9000, facendo aumentare in misura proporzionale la probabilità di incidenti ambientali. Attualmente si registra un aumento annuo di oltre 150 imbarcazioni. Gli scarichi di idrocarburi nel Mar Baltico, contrariamente ad altri mari, inquinano rapidamente le spiagge, dato che l'acqua si rinnova soltanto ogni 30 anni.</p>
      <p sl="unknown">In che modo considera la Commissione la minaccia rappresentata dall'eccesso di navigazione nel Mar Baltico e quali misure propone essa di adottare agli Stati membri rivieraschi per risolvere tale questione? Approva la Commissione le proposte dell'ONG di limitare i trasporti commerciali nel Mar Baltico?</p>
    </intervention>
    <intervention id="2-492" speaker_id="photo_generic" name="Siim Kallas" is_mep="True" mode="spoken">
      <p sl="en">membro della Commissione. – Probabilmente le cifre sono leggermente diverse nelle mie carte, ma ovviamente sono lieto di rispondere al quesito dell'onorevole Paleckis.</p>
      <p sl="en">Il trasporto marittimo nel Mar Baltico è aumentato in maniera significativa negli ultimi anni in conseguenza della rapida crescita economica. Al contempo l'Unione europea si è dotata di uno dei quadri normativi più avanzati al mondo in materia di sicurezza marittima. Il terzo pacchetto sulla sicurezza marittima varato dal Parlamento e dal Consiglio nel 2009 segna un notevole miglioramento del controllo e del sistema di monitoraggio del traffico navale nell'UE, riguarda tutti i mari che circondano l'Europa e introduce ispezioni rigorose sulle navi che attaccano nei porti comunitari, ossia prevede i controlli statali sui porti. Contiene, inoltre, provvedimenti specifici per il Mar Baltico, come l'obbligo di garantire la sicurezza nella navigazione in inverno e norme tecniche antighiaccio più rigorose per le navi.</p>
      <p sl="en">La Commissione lavora a stretto contatto con gli Stati membri che si affacciano sul Mar Baltico per garantire la debita attuazione di queste nuove misure. L'Agenzia europea per la sicurezza marittima (EMSA), inoltre, eroga supporto tecnico. Se dovesse verificarsi un incidente, l'EMSA può attivare immediatamente la flotta di vascelli e gli equipaggiamenti anti-inquinamento che sono di stanza permanente nel Baltico. Questo provvedimento va ad integrare le misure tese a garantire una reazione in caso di inquinamento già messe in atto dai paesi baltici.</p>
      <p sl="en">La Commissione, inoltre, mantiene un dialogo continuo con la Federazione russa affinché le norme di sicurezza si applichino in maniera coerente nel Mar Baltico. Entro siffatto quadro la Commissione si appresta a varare un progetto pilota con l'amministrazione russa sul monitoraggio del traffico marittimo nel Baltico. La sicurezza civile e militare della regione è altresì oggetto di una strategia UE approvata di recente.</p>
      <p sl="en">Ovviamente desidero rispondere in merito all'interessante proposta di ridurre il trasporto marittimo nel Mar Baltico, ma per qualsiasi restrizione sul trasporto marittimo, prima di un'eventuale introduzione, deve essere compiuta una riflessione attenta e deve essere garantito il rispetto con la Convenzione dell'ONU sul diritto del mare e con altre convenzioni internazionali. L'IMO riconosce già il Baltico come area particolarmente sensibile e questo status comporta degli obblighi specifici in relazione al traffico marittimo affinché sia contenuto il rischio di incidenti e sia protetto l'ambiente marino.</p>
      <p sl="en">Tengo inoltre a mettere in evidenza che il trasporto marittimo rappresenta una modalità di trasporto relativamente ecologico. Ulteriori restrizioni al trasporto commerciale nel Mar Baltico potrebbero potenzialmente promuovere modalità di trasporto meno ecologiche, comportando emissioni più cospicue.</p>
    </intervention>
    <intervention id="2-494" speaker_id="28279" name="Justas Vincas PALECKIS" is_mep="True" mode="spoken" nationality="Lithuania" birth_date="01-01-1942" birth_place="Samara " p_group="Group of the Progressive Alliance of Socialists and Democrats in the European Parliament" m_state="LT">
      <p sl="en">Sono lieto che il Commissario abbia fatto menzione della cooperazione con la Russia. Per quanto concerne gli standard volti ad apportare miglioramenti ambientali per le navi, che paesi, a suo giudizio, si stanno distinguendo in questo settore e quali invece non sono tra i migliori?</p>
    </intervention>
    <intervention id="2-496" speaker_id="photo_generic" name="Siim Kallas" is_mep="True" mode="spoken">
      <p sl="en">membro della Commissione. – È molto difficile fare delle distinzioni e non ho l'evidenza per affermare che un paese stia facendo meglio di un altro. In linea generale, i paesi del Baltico sono molto sensibili verso le questioni ambientali come pure per le questioni che attengono al trasporto marittimo. Sapete che i paesi nordici si sono fatti promotori di una decisione speciale per ridurre lo zolfo nelle emissioni delle navi – e ne hanno perseguito attivamente il seguito – quindi non posso fare distinzioni tra paesi.</p>
    </intervention>
    <intervention id="2-497" speaker_id="1405" is_mep="True" mode="spoken" role="Presidente" name="Edward MCMILLAN-SCOTT" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="unknown">Signor Commissario, lei è un Commissario modello, in quanto le sue risposte sono precise, utili e sintetiche. È un atteggiamento molto adeguato per il Tempo delle interrogazioni.</p>
    </intervention>
    <intervention id="2-499" speaker_id="photo_generic" name="Dacian Cioloş" is_mep="True" mode="spoken">
      <p sl="fr">membro della Commissione. – Ora risponderò alle cinque interrogazioni che sono state raggruppate e che vertono sul medesimo argomento.</p>
      <p sl="fr">L'importo complessivo dei pagamenti diretti negli Stati membri dell'Unione europea rispecchiano la produzione agricola ed il livello medio di aiuti nel corso di un periodo storico. Poiché sono stati usati i riferimenti storici per determinare i pagamenti diretti, siffatti aiuti diretti non hanno una distribuzione equa tra i paesi membri, tra le regioni o tra le varie categorie di agricoltori.</p>
      <p sl="fr">L'Unione europea a 12, ossia gli ultimi 12 Stati membri che hanno aderito, stanno per introdurre i finanziamenti, ossia stanno progressivamente attuando i pagamenti diretti.</p>
      <p sl="fr">Nell'UE a 10 i pagamenti diretti arriveranno a regime nel 2013. Per quanto riguarda gli ultimi due Stati membri che hanno aderito, ossia Bulgaria e Romania, che vengono trattati allo stesso modo, essi cominceranno ad attuare progressivamente i pagamenti diretti nel 2016, avendo cominciato al 25 per cento nel 2007.</p>
      <p sl="fr">Ad ogni modo, tutti i paesi dell'UE a 12, ossia i nuovi Stati membri, hanno altresì la possibilità di integrare i pagamenti diretti dell'UE con sussidi nazionali entro i limiti chiaramente definiti dal regolamento e dai trattati di adesione.</p>
      <p sl="fr">Come suggerito dal Consiglio nel corso della verifica sullo stato di salute della politica agricola comune (PAC) nel 2008 e nel corso della riforma della PAC nel 2003, la Commissione ha esplorato delle modalità per lo sviluppo del sistema dei pagamenti diretti, soprattutto per quanto attiene ai diversi livelli di pagamento tra Stati membri.</p>
      <p sl="fr">Per il periodo successivo al 2013 l'Esecutivo studierà e valuterà le varie opzioni per la riforma del sistema dei pagamenti diretti. I cambiamenti che devono essere apportati a tale sistema e, più specificatamente, alle modalità di distribuzione di siffatti pagamenti, allo scopo di garantire un trattamento più equo tra gli Stati membri e tra le varie categorie di agricoltori, è al centro del dibattito sul futuro della PAC. Tuttavia, sussistono ancora delle questioni circa i metodi ed i criteri da applicare per poter erogare un sostegno più equo. Un tema importante inerente la futura distribuzione del sostegno diretto tra gli Stati membri verte sulla definizione del passaggio dalla situazione attuale ad una distribuzione più equa in futuro, evitando al contempo grandi sconvolgimenti suscettibili di produrre conseguenze significative in certe regioni e per certi sistemi di produzione.</p>
      <p sl="fr">La PAC dopo il 2013 dovrà inoltre affrontare molte sfide ambientali, tra cui il problema del degrado del suolo in Europa, un problema già di per sé grave che è stato accentuato dal cambiamento climatico.</p>
      <p sl="fr">Anche la biodiversità è una questione fondamentale per la gestione sostenibile delle risorse naturali all'interno della strategia Europa 2020. Pur non avendo centrato l'obiettivo di arrestare la perdita di biodiversità entro il 2010, sono stati, tuttavia, compiuti progressi netti e la PAC vi ha contribuito in maniera significativa.</p>
      <p sl="fr">Al momento la PAC sostiene la gestione sostenibile del suolo mediante i pagamenti diretti subordinatamente al rispetto degli obblighi ambientali, in particolare delle buone prassi agro-ambientali concernenti l'erosione del suolo, le materie organiche e la struttura del suolo, nonché mediante misure specifiche di sviluppo rurale, segnatamente i pagamenti per le misure agro-ambientali che vanno oltre le condizioni minime fissate nelle buone condizioni agricole e ambientali.</p>
      <p sl="fr">Inoltre, per garantire una migliore gestione del suolo in Europa e per contribuire a preservare la materia organica, la Commissione ha presentato una proposta di direttiva quadro in materia di suolo nel 2006. Uno degli obiettivi è quello di identificare le cause dell'erosione e di prevenirla. La proposta, inoltre, tiene conto degli strumenti che la PAC può offrire a questo scopo.</p>
      <p sl="fr">Per quanto concerne la biodiversità, oggi la PAC fa riferimento all'ottemperanza degli obblighi ambientali, compresa la direttiva sugli uccelli e la direttiva sugli habitat, prevedendo altresì delle sanzioni nei casi di violazione. In questa eventualità vengono ridotti gli aiuti diretti e vengono tagliate le misure specifiche di sviluppo rurale, ossia i pagamenti per le regioni di Natura 2000 ed i pagamenti agro-ambientali.</p>
      <p sl="fr">In quanto alla PAC dopo il 2013, la Commissione è ben consapevole della portata delle sfide ambientali che devono essere affrontate e attualmente si accinge a studiare le diverse modalità per integrare meglio le tematiche ambientali mediante tutti gli strumenti della PAC nell'ambito del primo e del secondo pilastro. È in atto la valutazione sull'impatto in vista della definizione delle proposte legislative per la PAC dopo il 2013 e nel novembre 2010 verrà pubblicata una comunicazione sulle linee generali della futura politica agricola comune, che presenterò alla commissione per l'agricoltura e lo sviluppo rurale il 17 novembre.</p>
    </intervention>
    <intervention id="2-501" speaker_id="28572" name="Georgios PAPASTAMKOS" is_mep="True" mode="spoken" nationality="Greece" birth_date="05-03-1955" birth_place="Platanorrevma Kozanis" p_group="Group of the European People's Party (Christian Democrats)" m_state="GR">
      <p sl="el">Signor Commissario, di certo lei ammette che esistono differenze fondamentali tra singole regioni e tra singoli Stati membri nel comparto agricolo. Mi riferisco, tra l'altro, all'entità, alla struttura e alla tipologia delle imprese e anche al contributo che l'agricoltura rende all'occupazione e all'economia nelle aree svantaggiate e nelle aree vulnerabili dal punto di vista ambientale. Per tale ragione, a mio giudizio, non dovremmo definire uniformemente gli aiuti per area, ossia a livello europeo. Può confermare, signor Commissario, che vigerà il criterio degli obiettivi per lo stanziamento degli aiuti diretti?</p>
    </intervention>
    <intervention id="2-503" speaker_id="96816" name="Giovanni LA VIA" is_mep="True" mode="spoken" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Signor Presidente, ringrazio il Commissario per la risposta sull'erosione dei suoli, ma vorrei rivolgergli una domanda supplementare.</p>
      <p sl="it">Atteso che nelle regioni mediterranee una causa importante è la presenza di terreni nudi per effetto degli incendi boschivi e degli incendi che caratterizzano i territori mediterranei, non ritiene il Commissario che sia opportuno cambiare le modalità di calcolo dei premi agroambientali, introducendo premi specifici aggiuntivi per le aziende agricole che si impegnano a mettere a punto e a mantenere pratiche che siano rispettose dell'ambiente, ma che tendano soprattutto a prevenire gli incendi nelle aziende agricole e nei territori rurali?</p>
    </intervention>
    <intervention id="2-505" speaker_id="96861" name="Nadezhda NEYNSKY" is_mep="True" mode="spoken" nationality="Bulgaria" birth_date="09-08-1962" birth_place="Sofia" p_group="Group of the European People's Party (Christian Democrats)" m_state="BG">
      <p sl="bg">Come è stato indicato, la Bulgaria e la Romania, che nel 2007 sono stati gli ultimi paesi ad aderire all'Unione europea, attualmente ricevono solamente il 40 per cento dell'importo dei sussidi agricoli stanziati ai vecchi paesi membri come la Germania, la Francia ed altri.</p>
      <p sl="bg">Lei ha rilevato che l'allineamento dei sovvenzionamenti non si verificherà fino al 2016, il che, in concomitanza con la crisi, mette in una situazione estremamente ingiusta due paesi di nuova adesione. In realtà, è a repentaglio l'agricoltura e un'ampia sezione della popolazione che è impegnata nel lavoro agricolo. Non pensa che questo fattore, ossia la crisi economica e finanziaria, debba essere tenuto in considerazione nel caso specifico di questi due Stati membri?</p>
    </intervention>
    <intervention id="2-507" speaker_id="photo_generic" name="Dacian Cioloş" is_mep="True" mode="spoken">
      <p sl="fr">membro della Commissione. – In risposta alla prima domanda, onorevole Papastamkos, in effetti devo dire che sussistono differenze tra Stati membri, tra regioni e tra diverse categorie di agricoltori. Per tale motivo ho affermato in diverse occasioni che un sistema unico – ossia un importo uniforme per ettaro per tutte queste categorie – non costituisce una soluzione adeguata.</p>
      <p sl="fr">Sulla base del sistema attuale che si fonda sul riferimento storico, i sussidi sono stati calcolati in base al livello di produzione di 10, 15 o 20 anni fa. È un sistema che vogliamo abbandonare, sostituendolo con un criterio oggettivo. Tuttavia, si deve prestare attenzione allo scopo di mantenere un equilibrio su base transitoria e crescente affinché chi viene ostacolato da questi sistemi possa incorporare i cambiamenti in linea con principi economici. Pertanto intendo proporre criteri oggettivi che si devono in qualche modo coniugare con la posizione iniziale per garantire una transizione gestibile.</p>
      <p sl="fr">Onorevole La Via, la questione che ha affrontato in effetti può essere presa in considerazione nel contesto del secondo pilastro del programma di sviluppo rurale per le misure agro-ambientali. L'intenzione è quella di mantenere i tipi di misure agro-ambientali che tengono conto della natura specifica di talune regioni. Infatti l'area cui si riferisce è colpita dall'erosione e sussiste il rischio di incendio nel sottobosco.</p>
      <p sl="fr">Gli Stati membri avranno la possibilità, mediante il regolamento che proporremo sempre per il post-2013, di prendere in considerazione siffatte questioni specifiche nel contesto delle misure ambientali e di fornire un sostegno specifico in questo ambito. Per tale ragione ritengo che la flessibilità sia utile per centrare un certo obiettivo, ovverosia una gestione solida delle risorse naturali, in modo che gli Stati membri possano usare strumenti specifici nel quadro del secondo pilastro. La questione può essere incorporata in questo tipo di flessibilità che possiamo offrire agli Stati membri.</p>
      <p sl="fr">Per quanto concerne la Romania e la Bulgaria, nel corso dei negoziati di adesione per questi Stati membri, è stato sancito nel trattato un sistema di introduzione graduale – ossia un sistema per aumentare progressivamente gli aiuti diretti. Nel 2008, nel corso di un controllo sullo stato di salute della PAC, avevamo affermato che nella riforma sul post-2013, o forse anche prima di tale data, avremmo tenuto conto della questione del bilanciamento del livello dei pagamenti. Pertanto è una questione da affrontare. Deve essere trovata una soluzione di bilancio appropriata per poter imprimere un'accelerazione al processo, se necessario.</p>
    </intervention>
    <intervention id="2-509" speaker_id="1405" is_mep="True" mode="spoken" role="Presidente" name="Edward MCMILLAN-SCOTT" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="unknown">Annuncio l'interrogazione n. 36 dell'onorevole Kadenbach (H-0476/10)</p>
      <p sl="unknown">Oggetto: Politica agricola comune e condizionalità</p>
      <p sl="unknown">La condizionalità è un elemento importante della politica agricola comune (PAC), che vincola la maggior parte dei pagamenti di questa al rispetto di determinate norme in materia di ambiente, sanità e benessere degli animali. La relazione speciale n. 8/2008 della Corte dei conti riporta che "gli Stati membri non si sono assunti le proprie responsabilità in merito all'attuazione di sistemi di controllo e di sanzionamento efficaci. Di conseguenza, il sistema di controllo non fornisce garanzie sufficienti per quanto riguarda il rispetto delle norme da parte degli agricoltori". La relazione rileva inoltre che "i dati forniti dagli Stati membri in merito ai controlli e alle violazioni non sono affidabili e il monitoraggio delle prestazioni della Commissione è stato giudicato insufficiente".</p>
      <p sl="unknown">Può la Commissione comunicare al Parlamento quali misure ha adottato per incoraggiare gli Stati membri ad attuare e far rispettare la condizionalità in maniera più efficace? Si sono registrati dei miglioramenti degni di nota?</p>
    </intervention>
    <intervention id="2-510" speaker_id="photo_generic" name="Dacian Cioloş" is_mep="True" mode="spoken">
      <p sl="fr">membro della Commissione. – Com'è stato evidenziato nella relazione del 2008 della Corte dei conti, la Commissione sa bene che gli Stati membri potrebbero applicare meglio la condizionalità.</p>
      <p sl="fr">Tuttavia, devo altresì precisare che la relazione della Corte dei conti copre un periodo di due anni, a partire dal periodo immediatamente successivo all'introduzione delle buone condizioni agricole e ambientali.</p>
      <p sl="fr">Visto che il primo anno di applicazione della condizionalità, ossia nel 2005, la Commissione ha messo in atto un'intera serie di iniziative tese, da un lato, ad aiutare gli Stati membri e, dall'altro, a garantire che essi adempiano ai propri obblighi giuridici, l'Esecutivo eroga sostegno mediante numerosi scambi e tramite discussioni nei diversi forum dedicati a queste tematiche specifiche.</p>
      <p sl="fr">I colloqui sui regolamenti si sono tenuti nella commissione competente, le discussioni più tecniche sono state condotte da un gruppo di esperti che si dedicano specificatamente alla condizionalità, mentre i dibattiti sui metodi di vigilanza si sono svolti nell'ambito di seminari specializzati.</p>
      <p sl="fr">Dal 2004, inoltre, la Commissione, pubblica regolarmente documenti di orientamento per gli Stati membri che hanno contribuito ad adattare i propri sistemi nazionali. L'Esecutivo monitora gli obblighi giuridici degli Stati membri sulla base delle informazioni delle revisioni contabili condotte negli stessi Stati membri che essi stessi devono presentare. Qualora dovessero essere identificati punti deboli nel corso delle revisioni contabili, devono essere apportate correzioni finanziarie alla spesa dello Stato membro in questione, qualora emerga un rischio per il fondo agricolo. È accaduto in passato e quindi sono in atto alcune procedure, anche al momento attuale.</p>
      <p sl="fr">La Commissione è convinta che tutte queste iniziative abbiamo comportato un miglioramento significativo nel funzionamento del sistema di condizionalità, soprattutto in virtù delle osservazioni contenute nella relazione del 2007 della Corte dei conti. Ovviamente continueremo ad adoperarci in questo settore, in quanto la Commissione tiene al buon funzionamento del sistema, che è un elemento essenziale della politica agricola comune.</p>
    </intervention>
    <intervention id="2-512" speaker_id="97014" name="Karin KADENBACH" is_mep="True" mode="spoken" nationality="Austria" birth_date="19-04-1958" birth_place="Wien" p_group="Group of the Progressive Alliance of Socialists and Democrats in the European Parliament" m_state="AT">
      <p sl="de">Signor Presidente, ringrazio molto il Commissario per la risposta molto esauriente. Ora ho un'altra domanda più breve sulla condizionalità e sulla biodiversità, tema che oggi lei ha già toccato. Un'agricoltura solida può contribuire a preservare la biodiversità e ad arrestare l'estinzione delle specie. Tuttavia, non deve essere solo il compito del Commissario dell'ambiente creare consapevolezza su questo argomento. Signor Commissario, chiedo a lei specificatamente che provvedimenti intende assumere per sensibilizzare le parti in causa – ossia gli organismi politici decisionali, i consumatori, ma soprattutto gli agricoltori interessati – in merito al valore della biodiversità e ai benefici che ne discendono per l'ecosistema?</p>
    </intervention>
    <intervention id="2-514" speaker_id="28115" name="Mairead McGUINNESS" is_mep="True" mode="spoken" nationality="Ireland" birth_date="13-06-1959" birth_place="Drogheda" m_state="IE">
      <p sl="en">In presenza di problemi nel sistema attuale della condizionalità, in che modo potremo affrontare i potenziali altri problemi, se approfondiremo gli obblighi nella parte ambientale del primo pilastro, come prospetta un documento riservato sulla riforma della PAC? Le chiedo di esprimere la sua posizione in merito.</p>
    </intervention>
    <intervention id="2-516" speaker_id="photo_generic" name="Dacian Cioloş" is_mep="True" mode="spoken">
      <p sl="fr">membro della Commissione. – Al momento rilevo che, in realtà, sono i contribuenti, i consumatori, le organizzazioni non governative che sono molto sensibili su questo tema e che chiedono molto agli agricoltori.</p>
      <p sl="fr">Tuttavia, dobbiamo altresì fornire agli agricoltori i mezzi per comunicare gli sforzi che stanno compiendo, anche mediante l'attività di vendita dei loro prodotti. Nel sistema di qualità utilizzato per i prodotti agroalimentari che stiamo riformando, daremo anche agli agricoltori la possibilità di usare meglio i loro prodotti in modo da far conoscere tutto il lavoro che svolgono e tutti gli elementi che devono essere presi in considerazione, anche le questioni legate alla biodiversità. Ciò si applica, in particolare, ai vari sistemi di produzione agricola, poiché la diversità nei sistemi di produzione agricola comporta anche la possibilità di cominciare a riflettere sulle questioni connesse all'ambiente e alla biodiversità. Nel caso della politica agricola comune, il sostegno per la diversità dei sistemi produttivi ed il contatto diretto tra agricoltori, produttori e consumatori rappresenta un altro modo mediante il quale gli agricoltori, nell'attività di vendita, possono comunicare meglio tutte le condizioni cui devono attenersi.</p>
      <p sl="fr">D'altro canto, si stanno già usando anche altri metodi. I collegamenti tra la produzione agricola ed il turismo rurale offrono la possibilità agli agricoltori di comunicare quello che fanno per mantenere la terra ed il paesaggio mediante il lavoro produttivo che svolgono. Credo che tutti questi strumenti, che rientrano nel quadro della politica agricola comune e che possono essere rafforzati in futuro, possano essere meglio usati dagli agricoltori per dare visibilità agli sforzi che stanno compiendo.</p>
      <p sl="fr">Ora passo all'altra questione. A mio parere, le norme ed i regolamenti in materia di ambiente o le attività che gli agricoltori svolgono tenendo conto della buona gestione delle risorse naturali non possono essere distinti dalle questioni economiche e sociali.</p>
      <p sl="fr">Nelle proposte che avanzeremo, di cui parleremo dopo il 17 novembre, l'idea non è quella di spostare il fulcro dell'attenzione dalla questione economica e sociale alla sola questione ambientale, ma vorremmo integrare ulteriormente la questione ambientale nella mentalità degli agricoltori in modo che, in futuro, auspicabilmente si possa parlare davvero di agricoltura competitiva. Gli agricoltori devono essere competitivi da un punto di vista economico e ambientale, ossia nel modo in cui gestiscono le risorse naturali, il suolo e l'acqua con cui lavorano, considerando al contempo gli aspetti sociali connessi alla creazione o al mantenimento dell'occupazione nelle aree rurali.</p>
      <p sl="fr">Posso garantirvi che, spostando l'attenzione sull'aspetto ambientale, anzi sulla buona gestione delle risorse naturali nel quadro della politica agricola comune, non intendiamo compromettere la capacità degli agricoltori di essere economicamente competitivi solo per tener conto degli aspetti sociali.</p>
      <p sl="fr">Quando avremo i documenti sul tavolo, sarò in grado di dimostrarvelo mediante esempi concreti nelle proposte che andremo a redigere.</p>
    </intervention>
    <intervention id="2-518" speaker_id="1405" is_mep="True" mode="spoken" role="Presidente" name="Edward MCMILLAN-SCOTT" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="unknown">Annuncio l'interrogazione n. 37 dell'onorevole Chountis (H-0483/10)</p>
      <p sl="unknown">Oggetto: Fondo di garanzia per gli agricoltori e pescatori greci</p>
      <p sl="unknown">Il ministero greco per lo sviluppo agricolo e l'alimentazione ha annunciato la creazione e l'entrata in vigore, da settembre 2010, del Fondo agricolo di garanzia per le piccole e microimprese (TEMPME) sul modello di quelli che finanziano le piccole e microimprese commerciali e industriali. Il ministero ha comunicato che tale fondo è stato destinato a coprire il contributo in conto interessi e la garanzia di capitale fino ad un totale di 100 milioni di euro per l'agricoltura e 50 milioni di euro per la pesca. Se si considera che questa misura offrirà agli agricoltori e ai pescatori la possibilità di ridurre i loro costi di investimento e l'ammontare del capitale azionario, in un momento in cui l'economia sta attraversando un periodo difficile, la Commissione può rispondere alle seguenti domande: È stata informata dal governo greco sul piano d'azione suddetto? a) In caso affermativo, cofinanzierà tale azione? Qual è l'ammontare della sua partecipazione finanziaria? Quali prerequisiti devono soddisfare i potenziali beneficiari di questo programma? b) In caso contrario, si ritiene che tali azioni possano essere utilmente integrate nel QSN? Vorrà attirare l'attenzione del governo greco su questa possibilità?</p>
    </intervention>
    <intervention id="2-519" speaker_id="photo_generic" name="Dacian Cioloş" is_mep="True" mode="spoken">
      <p sl="fr">membro della Commissione. – il programma di sviluppo rurale 2007-2013 per la Grecia, cofinanziato dal Fondo agricolo europeo per lo sviluppo rurale per ora non prevede un fondo di garanzia per le piccole imprese e per le microimprese.</p>
      <p sl="fr">Le autorità elleniche non hanno presentato richiesta presso la direzione generale della Commissione per l'agricoltura al fine di modificare il programma ed includervi questo fondo di garanzia.</p>
      <p sl="fr">È importante sottolineare che, in ottemperanza al principio di sussidiarietà, sono gli Stati membri che propongono il contenuto delle misure ai sensi del programma di sviluppo rurale nell'ambito del regolamento in materia.</p>
      <p sl="fr">Come stabilisce l'articolo 19 del regolamento (CE) n. 1698/2005 sul sostegno per lo sviluppo rurale da parte del Fondo europeo agricolo per lo sviluppo rurale (FEARS), i programmi per lo sviluppo rurale posso essere emendati su richiesta degli Stati membri, previa approvazione della commissione nazionale di controllo e dopo l'esame e l'approvazione della Commissione.</p>
      <p sl="fr">Per quanto concerne il settore ittico greco, le autorità nazionali hanno informato la Commissione che intendono creare un nuovo strumento per aiutare le piccole imprese nel settore della pesca. Secondo le autorità greche, questo strumento sarà gestito nel quadro di un sistema finanziario che è già stato istituito.</p>
      <p sl="fr">Le autorità greche hanno inoltre informato la Commissione che intendono cofinanziare questo strumento mediante il programma operativo 2007-2013 per il settore della pesca in Grecia.</p>
      <p sl="fr">Visto che esiste un piano per l'attuazione degli strumenti finanziari nel programma operativo per la pesca, la Commissione sostiene la creazione di siffatti strumenti allo scopo di allestire misure chiave per il programma operativo, sempre che siffatte misure ottemperino alle disposizioni giuridiche in materia, segnatamente gli articoli 34 e 37 del regolamento (CE) n. 498/2007.</p>
      <p sl="fr">L'importo che sarà devoluto per questo strumento ai sensi del Fondo europeo per la pesca potrebbe raggiungere complessivamente 35 milioni di euro. La commissione di controllo del suddetto programma operativo fisserà i criteri per selezionare il beneficiario di questi fondi.</p>
      <p sl="fr">Le autorità greche stanno finalizzando il piano d'azione in cui saranno varate anche le condizioni per il funzionamento dello strumento finanziario. La Commissione si aspetta che tale strumento, destinato a rientrare nel cofinanziamento del Fondo europeo per la pesca, sia operativo entro al fine del 2010.</p>
    </intervention>
    <intervention id="2-521" speaker_id="26851" name="Nikolaos CHOUNTIS" is_mep="True" mode="spoken" nationality="Greece" birth_date="17-09-1953" birth_place="Lagadia Arkadias" p_group="Confederal Group of the European United Left - Nordic Green Left" m_state="GR">
      <p sl="el">Signor Commissario, la sua risposta è stata assai completa, e la ringrazio. Ne ho un'altra: è stato il governo greco ad avanzare la proposta? Lei ha approfondito certi aspetti della domanda e quanto ha prospettato – ossia che l'applicazione è prevista già nel 2010 – dipende dalla presentazione puntuale della domanda da parte del governo greco in modo da poter cofinanziare gli aspetti indicati?</p>
    </intervention>
    <intervention id="2-523" speaker_id="photo_generic" name="Dacian Cioloş" is_mep="True" mode="spoken">
      <p sl="fr">membro della Commissione. – Per essere chiari, la questione consta di due aspetti: una riguarda il settore agricolo, le piccole imprese e le microimprese nel settore agricolo, mentre l'altra verte sul settore della pesca.</p>
      <p sl="fr">Ai sensi ella richiesta del governo Greco, lo strumento per la pesca può essere pronto per la fine del 2010. In relazione al settore agricolo, non posso darvi ulteriori informazioni, poiché il governo ellenico non ha ancora presentato richiesta. Ho indicato che dipende appunto dal governo, il quale può avanzare la proposta, se la commissione di controllo greca decide di emendare il programma di sviluppo rurale.</p>
      <p sl="fr">Ad ogni modo, finora non abbiamo ricevuto alcuna proposta per il settore agricolo.</p>
    </intervention>
    <intervention id="2-525" speaker_id="1405" is_mep="True" mode="spoken" role="Presidente" name="Edward MCMILLAN-SCOTT" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="unknown">Annuncio l'interrogazione n. 40 dell'onorevole Kelly (H-0458/10)</p>
      <p sl="unknown">Oggetto: Acquacoltura nell'UE</p>
      <p sl="unknown">Lo sviluppo nell'UE di un settore dell'acquacoltura sostenibile e competitivo può costituire un mezzo per soddisfare la vasta e crescente domanda di prodotti della pesca nell'UE, nonché per ridurre l'impoverimento degli stock selvatici e il livello delle importazioni dai paesi terzi, che spesso arrivano sui mercati dell'UE dopo un viaggio di migliaia di miglia aeree.</p>
      <p sl="unknown">L'acquacoltura rappresenta attualmente il 20% della produzione ittica totale nell'UE, con una produzione più o meno costante dal 2000, anche se si è registrata una riduzione della produzione di molluschi e crostacei.</p>
      <p sl="unknown">Tenendo conto dei problemi di tracciabilità, qualità e anidride carbonica risultanti dall'importazione di grandi quantitativi di molluschi da lontani paesi terzi, può la Commissione far sapere come pensa di promuovere l'acquacoltura nell'UE, con particolare riferimento al settore dei molluschi e dei crostacei?</p>
    </intervention>
    <intervention id="2-526" speaker_id="photo_generic" name="Maria Damanaki" is_mep="True" mode="spoken">
      <p sl="en">membro della Commissione. – L'acquacoltura nell'Unione è in prima fila sul fronte dello sviluppo sostenibile. La Commissione ed io abbiamo indicato che il comparto merita un maggiore riconoscimento in termini di punti di forza e di valore. L'Esecutivo ha quindi adottato una comunicazione intitolata: "Costruire un futuro sostenibile per l'acquacoltura" in cui vengono identificati tre obiettivi strategici che le autorità pubbliche devono perseguire: promuovere la competitività del settore dell'acquacoltura, mantenerne la sostenibilità e migliorarne la governance.</p>
      <p sl="en">In questa comunicazione la Commissione identifica una serie di misure che le autorità pubbliche devono assumere a tutti i livelli – UE, nazionale e regionale – per fronteggiare le sfide che si profilano nel settore.</p>
      <p sl="en">Per poter favorire lo sviluppo sostenibile dell'acquacoltura europea, compresa la produzione di crostacei, l'Unione europea ha varato una legislazione completa in materia di salute animale e sicurezza alimentare. Siamo molto attivi a livello internazionale nell'istituzione di norme sulla sicurezza alimentare per i prodotti dell'acquacoltura, tra cui anche i crostacei, che occupano un posto di primo piano nel commercio internazionale.</p>
      <p sl="en">La Commissione ha altresì istituito un laboratorio di riferimento UE per le malattie dei molluschi, che riceve un sostegno finanziario annuale, in modo da garantire il coordinamento dei laboratori nazionali negli Stati membri ed assicurarsi un sostegno scientifico.</p>
      <p sl="en">L'Esecutivo, insieme agli Stati membri interessati, sta altresì monitorando da vicino la mortalità anomala osservata nelle ostriche negli ultimi anni e ha assunto dei provvedimenti per tenere sotto controllo il virus che sembra provocare siffatta moria.</p>
      <p sl="en">Per quanto concerne la strategia complessiva per l'acquacoltura europea, la Commissione ricorda il dibattito svoltosi in Parlamento nel giugno 2010, sulla base della relazione redatta dall'onorevole Milana. La Commissione apprezza il sostegno conferito dall'Assemblea per un'acquacoltura sostenibile e per avervi assegnato una maggiore attenzione.</p>
      <p sl="en">La Commissione è del parere che attività di acquacoltura sostenibile dovrebbero essere adeguatamente sostenute mediante la politica comune per la pesca e che questo aspetto dovrebbe rientrare nella riforma della politica comune della pesca.</p>
      <p sl="en">La Commissione reputa sia necessario aiutare il settore ad organizzarsi in maniera più efficiente. In particolare, vogliamo rafforzare le organizzazioni produttrici e intersettoriali in modo da collegare meglio le previsioni di produzione con il fabbisogno del mercato e garantire un valore più elevato ai prodotti attraverso la commercializzazione e l'etichettatura.</p>
    </intervention>
    <intervention id="2-528" speaker_id="96668" name="Seán KELLY" is_mep="True" mode="spoken" nationality="Ireland" birth_date="26-04-1952" birth_place="Killarney" m_state="IE">
      <p sl="en">Grazie, signora Commissario, per l'esauriente risposta. In proposito devo solo dire che in una recente inchiesta condotta in Irlanda è emerso che buona parte del pesce sul mercato non era etichettato correttamente, quindi la gente pensava di mangiare merluzzo e invece stava mangiando un altro tipo di pesce. Vorrei sapere se la Commissione ne è al corrente. Che provvedimenti possono essere eventualmente assunti nel breve termine, oltre a sviluppare un'acquacoltura nostra, che è molto molto importante? Grazie per la risposta.</p>
    </intervention>
    <intervention id="2-530" speaker_id="2125" name="Pat the Cope GALLAGHER" is_mep="True" mode="spoken" nationality="Ireland" birth_date="10-03-1948" birth_place="Dungloe " p_group="Group of the Alliance of Liberals and Democrats for Europe" m_state="IE">
      <p sl="en">Signor Presidente, sono lieto di rilevare dalla risposta della signora Commissario Damanaki che l'acquacoltura è destinata a svolgere un ruolo importante nella nuova politica comune per la pesca.</p>
      <p sl="en">Tengo a far rilevare alla signora Commissario che vi sono enormi opportunità di creare posti di lavoro, sviluppando l'acquacoltura, soprattutto in aree in cui la disoccupazione è molto elevata. La Commissione può svolgere una funzione importante al riguardo. Può prendere l'iniziativa di comunicare la propria posizione agli Stati membri, indicando loro che, pur non potendo scendere a compromessi sulla qualità degli alimenti, si potrebbe certamente investire un organismo per Stato membro della responsabilità dell'acquacoltura invece di lasciare che il comparto sia gestito a livello trasversale tra vari dipartimenti e agenzie.</p>
    </intervention>
    <intervention id="2-532" speaker_id="photo_generic" name="Maria Damanaki" is_mep="True" mode="spoken">
      <p sl="en">membro della Commissione. – Convengo con l'onorevole Gallagher, in quanto vi sono possibilità enormi che si aprono per noi nel settore dell'acquacoltura. Per tale ragione vogliamo approntare un capitolo distinto sull'acquacoltura nella riforma della politica comune per la pesca. Inoltre allestiremo una linea speciale di bilancio. È la cosa più importante da fare.</p>
      <p sl="en">Tengo ad informare l'onorevole Kelly che siamo consapevoli di questi problemi e convengo con l'onorevole deputato sul fatto che abbiamo ancora molto da fare sul versante della tracciabilità dei nostri prodotti. Per tale ragione abbiamo previsto un capitolo sull'etichettatura nella riforma della politica comune per la pesca. La Commissione sta cercando di garantire una serie di norme comuni sul piano mondiale per il nostro settore della pesca e per il comparto ittico destinato a produrre le specie che siamo costretti ad importare.</p>
    </intervention>
    <intervention id="2-534" speaker_id="1405" is_mep="True" mode="spoken" role="Presidente" name="Edward MCMILLAN-SCOTT" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="unknown">Annuncio l'interrogazione n. 41 dell'onorevole Tsoukalas (H-0459/10)</p>
      <p sl="unknown">Oggetto: Valorizzazione delle risorse del Fondo europeo per la pesca</p>
      <p sl="unknown">Poiché alla fine di ogni anno la Commissione europea deve presentare una relazione sull'attuazione del regolamento (CE) 1198/2006 sul Fondo europeo della pesca e alla luce della recente crisi finanziaria cui si sono trovati di fronte numerosi Stati membri che dipendono in gran parte dal settore alieutico, può la Commissione far sapere:</p>
      <p sl="unknown">quale giudizio dà riguardo alla sua applicazione a tutt'oggi e quali Stati membri ritiene che potrebbero costituire un esempio di migliore prassi;</p>
      <p sl="unknown">se ritiene che gli Stati membri si sono sufficientemente avvalsi del FEP e in che misura tale fondo ha conseguito i suoi obiettivi a decorrere dal 2007, data in cui è entrato in funzione e quali aggiustamenti giudica necessari;</p>
      <p sl="unknown">come valuta l'esecuzione del Piano strategico nazionale greco di sviluppo della pesca e qual è il grado di attuazione dei progetti e di utilizzazione dei relativi finanziamenti.</p>
    </intervention>
    <intervention id="2-535" speaker_id="photo_generic" name="Maria Damanaki" is_mep="True" mode="spoken">
      <p sl="en">membro della Commissione . – Ringrazio l'onorevole Tsoukalas per l'interrogazione che per noi delinea una questione molto importante. Devo dire in maniera chiara e aperta che il Fondo europeo per la pesca non ha ancora raggiunto la sua velocità di crociera. Non ne siamo soddisfatti.</p>
      <p sl="en">I pagamenti provvisori certificati presentati dagli Stati membri alla Commissione ammontano al 5 per cento dello stanziamento complessivo del FEP. Ad ogni modo, stando ai dati che abbiamo ricevuto ultimamente dagli Stati membri mediante le relazioni annuali, emerge che alla fine del 2009 il 18,2 per cento dello stanziamento totale del FEP era stato impegnato in progetti specifici. È un fatto incoraggiante.</p>
      <p sl="en">In particolare, queste cifre comprendono i premi non solo ai sensi del primo asse, ma anche degli altri. Solo il quarto asse "sviluppo sostenibile per le aree di pesca" purtroppo arranca a causa del lungo processo di attuazione necessario per allestire i partenariati.</p>
      <p sl="en">Tra le ragioni che stanno alla base di questa situazione si annoverano, in primo luogo, i ritardi nell'adozione del regolamento sul FEP, in secondo luogo i ritardi nell'adozione dei programmi operativi, alcuni dei quali sono stati approvati nella seconda metà del 2008, in terzo luogo, i problemi nell'allestimento dei sistemi di gestione e di controllo, la cui approvazione rappresenta il presupposto per la presentazione dei pagamenti alla Commissione, in quarto luogo, gli effetti della crisi economica e finanziaria nel settore della pesca.</p>
      <p sl="en">A questo livello di attuazione è troppo presto per capire se il FEP ha centrato i propri obiettivi. Saranno disponibili maggiori informazioni in occasione della valutazione ad interim prevista alla fine del 2011.</p>
      <p sl="en">È altresì difficile individuare le migliori prassi in questo ambito, visto che gli Stati membri dispongono di importi molti diversi da spendere per il FEP, che sono stati stanziati ai vari assi in maniera diversa, influendo sul tasso di assorbimento. As esempio, l'asse 1 "misure per l'adattamento della flotta di pesca comunitaria" è molto facile da assorbire. Gli altri non sono così facili.</p>
      <p sl="en">In occasione della riunione di direttori generali indetta lo scorso settembre dalla Presidenza belga nel tentativo di trovare una soluzione ai problemi di assorbimento, segnatamente per il problema di accesso al capitale, la Commissione ha raccomandato delle tecniche di ingegneria finanziaria come l'impiego di facilitatori o la semplificazione delle procedure e dei moduli per la presentazione delle domande.</p>
      <p sl="en">Nella prossima riunione della commissione FEP saranno presentati degli interventi in merito a siffatte possibilità. L'attuazione del programma operativo greco per il periodo 2007-2013 è in ritardo. Mi dispiace dirlo, ma è veramente in ritardo.</p>
      <p sl="en">Fino al 15 settembre i pagamenti effettivi arrivavano appena a 5 000 600 euro, ossia il 2 per cento dello stanziamento complessivo per il FEP. Il 2 per cento è un importo esiguo. Questa situazione insoddisfacente deriva principalmente dai problemi connessi all'istituzione dei sistemi di gestione e di controllo e dai ritardi nel varo di misure fondamentali nell'ambito del programma operativo.</p>
      <p sl="en">Anche la crisi finanziaria ha provocato dei ritardi, in particolare per le misure che rientrano nel secondo asse.</p>
      <p sl="en">La Commissione sta redigendo la sua relazione annuale sull'attuazione del FEP nel 2009, in cui saranno presentate maggiori informazioni e maggiori elementi sulla questione posta dall'onorevole deputato.</p>
    </intervention>
    <intervention id="2-537" speaker_id="96898" name="Ioannis A. TSOUKALAS" is_mep="True" mode="spoken" nationality="Greece" birth_date="03-07-1941" birth_place="Thessaloniki" p_group="Group of the European People's Party (Christian Democrats)" m_state="GR">
      <p sl="el">Grazie, signora Commissario, per la sua esaustiva risposta. Coglierò questa opportunità, visto che ha menzionato la terribile situazione economica e il rischio di non riuscire a mandare a regime il Fondo europeo per la pesca, per chiedere se potrebbe essere varato un divieto assoluto sulle attrezzature per la pesca come le senne nell'ambito delle disposizioni sul risarcimento per i pescatori che hanno perso il lavoro o se, in linea con il regolamento, potrebbe essere estesa la proroga di due anni in relazione alle norme sul Fondo per salvaguardare condizioni sociali praticabili.</p>
    </intervention>
    <intervention id="2-539" speaker_id="96668" name="Seán KELLY" is_mep="True" mode="spoken" nationality="Ireland" birth_date="26-04-1952" birth_place="Killarney" m_state="IE">
      <p sl="en">Nell'interrogazione le è stato chiesto quali sono gli Stati membri che danno l'esempio in termini di migliori prassi, e a questo punto mi chiedo anche quali sono quelli che brillano per cattive prassi. Può illustrarci i motivi della differenza tra i migliori e i peggiori?</p>
    </intervention>
    <intervention id="2-541" speaker_id="photo_generic" name="Maria Damanaki" is_mep="True" mode="spoken">
      <p sl="en">membro della Commissione. – Signor Presidente, prima risponderò all'onorevole Kelly. In genere, per i paesi dotati dei sistemi migliori per controllare il rispetto degli obblighi e che hanno tutti gli strumenti necessari a disposizione, è più facile assorbire i fondi. Questa è la norma. Nel complesso devo ammettere che i paesi mediterranei – i paesi del sud – hanno problemi più ingenti.</p>
      <p sl="en">In Grecia sussiste un problema specifico. Dobbiamo essere assolutamente certi di riuscire ad aiutare tutti a migliorare l'assorbimento. Intendiamo compiere uno sforzo per semplificare le norme sull'assorbimento. Per tale ragione avremo una linea di finanziamento nel quadro della riforma della politica comune per la pesca che faciliterà notevolmente l'assorbimento da parte degli Stati membri.</p>
      <p sl="en">Per quanto riguarda la domanda dell'onorevole Tsoukalas sul regolamento concernente il Mediterraneo, abbiamo deciso che la normativa va attuata. Avrebbe dovuto essere messa in atto già dal 1° giugno, e non si può tornare indietro. Se dovessimo apportarvi degli emendamenti, vi sarebbero due o tre anni senza sistema di controllo e di verifica del rispetto delle norme, quindi il regolamento sarà attuato.</p>
      <p sl="en">Abbiamo già avviato una cooperazione con le autorità greche. Ho spiegato loro che devono attuare le norme senza ulteriori indugi. Altrimenti detto, devono essere ottemperate tutte le disposizioni sui tipi particolari di attrezzature che sono molto pesanti in termini ambientali. Inoltre ricorreremo ad ogni margine delle possibilità di finanziamento per coprire i risarcimenti. Questo si applica alle senne, reti a strascico e ogni attrezzatura di questo genere: devono essere un buon esempio di rispetto. Faremo del nostro meglio per utilizzare appieno i finanziamenti in modo che si possano avere attrezzature migliori e migliorarne la selettività.</p>
    </intervention>
    <intervention id="2-542" speaker_id="1405" is_mep="True" mode="spoken" role="Presidente" name="Edward MCMILLAN-SCOTT" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="unknown">Essendo scaduto il tempo assegnato al Tempo delle interrogazioni, le interrogazioni che non hanno ricevuto risposta riceveranno una risposta per iscritto (cfr. Allegato).</p>
      <p sl="unknown">Con questo si conclude il Tempo delle interrogazioni.</p>
      <a text="(La seduta, sospesa alle 20.30 , riprende alle 21.00)"/>
    </intervention>
  </section>
  <section id="creitem23" title="15. Lotta contro i ritardi di pagamento nelle transazioni commerciali (discussione)">
    <intervention id="2-545" speaker_id="1941" is_mep="True" mode="spoken" role="Presidente" name="Roberta ANGELILLI" nationality="Italy" birth_date="01-02-1965" birth_place="Roma" p_group="Group of the European People's Party (Christian Democrats)" m_state="IT">
      <p sl="unknown">L'ordine del giorno reca la relazione di Barbara Weiler, a nome della commissione per il mercato interno e la protezione dei consumatori, sulla proposta di direttiva del Parlamento europeo e del Consiglio relativa alla lotta contro i ritardi di pagamento nelle transazioni commerciali (rifusione) (COM(2009)0126 - C7-0044/2009 - 2009/0054(COD) (A7-0136/2010).</p>
    </intervention>
    <intervention id="2-546" speaker_id="1907" name="Barbara WEILER" is_mep="True" mode="spoken" role="relatore" nationality="Germany" birth_date="17-09-1946" birth_place="Düsseldorf" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">Signora Presidente, signor Presidente in carica del Consiglio, signor Commissario, onorevoli colleghi, innanzi tutto ringrazio la squadra dei relatori ombra della commissione giuridica e della commissione per l'industria, la ricerca e l'energia, i colleghi e tutti coloro che hanno contribuito a realizzare un risultato così straordinario. Senza una cooperazione costruttiva e leale con la Commissione e con la Presidenza belga, non saremo certamente riusciti a conseguire questo obiettivo.</p>
      <p sl="de">In qualità di relatrice, come potete immaginare, sono molto lieta di quanto è stato realizzato, prima di tutto perché abbiamo apportato cambiamenti significativi in relazione alla vecchia direttiva e secondariamente perché abbiamo introdotto nuove modalità atte a favorire prassi di pagamento migliori. Abbiamo centrato l'obiettivo. Anzi, preferisco dire che abbiamo segnato la via per migliorare la liquidità delle PMI, le piccole e medie imprese, e per garantire l'investimento in nuovi prodotti, in nuovi posti di lavoro e in nuovi processi.</p>
      <p sl="de">Perché si è reso necessario migliorare la direttiva? La legislazione, risalente al 2000, non era vincolante e non era molto efficiente. Negli ultimi anni le prassi di pagamento in quasi tutti gli Stati membri hanno segnato un deterioramento, una tendenza che era già stata rilevata prima della crisi economica e finanziaria. La riforma, inoltre, ha suggellato una conquista anche per le piccole imprese, che hanno potuto esprimere le loro esigenze nel quadro della normativa sulle piccole imprese. Esse, infatti, volevano che le prassi di pagamento in Europa fossero organizzate in maniera molto più efficiente.</p>
      <p sl="de">Per quanto concerne i risultati, posso dire, in primo luogo, che abbiamo aperto una strada nuova. Siamo dotati di norme rigorose. In linea di principio, le fatture devono essere saldate entro 30 giorni e sono ammesse solamente poche eccezioni che in ogni caso vanno motivate. Abbiamo incrementato il tasso d'interesse sui pagamenti in ritardo che ora è dell'8%. Abbiamo stabilito i costi di recupero ad un importo fisso non burocratico di 40 euro e abbiamo agevolato le piccole imprese, rispetto al passato, in modo che possano far valere i propri diritti.</p>
      <p sl="de">Il secondo aspetto di questa strada nuova, però, è rappresentato dagli incentivi positivi e dai nuovi strumenti, ad esempio, l'identificazione dei clienti che hanno valide prassi di pagamento, una maggiore informazione per le piccole imprese in relazione ai propri diritti, il pagamento a rate e la promozione di meccanismi alternativi per la risoluzione delle controversie.</p>
      <p sl="de">La normativa, inoltre, si innesta nell'approccio atto a migliorare la regolamentazione e si applica altresì alle istituzioni comunitarie. Ne siamo particolarmente orgogliosi, perché – come potete certamente immaginare – non tutti ne erano entusiasti.</p>
      <p sl="de">Naturalmente ci sono stati dei conflitti e tengo a menzionarne alcuni. Per prima cosa, all'inizio sono emerse grandi differenze e una diversità di opinioni in Parlamento. Già di per sé i 100 emendamenti che erano stati presentati hanno dimostrato che prima di tutto era necessario trovare un terreno comune anche in Parlamento. La Commissione non sempre ha apprezzato le nostre iniziative, ad esempio l'estensione della normativa al livello interaziendale, ma credo che, nel complesso il risultato raggiunto sia valido.</p>
      <p sl="de">È stato il Consiglio a porre dei problemi. È deprecabile che il Consiglio non abbia sempre ambito all'obiettivo di aiutare le piccole imprese. Lo trovo particolarmente deplorevole per paesi relativamente ricchi e ben strutturati come la Germania e l'Austria.</p>
      <p sl="de">Per quanto concerne le organizzazioni professionali, posso solo dire che questi interlocutori hanno avuto un atteggiamento costruttivo, anche se, ovviamente, noi non sempre abbiamo accettato i loro pareri e vi abbiamo accondisceso.</p>
      <p sl="de">In sintesi, dopo il voto di domani, come prossimi passi, ci aspettiamo che il Consiglio esprima un voto definitivo favorevole e poi che gli Stati membri riescano a mettere in atto la normativa. Non crediamo affatto ci vorranno due anni per l'attuazione. Ci aspettiamo, invece che gli Stati membri comincino a recepirla nel diritto nazionale già da gennaio del prossimo anno.</p>
    </intervention>
    <intervention id="2-547" speaker_id="photo_generic" name="Antonio Tajani" is_mep="True" mode="spoken">
      <p sl="it">Membro della Commissione . − Signora Presidente, credo che questa discussione concluda un importante periodo di lavoro. Commissione, Parlamento e Consiglio hanno deciso di dare insieme una risposta concreta alle piccole e medie imprese mediante l'applicazione di una parte dello Small Business Act , approvando domani – almeno me lo auguro – una direttiva che permetterà a tante piccole e medie imprese dell'Unione europea di tirare un sospiro di sollievo.</p>
      <p sl="it">Per troppo tempo i crediti non pagati sono andati aumentando: l'anno scorso vi è stato un incremento dell'8 per cento, oggi la perdita di crediti raggiunge la quota 300 miliardi di euro. Si tratta di un fenomeno che pone in estrema difficoltà le piccole e medie imprese, le quali rischiano spesso di concludere la loro attività perché non riescono a sopravvivere a causa del mancato rispetto degli impegni da parte di grandi imprese o, soprattutto, della pubblica amministrazione. Credo che le Istituzioni comunitarie si apprestino dare una risposta positiva all'economia dell'Unione. Quando sarà pienamente vigente la normativa che ci accingiamo ad approvare saranno rimessi in circolazione circa 180 miliardi di euro, il che significherà favorire la crescita e le iniziative per l'innovazione a favore delle piccole e medie imprese.</p>
      <p sl="it">Come sapete, l'accesso al credito è la chiave dello sviluppo e della crescita della competitività delle nostre imprese. Ritengo quindi che schierarsi oggi a favore di questa direttiva, proposta dalla Commissione, rappresenti una scelta di grande importanza per la nostra economia perché si dà finalmente una risposta a milioni di imprese europee oltre che una speranza a milioni di lavoratori che sono occupati grazie all'esistenza di imprese che rappresentano la colonna vertebrale della nostra economia.</p>
      <p sl="it">Desidero ringraziare la Presidenza belga perché ha dato un contributo importante alla mediazione, così come ringrazio anche tutti i parlamentari che si sono impegnati in questa fase, a cominciare dagli onorevoli Weiler, Baldassarre e De Angelis, nonché tutti i relatori ombra che hanno permesso di trovare una soluzione positiva.</p>
      <p sl="it">Ritengo che, grazie all'armonizzazione dei termini di pagamento per gli enti pubblici che dovranno pagare le loro fatture entro 30 giorni, inietteremo nelle tesorerie delle imprese una liquidità addizionale importante. Queste regole avranno inoltre l'effetto di motivare fortemente le autorità pubbliche che pagano con ritardo ad aggiornare anche i loro metodi di gestione. In effetti, quando un ente pubblico acquista beni o servizi ha già iscritto in bilancio gli stanziamenti per quella spesa. Pertanto non dovrebbe essere difficile pagare puntualmente i creditori. Va altresì sottolineato che termini di pagamento più brevi comporteranno risparmi per le pubbliche amministrazioni.</p>
      <p sl="it">Un altro elemento importante dell'accordo è costituito dal fatto che le imprese stesse dovranno pagare le loro fatture – salvo accordi diversi fra le parti che non risultino iniqui nei confronti del creditore – entro 60 giorni.</p>
      <p sl="it">Per concludere, consentitemi di ricordare che gli Stati membri restano liberi di mantenere o adottare disposizioni più favorevoli al creditore di quelle necessarie per conformarsi alla direttiva. Di conseguenza, questo testo normativo non impedisce che gli Stati membri adottino termini di pagamento più brevi o sanzioni più severe.</p>
      <p sl="it">Signor Presidente, signore e signori parlamentari, questa nuova direttiva manifesta la determinazione dell'Unione di dare un impulso decisivo alle imprese europee e soprattutto alle piccole e medie imprese, al fine di superare una crisi economica che la Commissione intende affrontare con una serie di interventi. Abbiamo appena presentato la comunicazione sull'innovazione; la prossima settimana presenteremo anche la comunicazione sulla nuova politica industriale, ed innovazione e politica industriale non possono essere attuate senza la possibilità di accesso al credito.</p>
      <p sl="it">Domani il Parlamento, d'accordo con la Presidenza del Consiglio e con la Commissione europea, darà una risposta concreta a queste attese.</p>
    </intervention>
    <intervention id="2-548" speaker_id="96887" name="Francesco DE ANGELIS" is_mep="True" mode="spoken" nationality="Italy" birth_date="04-10-1959" birth_place="Ripi" p_group="Group of the Progressive Alliance of Socialists and Democrats in the European Parliament" m_state="IT">
      <p sl="it">relatore per parere della commissione per l'industria, la ricerca e l'energia . − Signora Presidente, onorevoli colleghi, ringrazio la collega Weiler per l'ottimo lavoro svolto. Con questo provvedimento l'Europa pone fine a un meccanismo che mette in ginocchio tante piccole e medie imprese. Il Parlamento interviene con l'obiettivo di proteggere le piccole e medie imprese che sono le più vulnerabili, le più esposte al vento della crisi: problemi di liquidità e di accesso al credito. Oggi la pratica dei ritardi di pagamento spinge verso il fallimento tante piccole imprese, con effetti negativi sotto il profilo occupazionale.</p>
      <p sl="it">Per questi motivi il provvedimento è importante: un provvedimento che fissa il limite massimo di pagamento a 60 giorni, stabilisce interessi di mora maggiorati dell'8 percento ed esclude il ricorso a clausole contrattuali inique per il creditore. Dunque, tempi certi, incentivi e, soprattutto, nessuna deroga. Si tratta di misure pensate per difendere le piccole e medie imprese e rilanciare il tessuto economico, produttivo e occupazionale.</p>
      <p sl="it">Ora la parola passa agli Stati nazionali, che dovranno assicurare la rapida ed efficace applicazione di una direttiva che conferma che l'Europa c'è, è utile e si fa sentire.</p>
    </intervention>
    <intervention id="2-549" speaker_id="96757" name="Raffaele BALDASSARRE" is_mep="True" mode="spoken" nationality="Italy" birth_date="23-09-1956" birth_place="Lecce" p_group="Group of the European People's Party (Christian Democrats)" m_state="IT">
      <p sl="it">relatore per parere della commissione giuridica . − Signora Presidente, signor Commissario Tajani, illustre relatrice Weiler, onorevoli colleghi, sono molto soddisfatto e fiero di aver dato il mio contributo, a nome della commissione giuridica, all'approvazione di un provvedimento che costituisce una misura anticiclica essenziale e un sostegno concreto alle aziende – soprattutto alle piccole e medie imprese – stabilendo termini certi di pagamento e sanzioni adeguate per favorire la puntualità dei pagamenti all'interno dell'Unione europea, sia da parte delle pubbliche amministrazioni, sia da parte dei privati. Se tutti i soggetti coinvolti pagassero tempestivamente i propri debiti, l'economia europea riceverebbe un'iniezione di liquidità pari a 300 miliardi di euro.</p>
      <p sl="it">Il nostro mercato non sarà comune e la nostra concorrenza non sarà leale fino a quando non saranno stabilite regole omogenee che valgano per tutti. È questo il senso della nuova direttiva contro i ritardi di pagamento: obbligare le pubbliche amministrazioni a maggiore efficienza e virtuosità nel loro agire, contribuendo a uno sviluppo omogeneo del mercato interno e della libera concorrenza a favore delle piccole e medie imprese.</p>
      <p sl="it">Si tratta di un successo al quale questo Parlamento ha saputo dare un contributo decisivo, superando ogni tipo di pressione o divisioni a vantaggio del bene comune dei cittadini e del sistema produttivo europeo.</p>
    </intervention>
    <intervention id="2-550" speaker_id="28275" name="Małgorzata HANDZLIK" is_mep="True" mode="spoken" nationality="Poland" birth_date="01-01-1965" birth_place="Bielsko-Biała" p_group="Group of the European People's Party (Christian Democrats)" m_state="PL">
      <p sl="pl">a nome del gruppo PPE. – Signor Commissario, onorevoli colleghi, oggi sono lieto che si concretizzi la discussione che abbiamo avuto negli ultimi mesi. Tutti coloro che hanno lavorato alla direttiva sanno che non è stato facile raggiungere un accordo, benché tutte le parti in causa fossero consapevoli dell'importanza della questione.</p>
      <p sl="pl">Le misure che andremo a votare domani rappresentano una buona notizia per le imprese, in particolare, per le piccole e medie imprese, che vedranno saldate le fatture in tempi più brevi. In termini di entità, il problema dei ritardi nei pagamenti varia a seconda dello Stato membro. Tuttavia, non va dimenticato che le imprese operano nel mercato comune europeo e che spesso conducono la propria attività in diversi Stati membri. Gli operatori commerciali devono avere la garanzia che le fatture siano pagate puntualmente a prescindere dal paese, che sia la Polonia, la Spagna, la Francia o Malta.</p>
      <p sl="pl">Onorevoli colleghi, oggi un giornalista mi ha chiesto se la direttiva sarebbe stata incisiva e mi ha chiesto di indicare quali fossero gli strumenti principali destinati a cambiare i comportamenti nel mercato. Secondo me, l'incisività del testo risiede nel fatto che il periodo massimo e non prorogabile per i pagamenti è di 60 giorni per le autorità pubbliche. È estremamente importante che le informazioni sugli strumenti principali della direttiva siano diffuse presso gli operatori economici. Essi devono sapere che hanno il diritto ad un risarcimento per i costi di recupero dei pagamenti, devono sapere che i termini di pagamento sono stati abbreviati e che le disposizioni contrattuali che escludono gli interessi di mora e il risarcimento o che contengono termini di pagamento ingiustificatamente lunghi sono semplicemente vessatorie. Solo allora le imprese si avvarranno delle disposizioni della direttiva e chiederanno il rispetto delle scadenze dei pagamenti e degli altri diritti di cui godono. Infatti il ritardo nei pagamenti deve costituire un'eccezione, non la norma. A mio giudizio, le istituzioni europee inviano un segnale forte mediante la direttiva, come del resto deve essere. Ringrazio tutti per la cooperazione e per l'attenzione.</p>
    </intervention>
    <intervention id="2-551" speaker_id="28177" name="Bernadette VERGNAUD" is_mep="True" mode="spoken" nationality="France" birth_date="16-09-1950" birth_place="Montluçon" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">a nome del gruppo S&amp;D. – Signora Presidente, onorevoli colleghi, prima di tutto porgo le mie congratulazioni alla relatrice, onorevole Weiler, per il lavoro che ha svolto e per il positivo compromesso che ha raggiunto con il Consiglio, visto che la proposta iniziale della Commissione conteneva dei difetti significativi.</p>
      <p sl="fr">Desidero ripercorrere quattro punti importanti che la direttiva ha conseguito.</p>
      <p sl="fr">In primo luogo, sono molto lieta che sia stata garantita la parità di trattamento tra il settore pubblico e quello privato. La Commissione si aspettava sanzioni più severe per il settore pubblico, anche se tale comparto risponde primariamente all'interesse pubblico. Ad ogni modo, questa situazione era dovuta al fatto che si ignorava la realtà dei conti pubblici degli Stati membri, che in effetti potevano essere causa di uno svantaggio competitivo per le aziende pubbliche.</p>
      <p sl="fr">Un'altra misura positiva è stata l'estensione a 60 giorni, invece che a 30, della scadenza dei pagamenti per i servizi sanitari pubblici, che hanno procedure di bilancio complesse e che richiedono tempi più lunghi per i pagamenti, di cui non sono responsabili.</p>
      <p sl="fr">Sempre per quanto concerne i tempi di pagamento, era essenziale vietare le disposizioni contrattuali vessatorie contro i creditori nei contratti tra imprese, un'eventualità che spesso si verifica nei contratti tra grandi gruppi e piccole e medie imprese.</p>
      <p sl="fr">Infine, e questo punto riguarda primariamente le PMI che sono vittima di ritardi nei pagamenti, è stato introdotto un tasso d'interesse di mora dell'8 per cento ed il risarcimento a copertura dei costi di recupero in modo da incoraggiare queste imprese a chiedere i danni. Finora esse tendevano a non ricorrere a questa opzione, rischiando di compromettere il pagamento.</p>
      <p sl="fr">Sono quindi molto lieta di votare a favore del testo che, spero, segnerà un progresso reale per la solidità ed il buono stato di salute delle imprese europee, un progresso che è necessario non solo per incrementare il successo del mercato interno, ma anche per intensificarne la correttezza.</p>
    </intervention>
    <intervention id="2-552" speaker_id="96873" name="Jürgen CREUTZMANN" is_mep="True" mode="spoken" nationality="Germany" birth_date="04-10-1945" birth_place="Speyer" p_group="Group of the Alliance of Liberals and Democrats for Europe" m_state="DE">
      <p sl="de">a nome del gruppo ALDE. – Signora Presidente, signor Commissario Tajani, onorevoli colleghi, domani il Parlamento europeo si accinge a varare una direttiva sulla lotta contro i ritardi nei pagamenti che è destinata a rimanere nella storia. È la prima direttiva che essenzialmente può essere spiegata in tre frasi. In primo luogo, le autorità pubbliche, in linea di principio, dovranno pagare entro 30 giorni in futuro, sempre che non siano stati convenuti tempi più brevi e sempre che, in circostanze particolari, non sia richiesto un termine di pagamento di 60 giorni. In secondo luogo, nel convenire i tempi per i pagamenti, le imprese possono arrivare fino a 60 giorni, ma non è più possibile fissare tempi più lunghi, salvo laddove espressamente convenuto e sempre che tale condizione non causi uno svantaggio grave al creditore. In terzo luogo, qualora non siano rispettati suddetti termini di pagamento, si possono addebitare i costi di recupero pari ad un importo minimo di 40 euro ed un tasso di interesse di almeno l'8 per cento sulla base del tasso d'interesse della BCE senza dover prima inviare alcun sollecito.</p>
      <p sl="de">La direttiva aiuterà le piccole e medie imprese in Europa a migliorare notevolmente la propria liquidità, e quindi esse non dovranno ricorrere ad un credito eccessivo presso le banche. I debitori che hanno una presenza forte sul mercato non riusciranno più a costringere le piccole e medie imprese a concedere tempi di pagamento più lunghi, e questa è buona cosa. Inoltre, per i singoli Stati membri, che in questo modo possono mantenere termini di pagamento più brevi nelle forme sinora consuetudinarie, riteniamo che, in realtà, la misura vada a rafforzare proprio questo aspetto, in quanto non si può ipotizzare che la direttiva contro i ritardi di pagamento segni un deterioramento delle passi di pagamento in seno agli Stati membri.</p>
      <p sl="de">Le imprese che operano in Europa sanno che in futuro le fatture saranno saldate entro e non oltre i 60 giorni. Si tratta di un enorme passo in avanti, un altro passo verso il completamento del mercato interno europeo. Possiamo essere molto soddisfatti per il varo di questa normativa. Il testo aiuterà la piccole e medie imprese e favorirà il mercato interno europeo.</p>
    </intervention>
    <intervention id="2-553" speaker_id="4538" name="Malcolm HARBOUR" is_mep="True" mode="spoken" nationality="United Kingdom" birth_date="19-02-1947" birth_place="Woking" p_group="European Conservatives and Reformists Group" m_state="GB">
      <p sl="en">a nome del gruppo ECR. – Signora Presidente, a nome del mio gruppo politico e anche in qualità di presidente della commissione per il mercato interno e la protezione dei consumatori, ringrazio in particolare l'onorevole Weiler che ha adempiuto alle funzioni di relatrice e ringrazio altresì i molti colleghi della mia commissione che sono qui oggi per il grande esempio di lavoro di gruppo che hanno dato. Estendo, inoltre, i miei ringraziamenti anche al Consiglio e alla Commissione.</p>
      <p sl="en">In questo periodo si parla molto di normative intelligenti, e infatti credo che questo ne sia il classico esempio. Per cominciare, il testo tocca al cuore i problemi con cui sono alle prese molte piccole imprese in un'economia che detta condizioni molto difficili al momento. Dobbiamo insistere quindi affinché gli Stati membri diano immediatamente attuazione alla proposta.</p>
      <p sl="en">In secondo luogo la Commissione ha giustamente analizzato i problemi ed i punti di forza della direttiva precedente. A questo punto mi preme rimarcare che per la prima volta è stato rispettato pienamente l'accordo dei coordinatori di commissione ed infatti la Commissione è stata invitata a presentare una valutazione completa sull'impatto. Tale analisi è stata molto esaustiva ed ha chiaramente identificato le aree in cui era necessario apportare delle modifiche.</p>
      <p sl="en">Soprattutto, ora si insiste affinché anche le autorità pubbliche, in particolare, debbano conformarsi agli standard che si applicano al settore privato senza poter abusare della propria posizione contro i piccoli fornitori proprio in virtù di queste norme. È questo un aspetto fondamentale, è uno dei risultati più significativi e voglio ringraziare, particolarmente, la Presidenza belga – vedo infatti che abbiamo un rappresentante questa sera – poiché ha resistito alle istanze di alcuni Stati membri che volevano in qualche modo sfuggire al vincolo dei 60 giorni.</p>
      <p sl="en">Avevamo fatto presente alla Presidenza belga che non aveva assolutamente senso varare la direttiva, se poi venivano concesse deroghe di questo genere. Se avessimo consentito alle autorità pubbliche di non rientrare nelle norme, il testo sarebbe stato svuotato di significato.</p>
      <p sl="en">Credo che il testo sia un valido esempio di normativa intelligente. Per concludere, mi preme formulare un paio di osservazioni. Primariamente dobbiamo garantire un'attuazione adeguata e coerente in tutti gli Stati membri. In secondo luogo nel tempo deve nascere una nuova mentalità per cui non sarà assolutamente più pensabile che i grandi clienti possano sfruttare le piccole imprese, pagandole in ritardo. Credo sia questo il risultato che la direttiva conseguirà.</p>
    </intervention>
    <intervention id="2-554" speaker_id="97196" name="Oreste ROSSI" is_mep="True" mode="spoken" nationality="Italy" birth_date="24-03-1964" birth_place="Alessandria" p_group="Europe of freedom and democracy Group" m_state="IT">
      <p sl="it">a nome del gruppo EFD . – Signora Presidente, onorevoli colleghi, anzitutto ringrazio il Commissario Tajani per le sue dichiarazioni, che condivido pienamente.</p>
      <p sl="it">I comportamenti dei cattivi pagatori troppo spesso risiedono proprio nella pubblica amministrazione e sono sovente causa di fallimento di imprese altrimenti sane, provocano grave danno alla competitività delle nostre aziende e sono causa di un drammatico effetto a catena, che coinvolge aspetti sociali molto importanti i cui costi alla fine si ritorcono talvolta contro la stessa pubblica amministrazione che ha generato tale sequela di danni, con aumenti dei prezzi, dei costi e quindi delle spese.</p>
      <p sl="it">Davanti a questi dati non ci si può dunque stupire se una piccola impresa – specie in periodi di crisi e recessione economica come questi che stiamo vivendo – è costretta al fallimento per mancanza di liquidità. Si è pensato quindi che tali ritardi vadano sanzionati in modo severo. I nuovi parametri fissati dalla relazione approvata mantengono una libertà contrattuale nella negoziazione fra privati, ma ponendo dei limiti (30 + 30 giorni); fissano in 30 giorni il termine di pagamento per le pubbliche amministrazioni verso i privati e comportano una novità anche per i grandi gruppi, quali le società di servizi postali, di fornitura di energia e di trasporti che, agendo in concorrenza con i privati, pur essendo a partecipazione pubblica, sono stati equiparati di fatto alle società private e, in virtù di ciò, soggetti alle regole del mercato privato.</p>
      <p sl="it">Spetta ora agli Stati membri applicare al più presto questo provvedimento per dare ossigeno – come ribadito dal Commissario e da altri colleghi – alle nostre imprese anche oggi in difficoltà.</p>
    </intervention>
    <intervention id="2-555" speaker_id="96855" name="Csanád SZEGEDI" is_mep="True" mode="spoken" nationality="Hungary" birth_date="22-09-1982" birth_place="Miskolc" p_group="Non" m_state="HU">
      <p sl="hu">Signora Presidente, onorevoli colleghi, tenendo conto delle catene di debiti che investono e scuotono anche l'economia ungherese, apprezziamo sicuramente una normativa che punta a fissare condizioni più rigorose nei pagamenti e la prevedibilità dei processi finanziari, contribuendo quindi a migliorare la situazione degli operatori. D'altro canto, gli emendamenti presentati chiariscono la proposta originale, che è un punto positivo, e, dall'altro, contrariamente agli obiettivi originali, essi indeboliscono la forza dissuasiva della proposta originale, soprattutto la parte concernente le autorità pubbliche. La deroga rispetto al termine di 30 giorni è particolarmente scoraggiata nel caso delle autorità pubbliche. Dobbiamo applicare una norma preliminare che renda possibile questa scadenza. Per quanto concerne le sanzioni, le imprese e le autorità devono essere trattate su un piano di parità. L'obiettivo fondamentale consiste nel favorire la ripresa dell'economia e la sollecitudine nei pagamenti allo scopo di agevolare la stabilità finanziaria delle piccole e medie imprese. La proposta, però, non contiene alcun provvedimento in questo senso.</p>
      <p sl="hu">Abusando della significativa fetta di mercato che detengono e della posizione di dominanza, le grandi multinazionali costringono le imprese nazionali con cui collaborano a stipulare termini di pagamento a 90 o a 120 giorni, pur essendo prevista anche delle sanzioni in linea teorica. D'altro canto, il fornitore vulnerabile non osa ricorrere alle sanzioni, anche quando la legge è chiaramente dalla sua parte, per timore di perdere gli ordinativi. Al fine di scongiurare questo rischio, dobbiamo stabilire norme che impongano addebiti sanzionatori automatici per il ritardo nel pagamento, con multe anche per i creditori qualora siffatti addebiti non vengano imputati. Molte grazie per l'attenzione.</p>
    </intervention>
    <intervention id="2-556" speaker_id="28223" name="Andreas SCHWAB" is_mep="True" mode="spoken" nationality="Germany" birth_date="09-04-1973" birth_place="Rottweil" m_state="DE">
      <p sl="de">Signora Presidente, signor Commissario, onorevoli colleghi, ovviamente è assolutamente normale in Parlamento iniziare dai ringraziamenti ai colleghi, ma nel caso di questa direttiva credo sia particolarmente opportuno. Prima di tutto ringrazio il Commissario Tajani che, in un modo cui raramente si è assistito prima, ha accolto le richieste e le preoccupazioni giustificate del Parlamento nel lavoro della Commissione con un atteggiamento incredibilmente aperto. È veramente uno sviluppo nuovo e molto positivo nella cooperazione tra il Consiglio, la Commissione ed il Parlamento. In proposito posso solo associarmi a quanto è già stato detto: è una normativa intelligente e dobbiamo continuare su questa linea.</p>
      <p sl="de">Ad ogni modo, l'Assemblea è riuscita anche a far approdare il testo in Consiglio, conseguendo un risultato positivo, come hanno già rimarcato molti colleghi. Tra la commissione giuridica e la commissione per il mercato interno e la protezione dei consumatori è stata seguita una strategia comune trasversale. Abbiamo lavorato a stretto contatto insieme, anche al di là delle divisioni di schieramento, e, in quanto esponente del gruppo PPE, oltre ad esprimere i miei ringraziamenti, devo rendere omaggio alla relatrice, onorevole Weiler, in quanto – benché all'inizio avesse identificato contenuti diversi – svolgendo le sue funzioni di relatrice, in definitiva si è fatta portatrice del voto e dell'opinione della maggioranza della commissione, in maniera molto seria ed empatica. Senza questo contributo non sarebbe stato possibile arrivare al successo, nonostante il grande lavoro svolto dai relatori ombra.</p>
      <p sl="de">Per concludere, mi preme menzionare un punto. Sussiste un'area di cui finora si è parlato poco, ossia la possibilità di addebitare il costo di 40 euro in caso di ritardo nei pagamenti. Quando il provvedimento sarà messo in atto negli Stati membri, quando i consumatori ne saranno informati, dovremmo cercare di spiegarlo diffusamente, poiché in caso di fornitura ordinaria di merci, l'addebito dei 40 euro rappresenta un mezzo valido per prevenire i ritardi nei pagamenti cui vogliamo mettere fine in Europa. La Commissione e gli Stati membri dovranno sempre esercitare la propria influenza sull'opinione pubblica in modo da consentire ai consumatori di capire il motivo per cui siffatto provvedimento è necessario nell'interesse delle piccole e medie imprese in Europa.</p>
    </intervention>
    <intervention id="2-557" speaker_id="96667" name="Alan KELLY" is_mep="True" mode="spoken" nationality="Ireland" birth_date="13-07-1975" birth_place="Limerick" p_group="Group of the Progressive Alliance of Socialists and Democrats in the European Parliament" m_state="IE">
      <p sl="en">Signora Presidente, ringrazio il Commissario per le eccellenti osservazioni che ha esposto poc'anzi. La normativa è eccellente. In particolare, desidero porgere i miei complimenti alla collega, onorevole Weiler, per il modo in cui è giunta a questo risultato. È un lavoro assolutamente meraviglioso ed è un esempio del tipo di legislazione positiva che dobbiamo perseguire. Il testo infatti favorirà il flusso liquidità nell'economia, offrendo quindi un beneficio alle aziende, alle piccole imprese e alla società in generale. La normativa ci aiuta soprattutto ad affrontare il grande tema di cui dobbiamo occuparci, ossia la creazione di posti di lavoro.</p>
      <p sl="en">La direttiva prevede principi chiari e solidi che devono essere diffusi nei mercati e negli Stati membri, affermando che i ritardi nei pagamenti non sono più ammissibili. In questo modo, si verrà a creare una maggiore liquidità. Le imprese che vengono pagate prontamente possono accedere al credito in maniera più agevole, espandendo quindi l'attività e creando occupazione. Inoltre, dalle ultime cause di insolvenza nel mio paese, l'Irlanda, in particolare nel settore dell'edilizia, è emerso che molti ritardi nei pagamenti si sono tramutati in insolvenze vere e proprie che hanno messo in ginocchio le imprese. È accaduto ad una società che conosco bene dove vi sono stati licenziamenti di massa.</p>
      <p sl="en">Accolgo con favore anche la disposizione sull'identificazione positiva. È un'idea valida che favorisce le buone prassi e crea incentivi.</p>
      <p sl="en">Non dimentichiamoci, però, gli agricoltori. Essi risentono profondamente dei ritardi nei pagamenti da parte delle imprese agroalimentari e dei supermercati. In definitiva, i grandi gruppi vincono sempre. Speriamo che queste norme consentano agli agricoltori di avere una posizione negoziale più forte in modo che anche i gruppi vulnerabili della catena alimentare possano essere meglio tutelati.</p>
    </intervention>
    <intervention id="2-558" speaker_id="96704" name="Edvard KOŽUŠNÍK" is_mep="True" mode="spoken" nationality="Czechia" birth_date="30-01-1971" birth_place="Olomouc" p_group="European Conservatives and Reformists Group" m_state="CZ">
      <p sl="cs">Innanzi tutto è d'obbligo ringraziare la relatrice, l'onorevole Weiler, per il valido lavoro che ha svolto, poiché inizialmente non è stato per nulla facile. Ad ogni modo possiamo essere soddisfatti dell'esito finale.</p>
      <p sl="cs">Diversamente dalla proposta originale della Commissione, che a me sembrava un po' scollata dalla realtà, questo nuovo testo ha consentito di aderire più strettamente alla situazione effettiva che prevale nelle relazioni commerciali e contrattuali. La proposta, in particolare, è altresì riuscita a semplificare e a chiarire uno sviluppo, che reputo fondamentale, verso una migliore intelligibilità delle norme. Un fattore che va assolutamente messo in evidenza è che, diversamente dalla proposta originale della Commissione, siamo riusciti a mantenere il principio di libertà contrattuale nelle relazioni commerciali e contrattuali. Al contempo è ottima cosa esser riusciti a varare un provvedimento che conferisce uno status paritario alle istituzioni UE rispetto alle autorità pubbliche degli Stati membri. In questo modo, d'ora in avanti, queste istituzioni dovranno pagare entro i tempi, il che sarà particolarmente apprezzato dai beneficiari dei fondi europei. Sono inoltre molto lieto, in quanto siamo riusciti a stralciare la ridicola disposizione secondo cui le autorità pubbliche che pagavano con un giorno di ritardo erano soggette ad una sanzione del 5 per cento sull'importo totale dovuto oltre agli interessi di mora. Non c'è bisogno di enfatizzare il tipo di ripercussioni che si sarebbero prodotte sui bilanci pubblici già peraltro sottoposti a forti pressioni.</p>
      <p sl="cs">Reitero i miei ringraziamenti alla relatrice e ai colleghi per gli sforzi che hanno profuso al fine di trovare un compromesso accettabile da tutti su questa relazione. Si è trattato di energie ben spese.</p>
    </intervention>
    <intervention id="2-559" speaker_id="96674" name="Anna Maria CORAZZA BILDT" is_mep="True" mode="spoken" nationality="Sweden" birth_date="10-03-1963" birth_place="Rom" p_group="Group of the European People's Party (Christian Democrats)" m_state="SE">
      <p sl="en">Signora Presidente, tengo ad unirmi ai cori di ringraziamenti e di congratulazioni, che vanno molto al di là delle formalità stasera. Ringrazio il Commissario Tajani per l'impegno personale che ha profuso, il Consiglio per la flessibilità dimostrata e, ovviamente, i colleghi per aver raggiunto un compromesso in prima lettura che è molto importante per noi che siamo impegnati in questo genere di attività. In particolare, ringrazio l'onorevole Handzlik del gruppo PPE.</p>
      <p sl="en">Essendo stata io stessa un'imprenditrice prima di entrare a far parte di quest'Assemblea, so benissimo che i ritardi nei pagamenti costituiscono un grave problema per le piccole imprese. Talvolta possono comportare persino il fallimento. Altre volte provocano incertezze e possono danneggiare l'attività.</p>
      <p sl="en">È senz'altro un grande risultato aver imposto un limite di 60 giorni per il periodo di pagamento delle autorità della pubblica amministrazione, poiché questi organismi, come ha affermato poc'anzi il Commissario Tajani, devono mettere in atto una procedura di pagamento, per cui si tratta di ridurre la burocrazia.</p>
      <p sl="en">Sono altresì lieta che sia stato introdotto l'elemento interaziendale, poiché le piccole imprese ora sono dotate di un chiaro quadro giuridico che consente loro di richiedere i pagamenti in ritardo dalle grandi aziende, cosa che a volte non osavano fare.</p>
      <p sl="en">Abbiamo individuato un valido equilibrio tra il rispetto per la libertà contrattuale – che è fondamentale – e la predisposizione di strumenti utili per le piccole imprese affinché esse non siano ostaggio delle grandi aziende o della pubblica amministrazione. Invece di passare il tempo a recuperare i crediti, ora possono dedicare le proprie risorse ad esercitare effettivamente il diritto di ricevere il pagamento, gli interessi ed il risarcimento.</p>
      <p sl="en">Questo accordo rappresenta un deterrente contro i ritardi nei pagamenti piuttosto che uno strumento finalizzato al recupero crediti e, come ha affermato l'onorevole Harbour, si verrà davvero a creare una cultura di puntualità nei pagamenti atta a migliorare il funzionamento del mercato interno e, ovviamente, si produrranno dei benefici per tutte le parti interessate.</p>
      <p sl="en">Abbiamo dimostrato che il Parlamento può assumere misure concrete tese a fare una differenza, a creare più posti di lavoro e ad aiutare le PMI. Ora, essenzialmente, tocca al Consiglio e agli Stati membri farsi carico delle proprie responsabilità e garantire che queste norme siano debitamente attuate.</p>
    </intervention>
    <intervention id="2-560" speaker_id="96925" name="Sylvana RAPTI" is_mep="True" mode="spoken" nationality="Greece" birth_date="10-11-1958" birth_place="Kerkyra" p_group="Group of the Progressive Alliance of Socialists and Democrats in the European Parliament" m_state="GR">
      <p sl="el">Signora Presidente, ringrazio l'onorevole Weiler che ha dato una mano alle piccole e medie imprese in tutta Europa e quindi all'Europa stessa. In questo momento critico per l'economia dell'Unione stiamo compiendo uno sforzo serio e sostanziale per rafforzare le PMI. Sappiamo tutti che i ritardi nei pagamenti sono spesso il motivo per cui queste imprese falliscono, compromettendo l'occupazione. Con grandissima difficoltà insieme ad un'enorme forza di volontà siamo riusciti a raggiungere un compromesso allo scopo di salvare posti di lavoro e approdare ad un accordo difficile, ma certamente necessario e giusto.</p>
      <p sl="el">Comprenderete senz'altro che, essendo greca, personalmente ho un interesse ancora maggiore e una preoccupazione particolare per questo tema. Il fatto che la Grecia abbia accettato margini di pagamento che potrebbero essere definiti "ristretti" dimostra il nostro autentico impegno a ribaltare la situazione nel mio paese. La norma generale dei 30 giorni, in parole semplici, comporta la modifica delle procedure interne amministrative di revisione contabile per l'approvazione dei pagamenti. L'eccezione dei 60 giorni, soprattutto in settori quali la sanità, ci concede un margine per gestire le procedure di pagamenti a catena che attualmente non sono facili da controllare.</p>
      <p sl="el">Auspico che sia conseguito un successo – e credo che ci riusciremo – poiché lo dobbiamo ai lavoratori e agli imprenditori in Grecia e ai lavoratori e agli imprenditori in Europa. Dobbiamo dare alle piccole e medie imprese la possibilità di lavorare con maggiori incentivi e creare una crescita sana.</p>
    </intervention>
    <intervention id="2-561" speaker_id="23784" name="Janusz WOJCIECHOWSKI" is_mep="True" mode="spoken" nationality="Poland" birth_date="06-12-1954" birth_place="Rawa Mazowiecka" p_group="European Conservatives and Reformists Group" m_state="PL">
      <p sl="pl">Il problema della puntualità dei pagamenti nelle transazioni commerciali tocca anche gli agricoltori ed i distributori di prodotti agricoli. Molto spesso i pagamenti sono rinviati a tempi molto lunghi, ed è questo uno dei motivi per cui la situazione economica di molte aziende agricole si sta deteriorando. Gli agricoltori tante volte non ricevono i pagamenti in tempo per i loro prodotti.</p>
      <p sl="pl">Nella recente relazione Bové il Parlamento europeo si è pronunciato a favore degli agricoltori, affermando che il tempo massimo di pagamento per le transazioni di questo genere non dovrebbe superare i 30 giorni. Dobbiamo lottare affinché questo periodo sia effettivamente rispettato in tutti gli Stati membri dell'Unione europea. Gli agricoltori vanno protetti dalle prassi disoneste delle imprese commerciali e, in particolare, di quelle dell'enorme catena del commercio al dettaglio.</p>
    </intervention>
    <intervention id="2-562" speaker_id="96890" name="Mario PIRILLO" is_mep="True" mode="spoken" nationality="Italy" birth_date="11-09-1945" birth_place="Amantea" p_group="Group of the Progressive Alliance of Socialists and Democrats in the European Parliament" m_state="IT">
      <p sl="it">Signora Presidente, signor Commissario Tajani, onorevole Weiler, la direttiva relativa alla lotta contro i ritardi di pagamento nelle transazioni commerciali è un atto forte e importante del nostro Parlamento, il quale si è reso interprete delle giuste richieste delle PMI europee, che da anni soffrivano il ritardo dei pagamenti delle loro fatture. Un fattore gravissimo, che ha ostacolato lo sviluppo delle imprese e in alcuni casi ha cagionato il fallimento di aziende sane, già sottoposte ad alti tassi d'interesse da parte delle banche.</p>
      <p sl="it">Con l'accordo raggiunto il 13 settembre fra Parlamento europeo e Consiglio, le imprese potranno contare ora su termini certi entro i quali attendersi il pagamento delle loro fatture, termini che dovranno essere rispettati sia dalle pubbliche amministrazioni sia dal settore privato. La proposta di direttiva certamente migliorerà il cash flow delle imprese europee, che hanno così uno strumento giuridico importante per esercitare pienamente ed efficacemente i loro diritti. Non vorrei che questi vantaggi per le PMI si ripercuotessero sul prezzo di acquisto.</p>
      <p sl="it">Mi auguro che gli Stati membri sappiano reagire al segnale forte che l'Unione europea ha offerto in un momento di particolare flessione economica, accelerando i tempi della trasposizione della direttiva europea nella legislazione nazionale.</p>
    </intervention>
    <intervention id="2-563" speaker_id="28323" name="Oldřich VLASÁK" is_mep="True" mode="spoken" nationality="Czechia" birth_date="26-11-1955" birth_place="Hradec Králové" p_group="European Conservatives and Reformists Group" m_state="CZ">
      <p sl="cs">Questa necessaria proposta sulla revisione della direttiva in materia di ritardi di pagamento, che stiamo discutendo oggi, è decisamente migliore di quella originale. Mi dispiace, però, che nel compromesso finale non siamo riusciti a garantire una parità per tutte le parti interessate e a mantenere una serie di norme uniformi nel settore pubblico e in quello privato. Mentre i tempi di pagamento per i contratti tra imprese, in linea di principio, si devono mantenere entro i 60 giorni di calendario – con estensioni in casi eccezionali – nei contratti con la pubblica amministrazione, tra cui i comuni e le amministrazioni cittadine – i tempi di pagamento non devono superare i 30 giorni. È sbagliato, poiché tutti gli operatori devono essere soggetti alle stesse regole.</p>
      <p sl="cs">La giustificazione, secondo cui le autorità pubbliche sono in una posizione di vantaggio, in quanto possono accedere ai finanziamenti a condizioni più vantaggiose rispetto alle imprese oppure perché esse dipendono meno dalla costituzione di relazioni stabili, possono essere valide per le autorità nazionali o per le istituzioni europee, ma sicuramente non per l'infinito numero di comuni e di municipalità rurali, non solo nella Repubblica ceca, ma in tutta Europa. La proposta che ne è risultata è quindi ampiamente discriminatoria per le città più piccole.</p>
    </intervention>
    <intervention id="2-564" speaker_id="96775" name="Lara COMI" is_mep="True" mode="spoken" nationality="Italy" birth_date="18-02-1983" birth_place="Garbagnate Milanese" p_group="Group of the European People's Party (Christian Democrats) - Vice" m_state="IT">
      <p sl="it">Signora Presidente, onorevoli colleghi, personalmente condivido la necessità di rafforzare la direttiva 2035/CE e individuare gli strumenti necessari per eliminare, o quanto meno ridurre in modo significativo, i ritardi di pagamento nelle transazioni commerciali.</p>
      <p sl="it">Infatti, sono evidenti a tutti le conseguenze economiche e politiche dei ritardi di pagamento sui mercati nazionali e soprattutto su quello europeo. La recessione economica in atto ha poi peggiorato la situazione, pregiudicando ancora di più la competitività e la redditività e minacciando fortemente la sopravvivenza delle piccole e medie imprese, che rappresentano una parte essenziale del mercato europeo, creano ricchezza e sono determinanti per la creazione di posti di lavoro.</p>
      <p sl="it">Questa scelta politica della Commissione europea va nella direzione giusta, la stessa che Mario Monti rilevava nella sua relazione quando esprimeva la necessità di intervenire per rendere il clima imprenditoriale più consono per le piccole e medie imprese. Per quanto riguarda l'adempimento puntuale da parte delle pubbliche amministrazioni o la percentuale dissuasiva dell'8 percento di interessi, non possono nascondere una certa perplessità sui risultati, pensando ad alcune regioni del mio paese e di altri Stati europei che faranno davvero fatica a rispettare le nuove regole.</p>
      <p sl="it">Mi auguro che questo nuovo indirizzo possa essere una vera opportunità per il cambiamento. Ora è importante monitorare il recepimento della direttiva negli ordinamenti interni con il coinvolgimento delle autorità regionali e locali, per far sì che essa avvenga ovunque in maniera omogenea.</p>
    </intervention>
    <intervention id="2-565" speaker_id="5956" name="Regina BASTOS" is_mep="True" mode="spoken" nationality="Portugal" birth_date="04-11-1960" birth_place="Veiros-Estarreja" p_group="Group of the European People's Party (Christian Democrats)" m_state="PT">
      <p sl="pt">Signora Presidente, signor Commissario, onorevoli colleghi, innanzi tutto mi congratulo con la relatrice per il lavoro che ha svolto e ringrazio tutti coloro che hanno collaborato alla relazione, un documento su cui è stato raggiunto un accordo in prima lettura.</p>
      <p sl="pt">Tutti in quest'Aula riconoscono che la direttiva – in cui viene compiuta la rifusione della direttiva precedente che ha oltre dieci anni – punta a mettere fine ad un problema diffuso: i ritardi di pagamento nell'Unione europea. Siffatti ritardi sono irragionevolmente lunghi in alcuni Stati membri quando entra in gioco la pubblica amministrazione. Sono prassi che hanno ricadute negative enormi sulla vita economica, sia per le piccole medie imprese che per il mercato interno, e non possono essere più tollerate, soprattutto alla luce della crisi economica e finanziaria che stiamo attraversando.</p>
      <p sl="pt">Questo emendamento legislativo conferisce coerenza e senso al piano volto a rivitalizzare l'economia europea ed ad attuare la normativa sulle piccole aziende. La direttiva è destinata a migliorare la liquidità delle imprese. I creditori avranno a disposizione uno strumento efficace ed efficiente per esercitare i propri diritti contro i cattivi comportamenti di pagamento. Con l'entrata in vigore della direttiva, le prassi deprecabili delle imprese pubbliche diventeranno l'eccezione. Gli organismi della pubblica amministrazione dovrebbero dare il buon esempio, saldando i conti per le merci e per i servizi entro un mese. Ora tocca alle istituzioni, ossia al Consiglio e agli Stati membri, assicurare che la direttiva sia recepita quanto più rapidamente possibile.</p>
    </intervention>
    <intervention id="2-566" speaker_id="96682" name="Sari ESSAYAH" is_mep="True" mode="spoken" nationality="Finland" birth_date="21-02-1967" birth_place="Haukivuori" p_group="Group of the European People's Party (Christian Democrats)" m_state="FI">
      <p sl="fi">Signora Presidente, signor Commissario, le piccole imprese spesso si trovano in difficoltà finanziarie a causa dei ritardi nei pagamenti e nell'attuale congiuntura economica siffatti ritardi possono persino provocare il fallimento dei fornitori di merci e di servizi a causa della scarsa liquidità.</p>
      <p sl="fi">Ora è stato raggiunto un accordo con il Consiglio sulla rifusione della direttiva in materia di ritardi di pagamento in cui si fisserà il termine generale di 30 giorni per i pagamenti tra imprese e organismi pubblici. A mio parere, tuttavia, è altresì importante riconoscere una generale libertà contrattuale nelle transazioni commerciali tra imprese, motivo per cui credo sia una buona idea estendere i tempi di pagamento nelle transazioni commerciali tra società fino a 60 giorni, sempre in presenza di un accordo tra le parti.</p>
      <p sl="fi">La prospettiva di estendere i tempi di pagamento per le autorità pubbliche è più limitata. Infatti i ritardi nei pagamenti della pubblica amministrazione, in particolare, hanno assunto proporzioni enormi in alcuni paesi membri. In Grecia, ad esempio, il periodo medio di pagamento è arrivato fino a 165 giorni (benché la situazione stia migliorando, come ha precisato la collega greca poc'anzi). In Spagna è di 138 giorni, mentre in Italia è di 128.</p>
      <p sl="fi">I ritardi nei pagamenti favoriscono le società finanziarie, poiché le imprese sono costrette a cedere i propri crediti per alimentare il ciclo di entrate. Questi servizi finanziari costano, ed è nostro compito precisare che le aziende hanno il diritto elementare di ricevere i crediti dovuti senza dover pagare intermediari e quindi senza dover sostenere ulteriori costi.</p>
      <p sl="fi">L'interesse di mora, il tasso di riferimento cui si aggiunge l'8 per cento, è accettabile, ma l'addebito minimo di recupero di 40 euro potrebbe essere considerato eccessivo per gli approvvigionamenti di entità limitata e su base continuative. Dobbiamo ricordare che gli addebiti sugli arretrati devono essere ragionevoli, ossia devono essere proporzionati a costi adeguati che il creditore ha effettivamente sostenuto. A prescindere da questi commenti marginali, la direttiva in materia di ritardi di pagamento recherà senz'altro beneficio alle piccole e medie imprese.</p>
    </intervention>
    <intervention id="2-567" speaker_id="96814" name="Elena BĂSESCU" is_mep="True" mode="spoken" nationality="Romania" birth_date="24-04-1980" birth_place="Constanţa" p_group="Group of the European People's Party (Christian Democrats)" m_state="RO">
      <p sl="ro">In un ambiente economico instabile i ritardi nei pagamenti producono effetti avversi sulle PMI. Migliorare il sistema è un obiettivo ambizioso, ma è altresì necessario per garantire che i dipendenti ed i fornitori siano pagati puntualmente. Le nuove norme sui ritardi di pagamento nelle transazioni commerciali sono volte ad agevolare e a velocizzare le procedure che le aziende mettono in atto per recuperare i propri crediti. Tutte le parti interessate devono avere un trattamento paritario e le regole devono valere per tutti.</p>
      <p sl="ro">Negli ultimi tre anni oltre 30 000 PMI hanno cessato l'attività per difficoltà finanziarie. Una delle cause è il ritardo nei pagamenti dell'amministrazione statale per le merci ed i servizi acquistati.</p>
      <p sl="ro">Per concludere, desidero esprimere il mio sostegno per la proposta di direttiva che favorisce una maggiore sorveglianza e una migliore valutazione del sistema di transazioni commerciali.</p>
    </intervention>
    <intervention id="2-568" speaker_id="28352" name="Zuzana ROITHOVÁ" is_mep="True" mode="spoken" nationality="Czechia" birth_date="30-01-1953" birth_place="Praha" p_group="Group of the European People's Party (Christian Democrats)" m_state="CZ">
      <p sl="cs">Sicuramente domani vareremo questa direttiva rivista e quindi apriremo la strada ad una nuova cultura economica in cui la puntualità nei pagamenti diventerà prassi comune, mentre per i pagamenti in ritardo saranno comminate sanzioni rigorose. In particolare, i piccoli imprenditori apprezzeranno il fatto che le autorità e le istituzioni statali legate al bilancio nazionale non potranno più trattenere i pagamenti per mesi per le merci ed i servizi acquistati e forse riusciranno a pagare entro 30 giorni.</p>
      <p sl="cs">Sono lieta che il Consiglio abbia acconsentito ad introdurre l'addebito di 40 euro per il recupero dei crediti e che abbia approvato l'aumento del tasso d'interesse di mora rispetto all'1 per cento che vige ora. Adesso il tasso non è adeguato quando si devono recuperare importi esigui che non vengono saldati perlopiù a causa di errori e che non hanno un effetto visibile sulla solvibilità delle aziende. Fortunatamente questa disposizione non si applica ai ritardi di pagamento da parte dei consumatori.</p>
      <p sl="cs">Sono altresì lieta che la mia commissione ed il Consiglio abbiamo convenuto sul fatto che non sia possibile introdurre un sistema duplice di sanzioni per il settore pubblico e per quello privato, come aveva proposto la Commissione. Paradossalmente, infatti, gli ospedali sarebbero stati soggetti a penali da parte dei creditori privati che avrebbero superato quelle che potevano imporre ai loro stessi creditori. Questo cambiamento crea uno strumento di grande qualità e porgo quindi le mie congratulazioni all'onorevole Weiler.</p>
    </intervention>
    <intervention id="2-569" speaker_id="23808" name="Csaba Sándor TABAJDI" is_mep="True" mode="spoken" nationality="Hungary" birth_date="26-06-1952" birth_place="Kiskunfélegyháza" p_group="Group of the Progressive Alliance of Socialists and Democrats in the European Parliament" m_state="HU">
      <p sl="hu">Onorevoli colleghi, accolgo con favore la relazione dell'onorevole Weiler che punta ad eliminare le scappatoie e ad instaurare principi commerciali moralmente corretti nell'Unione europea. Ma non facciamoci illusioni. Si tratta di un provvedimento necessario, ma non è sufficiente, in quanto sappiamo tutti quali sono gli espedienti cui ricorrono le grandi aziende per esercitare pressioni. Questa misura è molto importante e necessaria, ma non è abbastanza. Inoltre anche i controlli sono fondamentali, poiché si sa benissimo che le piccole imprese, tra cui anche le aziende agricole, sono particolarmente svantaggiate nella catena di distribuzione alimentare, come è stato indicato anche nella relazione Bové. Esse sono esposte al dominio dei grandi compratori e delle grandi catene al dettaglio. La relazione dell'onorevole Weiler apporta un contributo importante anche in questo ambito, ma sono necessari ulteriori controlli ed un monitoraggio efficace. Grazie per l'attenzione.</p>
    </intervention>
    <intervention id="2-570" speaker_id="96976" name="Luís Paulo ALVES" is_mep="True" mode="spoken" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Signora Presidente, oggigiorno in molti Stati membri sussiste una grande disparità in merito ai tempi di pagamento per le imprese, sopratutto quanto entrano in gioco lo Stato, le piccole e medie imprese e le grandi imprese. Chi di noi ha un'esperienza nel settore dell'attività economica sa che nell'attuale crisi economica e dinanzi alle crescenti difficoltà finanziarie, le società si trovano sempre più alle prese con problemi di liquidità, e in molti Stati membri, sono spesso esposte ad un rischio crescente di fallimento.</p>
      <p sl="pt">La direttiva vigente, che ha tentato di disciplinare la materia, ha chiaramente avuto un effetto limitato, mentre la proposta che stiamo analizzando rappresenta un importante passo verso il rispetto dei tempi di pagamento, non solo nelle relazioni tra imprese e organismi pubblici, ma anche – e questo è cruciale – nelle relazioni che le imprese stabiliscono con altre imprese. Ora ci siamo dotati di una legislazione che offre un maggiore valore aggiunto, con un chiaro sistema di sanzioni per i ritardi nei pagamenti, ma che suggella altresì un effettivo miglioramento nella lotta contro gli abusi perpetrati dallo Stato e dalle grandi società in virtù della posizione dominante di cui godono.</p>
    </intervention>
    <intervention id="2-571" speaker_id="96654" name="Jaroslav PAŠKA" is_mep="True" mode="spoken" nationality="Slovakia" birth_date="20-06-1954" birth_place="Banská Štiavnica" p_group="Europe of freedom and democracy Group - Vice" m_state="SK">
      <p sl="sk">Il quadro giuridico vigente negli Stati membri in materia di recupero crediti è variegato. Pertanto variano anche i tempi di pagamento per i beni ed i servizi acquistati.</p>
      <p sl="sk">Abbiamo, però, una cosa in comune: i ritardi di pagamento creano problemi enormi per le piccole e medie imprese. Nel mio paese vi sono due gruppi di investitori che molto spesso non ottemperano alle scadenze fissate per saldare le fatture. Il primo comprende anche organismi pubblici a livelli diversi, dagli enti locali agli organismi comunali e regionali fino allo Stato centrale. Il secondo gruppo è composto da grandi appaltatori stranieri che frequentemente si avvalgono di piccoli subappaltatori e li mettono in una situazione impossibile, soprattutto nei settori dell'edilizia e dell'agricoltura. Le piccole aziende di solito non hanno riserve finanziarie tali da consentire loro di pagare i dipendenti per diversi mesi senza ricevere il pagamento per il lavoro svolto. Speriamo quindi che la nuova direttiva realizzi i miglioramenti attesi e che sia sradicata la prassi di tenere deliberatamente in sospeso i pagamenti nell'Unione europea.</p>
    </intervention>
    <intervention id="2-572" speaker_id="97195" name="Giovanni COLLINO" is_mep="True" mode="spoken" nationality="Italy" birth_date="15-06-1954" birth_place="Pontebba " p_group="Group of the European People's Party (Christian Democrats)" m_state="IT">
      <p sl="it">Signora Presidente, signor Commissario Tajani, onorevoli colleghi, le piccole e medie imprese italiane ed europee soffrono terribilmente gli effetti della crisi. Sono quelle che fanno più fatica ogni volta che c'è da far fronte a un grosso debito, dal momento che è più difficile per loro trovare garanzie. Sono quelle che hanno più bisogno di avere liquidi a disposizione, dal momento che hanno meno capitali da far fruttare. Sono sempre loro che si trovano per prime ad essere travolte nelle difficoltà del mercato, potendo sfruttare meno la leva della diversificazione. È soprattutto nel loro interesse che domani voteremo la relazione sulla proposta di direttiva relativa alla lotta contro i ritardi di pagamento.</p>
      <p sl="it">Le amministrazioni pubbliche sono al servizio dei cittadini e dei loro interessi, che in questo caso sono interessi economici. È in funzione di questi interessi che le procedure amministrative devono essere pensate, stabilite e attuate per rispettare e valorizzare gli sforzi di chi è responsabile del futuro di tante famiglie, quanti sono i lavoratori impiegati in un'azienda.</p>
      <p sl="it">Grazie al Parlamento europeo, a partire da domani, le piccole e medie imprese saranno maggiormente tutelate nei confronti di quelle controparti pubbliche e private che fino ad oggi si sono adagiate troppo sulla possibilità di ritardare i loro pagamenti. Concludendo, signor Presidente, ringrazio il relatore e il Commissario Tajani per il loro impegno.</p>
    </intervention>
    <intervention id="2-573" speaker_id="23868" name="Monika BEŇOVÁ" is_mep="True" mode="spoken" nationality="Slovakia" birth_date="15-08-1968" birth_place="Bratislava" m_state="SK">
      <p sl="sk">Tutti coloro che hanno svolto un'attività economica o che hanno esperienza in attività commerciali sanno che genere di complicazioni possono insorgere a causa di un fatto apparentemente banale come il ritardo nei pagamenti.</p>
      <p sl="sk">Rivolgo un plauso all'approccio assunto dalla relatrice e convengo con la sua valutazione sulla proposta della Commissione e con le opinioni che ha espresso sugli emendamenti e sulle integrazioni. D'altro canto, potrebbe essere utile identificare maggiori misure atte a conferire incentivi positivi nelle relazioni commerciali, incoraggiando i vari attori coinvolti a non ritardare i pagamenti. Ad esempio, potrebbe essere erogato un sostegno agli Stati membri dell'Unione europea affinché sia introdotto un codice sulla puntualità dei pagamenti o potrebbe essere pubblicato un elenco bianco dei buoni pagatori. Infatti non bisogna pensare solo alle sanzioni, in caso di ritardo nei pagamenti, ma occorre anche sviluppare una cultura informale di puntualità nei pagamenti.</p>
    </intervention>
    <intervention id="2-574" speaker_id="96772" name="Peter JAHR" is_mep="True" mode="spoken" nationality="Germany" birth_date="24-04-1959" birth_place="Burgstädt" m_state="DE">
      <p sl="de">Signora Presidente, con la nuova normativa contro i ritardi di pagamento nelle transazioni commerciali possiamo realizzare un progresso autentico per tutte le imprese nell'Unione europea. Le piccole imprese, in particolare, non possono assolutamente aspettare mesi e mesi per essere pagate. Oggi quindi sono molto lieto che s'intendano stabilire tempi di pagamento fissi e addebiti per i ritardi sia per le imprese private che per gli organismi pubblici che si avvalgono di appaltatori esterni. Con questa armonizzazione sul piano europeo contribuiremo realmente a migliorare le transazioni commerciali in tutta Europa, recando beneficio soprattutto alle piccole e medie imprese.</p>
      <p sl="de">Ora dobbiamo affrontare le pecore nere dell'industria. Mi riferisco ai soggetti che, già quando passano gli ordinativi, sanno perfettamente che non intendono pagare.</p>
    </intervention>
    <intervention id="2-575" speaker_id="photo_generic" name="Antonio Tajani" is_mep="True" mode="spoken">
      <p sl="it">Membro della Commissione . − Signor Presidente, ritengo che la discussione abbia dimostrato, sia pure con sfumature diverse, la volontà del Parlamento europeo di sostenere questa nuova direttiva, che darà risposte concrete alle piccole e medie imprese e a milioni di cittadini che si attendono di essere tutelati dalle Istituzioni comunitarie nella conservazione del loro posto di lavoro.</p>
      <p sl="it">Come parlamentare europeo per tanti anni, non posso che rallegrarmi dell'impegno profuso da tutto il Parlamento, dai relatori anzitutto, per giungere in tempi rapidi all'approvazione di una norma così importante. Desidero ringraziare, oltre alla Presidenza, tutti coloro che hanno collaborato: i funzionari della Commissione, il mio Gabinetto, i funzionari della Presidenza belga, gli assistenti dei parlamentari.</p>
      <p sl="it">Non possiamo però accontentarci, come qualcuno ha già sostenuto, ma dobbiamo vigilare a che queste norme siano approvate rapidamente dagli Stati membri, che dispongono di un termine massimo di 24 mesi, anche se auspichiamo che qualche Stato possa anticipare i tempi. Vi assicuro inoltre che la Commissione continuerà a seguire da vicino le modalità con cui la direttiva verrà recepita e attuata, avendo cura di presentare una relazione al Parlamento secondo i termini previsti.</p>
      <p sl="it">Vi ringrazio ancora una volta per la collaborazione prestata alla Commissione e per lo straordinario risultato che abbiamo ottenuto insieme in tempi così rapidi.</p>
    </intervention>
    <intervention id="2-576" speaker_id="1907" name="Barbara WEILER" is_mep="True" mode="spoken" role="relatore" nationality="Germany" birth_date="17-09-1946" birth_place="Düsseldorf" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">Signora Presidente, onorevoli colleghi, quando discuteremo di questo argomento in collegio elettorale nei nostri rispettivi paesi, credo che riceveremo un grande sostegno – cosa che non è sempre scontata nelle materie europee – poiché la questione dei ritardi di pagamento, nel suo insieme, non è solamente oggetto di critiche a livello nazionale. Tutti infatti danno per scontato che i pagamenti debbano essere effettuati puntualmente. È così a prescindere dall'affiliazione politica e non dipende dal settore industriale. Ad ogni modo, siamo giunti ad un ampio accordo. Ringrazio anche i colleghi che lo hanno espresso anche questa sera in Aula.</p>
      <p sl="de">Tengo a menzionare altri tre aspetti. Come ho detto all'inizio del dibattito domani avvieremo il meccanismo. Tuttavia, dovremmo verificare attentamente che le norme che abbiamo introdotto a beneficio delle micro-imprese, delle aziende agricole, ad esempio, e delle aziende artigiane siano effettivamente sufficienti per consentire il recupero dei crediti. Dovremo esaminare molto attentamente come si configura in pratica il limite imposto sulla libertà contrattuale. Si tratta di un aspetto nuovo nel mercato interno europeo che metteremo alla prova e che tutti noi in una misura o in un altra sosteniamo. Dobbiamo capire se l'8 per cento per gli interessi di mora è adeguato. Il Parlamento avrebbe voluto fissarlo al 9 per cento. Vedremo come funziona in pratica e chiedo al Commissario di prestarvi un'attenzione particolare per garantire che, nel processo di attuazione, gli Stati membri non annacquino la direttiva.</p>
      <p sl="de">All'orizzonte intravedo un successo sicuro. Ho sentito che la Spagna ha già varato una nuova normativa nazionale seguendo i nostri metodi e so che sta accadendo lo stesso in altri Stati membri. Ad ogni modo la nostra commissione monitorerà la situazione o svolgerà una valutazione sull'impatto, secondo quanto previsto dalla direttiva, in modo che gli Stati membri sappiano che, anche quando sarà terminata la legislatura, sapremo chi ha messo in atto le nuove prassi di pagamento ai sensi della normativa e chi invece non lo ha fatto. Desidero ringraziare tutti coloro che si sono adoperati per realizzare questo risultato, tra cui la Presidenza belga, che forse non ha ricevuto un riconoscimento sufficiente per tutto quello che ha fatto. Sappiamo con quale efficacia e costruttività ha condotto i negoziati, pur essendo un paese piccolo, ma un paese che ha metodi intelligenti ed efficienti per conseguire i risultati in Europa.</p>
    </intervention>
    <intervention id="2-577" speaker_id="1941" is_mep="True" mode="spoken" role="Presidente" name="Roberta ANGELILLI" nationality="Italy" birth_date="01-02-1965" birth_place="Roma" p_group="Group of the European People's Party (Christian Democrats)" m_state="IT">
      <p sl="unknown">La discussione è chiusa.</p>
      <p sl="unknown">La votazione si svolgerà mercoledì 20 ottobre, alle 12.30.</p>
      <p sl="unknown">Dichiarazioni scritte (articolo149 del regolamento)</p>
    </intervention>
    <intervention id="2-800" speaker_id="38420" name="Cristian-Silviu BUŞOI" is_mep="True" mode="written" nationality="Romania" birth_date="01-03-1978" birth_place="Drobeta Turnu-Severin" m_state="RO">
      <p sl="ro">La direttiva sulla lotta contro i ritardi di pagamento è uno strumento essenziale per instaurare relazioni adeguate e corrette tra la pubblica amministrazione e le piccole e medie imprese. Una volta entrata in vigore, la direttiva introdurrà sanzioni per le autorità che sono cattivi pagatori e offrirà agli imprenditori una leva importante per recuperare i crediti.</p>
      <p sl="ro">Siffatta normativa era necessaria per ripristinare un equilibrio nel mercato e per garantire al settore privato che le autorità pubbliche siano attori con pari poteri e che possano essere chiamate a rispondere se infrangono le regole del gioco. La direttiva prevede un quadro temporale ragionevole di 30 giorni per effettuare i pagamenti, con deroghe fino a 60 giorni in circostanze particolari, come ad esempio per gli ospedali, e prevede altresì un risarcimento e gli interessi di mora.</p>
      <p sl="ro">Benché la versione approvata sia più benevola verso le autorità pubbliche che non pagano entro i tempi stabiliti rispetto alla proposta iniziale della Commissione, il testo offre un sostegno adeguato sia per le piccole e medie imprese che per le grandi imprese che, in molti Stati membri dell'Unione, si scontrano con delle difficoltà a recuperare i crediti per i servizi che hanno erogato.</p>
      <p sl="ro">Sono deluso per il fatto che sia stata stralciata la sanzione del 5 per cento. Tuttavia, vedo questo passo indietro come una mossa strategica per conquistare il sostegno di quanti più paesi membri possibili nel corso dei dibattiti in seno al Consiglio.</p>
    </intervention>
    <intervention id="2-578" speaker_id="96717" name="Robert DUŠEK" is_mep="True" mode="written" nationality="Czechia" birth_date="14-03-1967" birth_place="Lanškroun" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="cs">La relazione sulla lotta contro i ritardi di pagamento punta a migliorare il funzionamento del mercato interno e la deontologia dei pagamenti oltre a sostenere la solvibilità delle piccole e medie imprese. In genere è normale sia pagare le fatture immediatamente, prima della scadenza, che quando sono scadute. Le misure contenute nella proposta potrebbero far nascere una nuova cultura in cui la puntualità nei pagamenti sia la norma, mentre il ritardo venga considerato un abuso inammissibile del cliente nonché un'inadempienza contrattuale. Potrebbe essere introdotto un nuovo tasso dell'1 per cento a titolo di rimborso dei costi di recupero crediti – per le persone fisiche, per le imprese e per le autorità pubbliche – mentre nel caso di ritardo nel pagamento delle singole rate il tasso di mora e le sanzioni sarebbero calcolati solo per i pagamenti in ritardo. È stato proposto un periodo fisso di 30 giorni per i pagamenti. Le eccezioni sono consentite solo in circostanze eccezionali. In questa eventualità bisogna definire chiaramente cosa s'intende per circostanza eccezionale. La relatrice propone di fissare a 60 giorni i tempi massimi di pagamento per le autorità pubbliche, e ne convengo appieno. Gli interessi di mora devono essere progressivi in modo da spingere il debitore a pagare quanto prima possibile. L'approccio legalistico, che prevede anche le penali, a mio avviso, deve essere integrato da ulteriori misure più "morbide", per così dire, attuate dagli Stati membri: ad esempio, la promozione delle fatture elettroniche, l'adeguamento dei regimi di pagamento per i grandi volumi di lavori o di servizi o la pubblicità positiva.</p>
    </intervention>
    <intervention id="2-799" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">La Commissione per lo sviluppo sostenibile da tempo combatte per trasformare lo Stato in normale cittadino quando esso deve ottemperare ai propri obblighi. Già a febbraio di quest'anno il Parlamento ha approvato una proposta di legge di questa commissione in cui si stabiliva che lo Stato è tenuto a versare gli interessi di mora quando il ritardo nel pagamento supera i limiti fissati dal contratto o dalla legge (30 o 60 giorni). La commissione ha altresì invocato la possibilità di compensare i crediti dovuti dallo Stato alle aziende e quelli dovuti dalle aziende alla previdenza sociale o al fisco nell'arco di un certo numero di anni anni, nel tentativo di semplificare la vita delle imprese che, pur vantando crediti nei confronti dello Stato, hanno comunque l'obbligo di versare i contributi previdenziali e le imposte. Siamo quindi del tutto concordi con il testo che è stato approvato che stabilirà un periodo medio di 30 giorni entro cui lo Stato deve saldare i propri debiti verso i fornitori. Questo termine può essere esteso a 60 giorni in casi specifici. Verrà inoltre introdotto l'obbligo di pagare gli interessi di mora sui pagamenti in ritardo. Queste norme si basano su una giustizia assoluta e possono contribuire ad alleviare la situazione di molte imprese, soprattutto le piccole e medie imprese (PMI).</p>
    </intervention>
    <intervention id="2-579" speaker_id="96950" name="Liem HOANG NGOC" is_mep="True" mode="written" nationality="France" birth_date="11-12-1964" birth_place="Saïgon" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">Ringrazio l'onorevole Weiler per la relazione di grande qualità e per l'esito che ha conseguito nei negoziati con il Consiglio, in quanto l'accordo raggiunto in prima lettura comprende tutti gli elementi chiave che erano stati avanzati dal gruppo S&amp;D e che sono stati approvati con il voto dalla commissione per il mercato interno e la protezione dei consumatori.</p>
      <p sl="fr">Sono particolarmente lieto di constatare che le imprese private e le autorità pubbliche ora sono su un piano di parità. La proposta iniziale della Commissione prevedeva sanzioni molto più rigorose per la pubblica amministrazione, una posizione che il nostro gruppo ha ritenuto inaccettabile, in quanto, diversamente dagli organismi privati, gli organismi del settore pubblico non puntano primariamente al profitto, ma operano nell'interesse generale.</p>
      <p sl="fr">Anche il fatto che il creditore abbia diritto ad un risarcimento per le spese di recupero crediti segna un progresso reale, poiché finora molte aziende, specialmente le PMI, decidevano di non imputare gli interessi di mora ai debitori per il semplice motivo che il costo delle procedure da mettere in atto era superiore al guadagno.</p>
      <p sl="fr">Infine, il periodo massimo di pagamento di 30 giorni che è stato fissato appare ragionevole, visto che sussiste un margine di flessibilità, segnatamente per le istituzioni pubbliche nel settore della sanità, un punto che per il nostro gruppo era particolarmente importante.</p>
    </intervention>
    <intervention id="2-798" speaker_id="96934" name="Sandra KALNIETE" is_mep="True" mode="written" nationality="Latvia" birth_date="22-12-1952" m_state="LV">
      <p sl="lv">nell'attuale periodo di crisi economica dobbiamo mettere in atto delle riforme tese a migliorare le condizioni per l'attività economica. Così facendo, infatti, abbiamo le migliori possibilità di stimolare l'economia con i mezzi più diretti, creando altresì occupazione. La direttiva sulla lotta contro i ritardi di pagamento nelle transazioni commerciali rappresenta uno degli esempi più positivi in questo ambito. Il ritardo nel pagamento di beni o servizi è una prassi che si rileva in tutti gli Stati membri. Inoltre, in diverse occasioni, sono gli enti pubblici, che in teoria non dovrebbero avere problemi a saldare i conti, che sono responsabili dei ritardi. È questo un significativo impedimento alle attività delle imprese e preclude loro uno sviluppo. Siffatto genere di prassi deve finire. Chi trarrà maggiore vantaggio da questa direttiva non saranno solamente le imprese che operano entro i confini nazionali, ma anche e soprattutto le piccole e medie imprese che esportano in altri Stati membri, le quali non dovranno più preoccuparsi di dover attendere mesi e mesi per essere pagate. Dal canto loro, i consumatori europei trarranno beneficio dall'aumento della concorrenza e dall'offerta che discenderà da questa normativa. La direttiva segna un significativo passo in avanti verso il miglioramento della cultura dei pagamenti in Europa. Assumendo questo genere di decisioni, stiamo creando un'Europa appetibile per gli investitori e per le nostre stesse imprese. È necessario, infatti, continuare a prendere decisioni coraggiose per favorire lo sviluppo.</p>
    </intervention>
    <intervention id="2-580" speaker_id="96715" name="Pavel POC" is_mep="True" mode="written" nationality="Czechia" birth_date="26-05-1964" birth_place="Havlíčkův Brod" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="cs">In molti Stati membri dell'Unione europea è passi comune nella pubblica amministrazione e da parte delle grandi imprese saldare le fatture a 90 giorni o anche in tempi più lunghi. Le piccole e medie imprese quindi fungono da banca per gli organismi pubblici e per le grandi aziende. I debiti interni delle PMI si accumulano, generando un veleno economico che emana dalle fatture con tempi di pagamento lunghi e per cui è difficile far valere i propri diritti. In questo modo, si intensifica la disparità economica e si riduce in maniera significativa la concorrenza. Le piccole e medie imprese sono costrette a ricorrere al credito che ottengono sempre dalle banche a condizioni peggiori rispetto alle grandi imprese o al settore privato. Le nuove condizioni e le nuove norme applicabili a tutti aiutano in maniera significativa le piccole e medie imprese a difendersi contro questa forma camuffata di credito. L'interesse di mora fisso, proposto all'8 per cento, è un deterrente inadeguato anche per le grandi aziende, il termine fisso di 30 giorni è adeguato per acquirente e venditore, mentre il periodo di verifica di 30 giorni dalla consegna impedisce l'abuso dovuto al fatto che la procedura di verifica possa andare oltre il periodo di pagamento. Soprattutto, per quanto concerne la legislazione europea, essa impedisce al settore pubblico e alle grandi imprese di turbare le norme promulgate a livello nazionale negli Stati membri. Ringrazio sinceramente la relatrice per questa relazione estremamente preziosa e per l'eccellente risultato conseguito.</p>
    </intervention>
    <intervention id="2-581" speaker_id="96865" name="Debora SERRACCHIANI" is_mep="True" mode="written" nationality="Italy" birth_date="10-11-1970" birth_place="Roma" p_group="Group of the Progressive Alliance of Socialists and Democrats in the European Parliament" m_state="IT">
      <p sl="it">Accolgo favorevolmente la proposta di direttiva che rappresenta un deciso passo in avanti rispetto alla direttiva attualmente in vigore e che, una volta recepita a livello nazionale, regionale e locale, permetterà di migliorare sensibilmente i pagamenti, soprattutto da parte della pubblica amministrazione, a beneficio delle imprese, specie le piccole medie imprese che potranno contare su un flusso monetario più sicuro.</p>
      <p sl="it">È noto che in molti Paesi europei le autorità pubbliche, in situazioni di difficoltà, sono solite pagare in ritardo, causando molto spesso il fallimento di alcune imprese. Un esempio clamoroso è quello italiano, dove, a fine 2009, i crediti delle imprese nei confronti della pubblica amministrazione ammontavano a circa 60 miliardi di euro e i ritardi nei pagamenti hanno una media di 186 giorni, con punte di 800 giorni: basti pensare ai crediti delle strutture alberghiere che hanno ospitato i superstiti dopo il grave terremoto che ha colpito la regione Abruzzo nell'aprile 2009.</p>
    </intervention>
  </section>
  <section id="creitem24" title="16. Catastrofe dei fanghi tossici in Ungheria (discussione)">
    <intervention id="2-583" speaker_id="1941" is_mep="True" mode="spoken" role="Presidente" name="Roberta ANGELILLI" nationality="Italy" birth_date="01-02-1965" birth_place="Roma" p_group="Group of the European People's Party (Christian Democrats)" m_state="IT">
      <p sl="unknown">L'ordine del giorno reca la dichiarazione della Commissione sulla catastrofe dei fanghi tossici in Ungheria.</p>
    </intervention>
    <intervention id="2-584" speaker_id="photo_generic" name="Kristalina Georgieva" is_mep="True" mode="spoken">
      <p sl="en">membro della Commissione. – Signora Presidente, vorrei innanzi tutto trasmettere la mia solidarietà alle famiglie delle vittime e ai cittadini colpiti dall’incidente industriale occorso lo scorso 4 ottobre nella cittadina di Ajka in Ungheria. Desidero altresì esprimere apprezzamento per l’intervento decisivo ed efficace delle autorità ungheresi, volto a contenere gli effetti della fuoriuscita e la contaminazione a valle del Danubio e dei paesi confinanti attraverso i corsi d’acqua Torna e Marcal, che ha comportato anche la costruzione di argini protettivi supplementari contro il rischio di ulteriori fuoriuscite.</p>
      <p sl="en">Ho avuto occasione di ringraziare il ministro ungherese degli Interni responsabile per la protezione civile, Sándor Pintér, per il dispiegamento di forze da parte di tutti i servizi coinvolti e il coraggio e la dedizione di chi ha prestato i primi soccorsi.</p>
      <p sl="en">Sono appena tornata dal luogo dell’incidente, dove ho avuto modo di constatare sia l’effetto disastroso dei fanghi rossi su persone, abitazioni, terreni e sull’ecologia della regione, sia il lavoro alacre compiuto dalle squadre d’intervento ungheresi.</p>
      <p sl="en">Le indagini sulle cause e sugli effetti di questa catastrofe sono tuttora in corso, ma si può già stabilire che i danni maggiori si sono avuti nelle immediate vicinanze dell’impianto, dove sono stati direttamente danneggiati gli insediamenti, i terreni agricoli e gli ecosistemi. Sono 7 000 gli abitanti colpiti dal disastro, principalmente nei paesi di Kolontar e Devecser. I morti sono nove e i feriti 130, tra cui 35 addetti del pronto intervento.</p>
      <p sl="en">La fuoriuscita ha contaminato all’incirca 1 000 ettari di terreni agricoli e quattro siti Natura 2000, arrecando danni sostanziali alla flora e alla fauna locali.</p>
      <p sl="en">Secondo le informazioni diramate dalle autorità ungheresi, il fango rosso non contiene concentrazioni elevate di metalli pesanti e pertanto non è considerato un rifiuto pericoloso.</p>
      <p sl="en">Tuttavia la polvere derivata dal fango rappresenta un rischio per la salute e occorrono quindi misure precauzionali a tutela della cittadinanza e dei soccorritori intervenuti nella zona.</p>
      <p sl="en">Le autorità ungheresi hanno dispiegato ingenti mezzi e risorse umane. Ieri ho potuto constatare personalmente che in loco stavano lavorando a ritmo continuo circa 1 200 soccorritori della protezione civile e dei servizi ambientali, sanitari e di polizia.</p>
      <p sl="en">È importante sottolineare che l’emergenza è in linea di massima superata, poiché i danni a valle nel Danubio sono stati circoscritti e il rischio di una seconda fuoriuscita è minimo. Adesso si stanno preparando gli interventi per la fase successiva di decontaminazione e bonifica. I mezzi e i soccorritori continuano a lavorare per la rimozione dei fanghi rossi e lo smaltimento in siti idonei. Gli edifici e le strutture che non possono essere riparati vengono demoliti; le dighe di contenimento contro il rischio di una seconda fuoriuscita di fanghi sono state costruite e rinforzate. La situazione è monitorata e i cittadini sono stati informati sulle misure cautelative e sanitarie da adottare.</p>
      <p sl="en">Passerò ora a descrivere la reazione dell’UE. Il 7 ottobre le autorità ungheresi hanno attivato il meccanismo europeo di protezione civile e richiesto all’UE un team di esperti. L’assistenza è stata prestata immediatamente per un’intera settimana nella zona interessata. Gli esperti del team hanno formulato alcuni suggerimenti d’intervento volti a migliorare ulteriormente il vasto piano di recupero e decontaminazione messo in atto da Budapest. Le raccomandazioni riguardavano misure volte a minimizzare l’ulteriore diffusione dei fanghi rossi nell’atmosfera e nelle acque, valutare il rischio alla salute umana e mitigarlo, valutare il rischio di ulteriori danni e mitigarlo, nonché misure per il monitoraggio ambientale, la decontaminazione e la bonifica.</p>
      <p sl="en">Oltre a questo intervento d’emergenza, la Commissione rimane in allerta e pronta a utilizzare il meccanismo di protezione civile per fornire assistenza con esperti e mezzi su richiesta delle autorità ungheresi.</p>
      <p sl="en">Abbiamo peraltro comunicato al governo ungherese che i fondi strutturali potranno essere mobilitati per fare fronte ai danni conseguenti. Qualora le autorità nazionali decidessero di ridestinare le risorse dei fondi, la Commissione sarebbe propensa ad acconsentire.</p>
      <p sl="en">Per quanto concerne la mobilizzazione del fondo di solidarietà UE, essa appare alquanto improbabile a causa dei criteri stringenti previsti dal regolamento attuale che contempla esclusivamente le catastrofi naturali, nonché un danno minimo pari allo 0,6 per cento del PIL che probabilmente non si verificherà in questo caso.</p>
      <p sl="en">Ribadisco che la Commissione si rende perfettamente conto della necessità di rendere il fondo di solidarietà più rapidamente accessibile entro un campo di applicazione più vasto. È molto difficile spiegare ai cittadini degli Stati membri perché possiamo aiutare subito i pakistani mentre non possiamo andare in soccorso degli abitanti nella zona di Ajka.</p>
      <p sl="en">La Commissione sta analizzando la questione anche dal punto di vista della legislazione in materia ambientale. Secondo una prima analisi sembra che l’attuale legislazione UE in materia di rifiuti sia sufficiente, giacché comprende la direttiva sulla gestione dei rifiuti derivanti da attività estrattive; la prossima direttiva sulle emissioni industriali che sostituirà la direttiva per la prevenzione e riduzione integrate dell’inquinamento; la direttiva sul controllo dei pericoli di incidenti rilevanti connessi con determinate sostante pericolose – la cosiddetta direttiva Seveso – e la direttiva quadro sui rifiuti. Questo corpus legislativo dovrebbe consentire di disciplinare le attività industriali potenzialmente pericolose e di gestire i rifiuti in modo sicuro per la salute umana e l’ambiente.</p>
      <p sl="en">La Commissione crede che al momento non occorra tanto pianificare nuovi atti legislativi, quanto garantire un’adeguata applicazione della normativa esistente da parte di tutti gli Stati membri.</p>
      <p sl="en">Disponiamo peraltro anche di una direttiva per i danni derivanti dagli incidenti, ossia la direttiva sulla responsabilità ambientale che si applica agli impianti e concerne le eventuali misure di ripristino che devono essere messe in atto completamente a carico dell’operatore responsabile.</p>
      <p sl="en">La nostra relazione sullo stato di attuazione della direttiva in materia di responsabilità ambientale evidenzia una certa lentezza nell’acquisizione degli strumenti di copertura finanziaria necessari per fare fronte ai danni, come è accaduto anche in questo caso. Stiamo valutando come rafforzare questo aspetto in futuro e renderlo eventualmente obbligatorio.</p>
      <p sl="en">Sulla scia dell’incidente di Ajka, la Commissione farà il punto sull’esperienza maturata a livello europeo e in particolare valuterà l’adeguatezza della legislazione ambientale europea e la sua efficace attuazione ed esecuzione, i provvedimenti necessari a garantire che le popolazioni colpite e gli impianti a rischio usufruiscano di una copertura assicurativa adeguata, i progressi da compiere a livello di monitoraggio europeo delle catastrofi e di capacità d’intervento, la valorizzazione degli strumenti che ci consentono di manifestare la nostra solidarietà agli Stati membri e ai cittadini nel momento del bisogno.</p>
      <p sl="en">In relazione a quest’ultimo punto, la prossima settimana la Commissione approverà la comunicazione sul rafforzamento della capacità di risposta dell’UE alle calamità che concerne la risposta a diversi tipi di catastrofi, compresi gli incidenti industriali, e rafforzerà la nostra capacità di fornire una risposta collettiva.</p>
      <p sl="en">Colgo l’occasione per ringraziare il Parlamento del suo forte sostegno con cui ha voluto contribuire al rafforzamento della capacità d’intervento dell’UE nelle catastrofi. Resto in attesa delle vostre domande relative al caso specifico ungherese e di qualsiasi osservazione vogliate formulare su questo argomento in generale.</p>
    </intervention>
    <intervention id="2-585" speaker_id="96659" name="János ÁDER" is_mep="True" mode="spoken" nationality="Hungary" birth_date="09-05-1959" birth_place="Csorna" p_group="Group of the European People's Party (Christian Democrats)" m_state="HU">
      <p sl="hu">a nome del gruppo PPE. – La signora Commissario Georgieva ha già parlato con dovizia di dettaglio sugli effetti di questo incidente e non occorre che io mi soffermi oltre sull’argomento, mi basti ringraziarla per le parole di elogio destinate ai soccorritori che hanno contribuito a circoscrivere i danni. So che in occasione della sua visita a Budapest lei si è espressa nel medesimo tono, ovviamente apprezzato da chi ha lavorato giorno e notte per oltre una settimana nel tentativo di limitare i danni. Nel suo discorso ha accennato alla possibilità di mobilitare i fondi strutturali; nell’intervento conclusivo la inviterei ad articolare una risposta più particolareggiata su questo aspetto per spiegarci cosa intende.</p>
      <p sl="hu">Parimenti ha accennato alla possibilità di rendere obbligatoria l’assistenza e mi piacerebbe capire meglio quali sarebbero le implicazioni. Credo che questa tragedia avvenuta in Ungheria, alla stessa stregua di drammi analoghi che si sono succeduti negli ultimi dieci anni in diversi paesi – dalla Spagna alla Francia e al Belgio – sia un avvertimento: simili incidenti possano verificarsi e ripetersi in qualsiasi momento e ovunque. Questa catastrofe ci ha aperto gli occhi dinanzi al fatto che l’Unione europea non dispone di alcuno strumento e credo ciò debba essere riconosciuto in tutta onestà e franchezza. L’Unione non ha strumenti per gestire situazioni del genere, come lei stessa ha affermato poc’anzi.</p>
      <p sl="hu">Penso che sia giunto il momento di rivedere l’elenco delle sostanze pericolose e di inserirvi di nuovo il fango rosso. A mio avviso i tempi sono maturi anche per imporre un’assicurazione obbligatoria per la responsabilità civile agli impianti che svolgono attività pericolose e che guarda caso sono stati per lo più quelli responsabili dei gravi incidenti industriali degli ultimi dieci anni. Inoltre è giunto anche il momento di istituire un nuovo sistema finanziario in grado di garantire aiuti efficienti, ossia effettivi e tempestivi, ai paesi colpiti. A breve presenteremo una proposta in merito e spero che nel riceverla la signora Commissario darà prova della medesima apertura manifestata nelle sue osservazioni introduttive.</p>
    </intervention>
    <intervention id="2-586" speaker_id="23808" name="Csaba Sándor TABAJDI" is_mep="True" mode="spoken" nationality="Hungary" birth_date="26-06-1952" birth_place="Kiskunfélegyháza" p_group="Group of the Progressive Alliance of Socialists and Democrats in the European Parliament" m_state="HU">
      <p sl="hu">a nome del gruppo S&amp;D. – Innanzi tutto desidero ringraziare lei e i cittadini europei che hanno espresso la loro solidarietà in relazione al disastro che ha colpito l’Ungheria. Questo evento tragico in Ungheria è una perdita per l’Europa intera. Lo scopo della discussione odierna è di trasformare le dichiarazioni di solidarietà dell’UE in un’assistenza concreta e di riflettere sulla prevenzione di altre catastrofi ambientali.</p>
      <p sl="hu">Onorevoli deputati, propongo di modificare il fondo di solidarietà; sarebbe opportuno estendere gli aiuti fino a includere anche gli incidenti industriali e ridurre la soglia minima del danno contabilizzato in termini monetari. Questa proposta è vieppiù corroborata da quanto dichiarato dalla signora Commissario Georgieva, ossia che negli ultimi dieci anni abbiamo utilizzato soltanto il 10 per cento del fondo. La discussione odierna deve fornire pure delle risposte a cinque questioni tecniche sulla sicurezza fondamentali per la tutela ambientale a lungo termine.</p>
      <p sl="hu">In primo luogo, tutti i bacini ancora in funzione o dismessi dovrebbero essere oggetto di un controllo tecnico e ambientale sulla base di principi UE armonizzati. Gli Stati membri dovrebbero garantire il rispetto degli standard tecnici concordati e alla Commissione europea dovrebbe spettare il compito di un’ulteriore verifica. Come secondo punto, gli impianti industriali che non smaltiscono i fanghi rossi in maniera idonea dovrebbero figurare nella categoria degli impianti industriali pericolosi. In terza istanza occorre accelerare presso gli Stati membri l’attuazione della direttiva sui rifiuti estrattivi. Quarto, come ho prefigurato in un’interrogazione orale, l’UE dovrebbe sostenere programmi di ricerca per il riciclaggio dei fanghi rossi. Da ultimo, durante la Presidenza ungherese e nell’ambito della strategia per il Danubio dovremo cominciare l’opera di bonifica e di riconversione agricola dei bacini di contenimento industriali e minerari presenti nel bacino idrografico del Danubio.</p>
      <p sl="hu">Nell’Europa del XXI° secolo dovrebbero essere autorizzate esclusivamente quelle attività industriali che garantiscono la decontaminazione e il riciclaggio dei rifiuti prodotti. In questo modo possiamo rendere l’Europa più sicura e creare un ambiente naturale più ospitale.</p>
    </intervention>
    <intervention id="2-587" speaker_id="97076" name="Corinne LEPAGE" is_mep="True" mode="spoken" nationality="France" birth_date="11-05-1951" birth_place="Boulogne-Billancourt" p_group="Group of the Alliance of Liberals and Democrats for Europe" m_state="FR">
      <p sl="fr">a nome del gruppo ALDE . – Signora Presidente, signora Commissario, onorevoli colleghi, le mie prime parole sono di solidarietà nei confronti delle vittime ma anche di riflessione su alcune questioni collegate a questo disastro.</p>
      <p sl="fr">Ringrazio la signora Commissario per averci informato che la settimana prossima sarà presentata una comunicazione sulle condizioni dell’intervento di emergenza che si è reso naturalmente necessario. Dobbiamo essere in grado di venire in aiuto dei nostri concittadini nel caso sia di calamità naturali che di incidenti industriali.</p>
      <p sl="fr">Da un altro punto di vista non posso però accettare che questi fanghi particolarmente tossici – sono davanti agli occhi di tutti le immagini televisive delle persone rimaste ustionate dal contatto con i fanghi – siano fatti rientrare nella categoria dei rifiuti inerti. È assolutamente insostenibile e la Commissione deve prendere l’iniziativa affinché l’elenco dei rifiuti pericolosi sia riveduto e questi fanghi vi siano inclusi, oltre eventualmente ad altri tipi di prodotti considerati pericolosi.</p>
      <p sl="fr">Per quanto concerne il punto fondamentale dell’applicazione effettiva del diritto comunitario, ritengo indispensabile, signora Commissario, che la Commissione venga dotata degli strumenti necessari a vigilare sull’effettiva applicazione del diritto comunitario. La questione non attiene solo al recepimento delle direttive, bensì alla loro applicazione concreta presso tutte le aziende nell’Unione.</p>
      <p sl="fr">Per ottenere questo risultato è indispensabile dotare la Commissione degli strumenti di controllo che evidentemente non possiede ancora. Non occorre moltiplicare le norme, basta garantire l’applicazione del diritto comunitario vigente.</p>
    </intervention>
    <intervention id="2-588" speaker_id="4751" name="Bart STAES" is_mep="True" mode="spoken" nationality="Belgium" birth_date="07-08-1958" birth_place="Izegem" p_group="Group of the Greens/European Free Alliance" m_state="BE">
      <p sl="nl">a nome del gruppo Verts/ALE . – Signora Presidente, onorevoli deputati, com’è naturale desidero anch’io manifestare solidarietà e cordoglio per le vittime a nome del gruppo parlamentare Verde/Alleanza libera europea. Dobbiamo aiutare queste persone. Quanto è accaduto in Ungheria è terribile. Detto questo, desidero rispondere con tre osservazioni all’intervento del Commissario Georgieva.</p>
      <p sl="nl">Lei ha affermato o sottinteso che a prima vista la legislazione europea sembra essere adeguatamente osservata. Ma chiederei alla Commissione di svolgere un’indagine più approfondita. Come ha sottolineato la collega Lepage, la legislazione europea è molto vasta e comprende la direttiva sui rifiuti derivanti dalle attività estrattive, la direttiva sulla limitazione delle emissioni di talune attività industriali e la direttiva sulla responsabilità ambientale.</p>
      <p sl="nl">Se tutta la legislazione in materia di tutela ambientale è stata rispettata, come si è potuto verificare un simile incidente? È impossibile, deve esserci un errore da qualche parte. Le autorità ungheresi hanno assolto ai loro doveri e svolto un numero adeguato di controlli? Credo che occorra un’indagine, una specie di banco di prova dove verificare come e se il diritto europeo viene applicato correttamente.</p>
      <p sl="nl">I nostri colleghi dei Verdi ungheresi hanno insistito affinché nella zona dell’incidente fosse inviata una commissione inquirente indipendente in grado di raccogliere dati obiettivi sulla contaminazione. Credo che tale indagine non possa essere svolta dalle autorità ungheresi in maniera autonoma.</p>
      <p sl="nl">Rimane poi il problema delle ispezioni. Le ispezioni ambientali sono d’importanza fondamentale. L’argomento è già stato discusso in seno al Parlamento che ha adottato una risoluzione in merito il 20 novembre 2008. Vogliamo che venga promulgato con la massima urgenza un quadro legislativo per tali ispezioni. È imperativo che queste ispezioni ambientali vengano effettuate perché non sono sufficienti le ispezioni condotte dagli ispettorati nazionali, occorre un controllo da parte di supervisori, un’ispezione sugli ispettori. Occorre istituire un sistema forte di ispezioni ambientali in tutta Europa con la massima urgenza e in particolare dobbiamo garantire un’attuazione adeguata delle direttive ambientali.</p>
    </intervention>
    <intervention id="2-589" speaker_id="96878" name="Lajos BOKROS" is_mep="True" mode="spoken" nationality="Hungary" birth_date="26-06-1954" birth_place="Budapest" p_group="European Conservatives and Reformists Group" m_state="HU">
      <p sl="hu">a nome del gruppo ECR . – Nelle ultime due settimane la stampa ungherese non ha parlato altro che della responsabilità della società ungherese per la produzione di alluminio Mal S.A. L’amministratore delegato è stato arrestato ancora prima che le indagini fossero avviate e potessero dare qualche esito. L’indagine stabilirà le responsabilità dell’azienda, ma nel frattempo possiamo già trarre una conclusione, ossia che la responsabilità non è esclusivamente dell’impresa ma anche delle autorità e dei poteri locali. La circoscrizione del danno è molto importante e la signora Commissario ha descritto gli interventi essenziali da avviare a tal fine, ma la prevenzione è almeno altrettanto fondamentale. In Ungheria l’apparato pubblico, il governo centrale e le autorità locali non sono adeguatamente attrezzate per prevenire simili disastri. La pubblica amministrazione è assai frammentata, non dispone di mezzi e non esistono né le risorse umane, né i fondi per prevenire gli incidenti. Propongo di fare tesoro di quanto appreso da questo incidente ai fini di una riforma delle amministrazioni e delle autorità di governo locali.</p>
    </intervention>
    <intervention id="2-590" speaker_id="96820" name="Marisa MATIAS" is_mep="True" mode="spoken" nationality="Portugal" birth_date="20-02-1976" birth_place="Coimbra" m_state="PT">
      <p sl="pt">a nome del gruppo GUE/NGL . – Signora Presidente, signora Commissario, onorevoli colleghi, consentitemi di dire ciò che ancora non è stato detto. Signora Commissario, ho ascoltato con attenzione le sue parole e quanto ho sentito mi fa dire che finora l’intervento più efficace da parte delle autorità nazionali o europee mi sembra essere stato quello di passare tutto sotto silenzio.</p>
      <p sl="pt">Gli incidenti industriali possono e devono essere impediti. Allo scopo è stata creata una legislazione europea e mi pare evidente che la legge sia stata violata. Ci troviamo dinanzi a un caso di inefficienza, di intervento ritardato e di negligenza nei confronti delle persone colpite, segnatamente di quelle più svantaggiate. Ci sono stati morti e molte persone rischiano di avere ripercussioni sulla salute. È impossibile calcolare il costo complessivo ed è immorale negare assistenza alle vittime.</p>
      <p sl="pt">Vorrei sapere dalla signora Commissario com’è possibile che veniamo a sapere le notizie attraverso i resoconti di cittadini ungheresi, mentre le autorità sanno e tacciono? Desidero porle alcune domande: Come può una banca fare pressioni su chi ha un’ipoteca sulla casa nell’area colpita dall’incidente ed esigere che paghi il dovuto, visto che le abitazioni hanno perso valore? Come si può accettare che gli operatori telefonici interrompano l’unico mezzo di comunicazione delle persone nell’area del disastro? Com’è possibile che la società responsabile dell’accaduto sia di nuovo operativa?</p>
      <p sl="pt">Signora Commissario, lei ha parlato anche di una mitigazione degli effetti dei fanghi. Vorrei sapere per quale motivo l’effettiva gravità di questa tragedia umana viene minimizzata? A questo punto ho l’impressione che ogni volta ricominciamo tutto daccapo.</p>
    </intervention>
    <intervention id="2-591" speaker_id="96654" name="Jaroslav PAŠKA" is_mep="True" mode="spoken" nationality="Slovakia" birth_date="20-06-1954" birth_place="Banská Štiavnica" p_group="Europe of freedom and democracy Group - Vice" m_state="SK">
      <p sl="sk">a nome del gruppo EFD. – Vorrei innanzi tutto esprimere il mio sincero cordoglio ai nostri amici ungheresi per il grave incidente che si è abbattuto sugli abitanti dei villaggi di Kolontar e Devecser lunedì 4 ottobre, quando un’onda devastante di fanghi chimici è improvvisamente fuoriuscita da un bacino di decantazione di una fabbrica della zona.</p>
      <p sl="sk">Con il passare del tempo è diventato palese che anche in questo caso sono persone innocenti delle comunità colpite a dover pagare il caro prezzo della leggerezza di chi avrebbe dovuto occuparsi della manutenzione e della sicurezza del bacino e indirettamente della sicurezza delle loro abitazioni. Sono fiero che tra i primi volontari a offrire assistenza ai cittadini colpiti vi siano stati soccorritori e vigili del fuoco volontari della Slovacchia. Gli slovacchi non hanno esitato a lasciare casa e famiglia seduta stante per aiutare gli sventurati cittadini colpiti nella vicina Ungheria.</p>
      <p sl="sk">Mi rendo conto che ci vorrà molto tempo per rimarginare le ferite a Kolontar e Devecser, ma dobbiamo considerare innanzi tutto che in Europa vi potrebbero essere altri bacini contenenti sostanze chimiche o altri materiali di scarto che versano nel medesimo stato di incuria e pericolo. Un bacino in queste condizioni è stato individuato anche nel mio paese durante un’ispezione a sorpresa da parte del ministero per l’Agricoltura. A quanto pare depositare nelle discariche i rifiuti industriali o derivanti dalle attività estrattive non è una buona soluzione né per la società, né per l’ambiente. Dovremmo valutare attentamente la possibilità di autorizzare esclusivamente le attività industriali o estrattive in grado di distruggere o neutralizzare subito e del tutto il materiale di scarto all’interno del loro ciclo di produzione o estrazione. Questo è l’unico modo per prevenire altri incidenti analoghi a quello che ha colpito gli abitanti di Kolontar e Devecser.</p>
    </intervention>
    <intervention id="2-592" speaker_id="102887" name="Béla KOVÁCS" is_mep="True" mode="spoken" nationality="Hungary" birth_date="25-02-1960" birth_place="Budapest" p_group="Non" m_state="HU">
      <p sl="hu">Onorevoli colleghi, vorrei cominciare con una mozione procedurale; chiedo al Parlamento europeo che gli eventi importanti accaduti in Ungheria non vengano discussi a un’ora così tarda, se possibile, ma piuttosto in un momento in cui nell’Aula è presente il maggior numero possibile di deputati. Purtroppo la medesima situazione si è verificata quando abbiamo discusso della legge slovacca sulla lingua di stato.</p>
      <p sl="hu">Orbene, secondo gli esperti, il disastro a Kolontar è stato la conseguenza di una sfrenata ricerca di lucro e di una grave infrazione agli standard tecnologici. Purtroppo dopo due settimane di indagini i responsabili dell’incidente non sono ancora stati identificati e scemano le speranze che la verità possa venire a galla. La situazione è aggravata dal fatto che le vittime non possono neppure contare sul fondo di solidarietà, poiché non si tratta di una calamità naturale, il valore stimato dei danni non supera la soglia minima obbligatoria di 591 milioni di euro e ci troviamo dinanzi a un caso di grave negligenza umana. Come se non bastasse, le banche stanno avanzando richieste assurde ai proprietari di immobili ipotecati ed esigono che questi paghino tutti i debiti immediatamente e in un’unica soluzione perché gli immobili residenziali della regione sono ormai completamente privi di valore. Mi viene in mente un articolo del 4 settembre di Thomas Friedman, editorialista del New York Times , in cui afferma che il credito è una droga, le banche sono gli spacciatori e la banca centrale è il Padrino.</p>
      <p sl="hu">Per risolvere la situazione in tempi brevi occorre fare affidamento su una forma di solidarietà sociale europea in grado di attenuare i danni. È nostro dovere fornire alle vittime tutti gli aiuti necessari per consentire loro di ritornare a vivere nella normalità quanto prima. Inoltre occorre prevedere un inasprimento immediato del codice penale affinché in futuro non si ripetano disastri analoghi al prezzo di vite umane.</p>
    </intervention>
    <intervention id="2-593" speaker_id="96661" name="Krisztina MORVAI" is_mep="True" mode="spoken" nationality="Hungary" birth_date="22-06-1963" birth_place="Budapest" p_group="Non" m_state="HU">
      <p sl="en">Signora Presidente, in quest’Aula si è verificato oggi un caso senza precedenti. Mentre il collega parlava della grave tragedia che ha colpito il mio paese ed è costata la vita a nove persone, due deputate si sono messe a ridere con intenzioni provocatorie.</p>
      <p sl="en">Avanzo una denuncia formale, signora Presidente, con preghiera di comunicazione all’onorevole Buzek. Vorrei che il caso fosse oggetto di un’opportuna indagine. Il comportamento dell’onorevole Farage è stato di gran lunga meno provocatorio e offensivo, eppure egli è stato sanzionato e sottoposto a misure disciplinari. Le due deputate laggiù meritano come minimo una punizione analoga.</p>
    </intervention>
    <intervention id="2-594" speaker_id="1941" is_mep="True" mode="spoken" role="Presidente" name="Roberta ANGELILLI" nationality="Italy" birth_date="01-02-1965" birth_place="Roma" p_group="Group of the European People's Party (Christian Democrats)" m_state="IT">
      <p sl="unknown">La Presidenza ne prende atto.</p>
    </intervention>
    <intervention id="2-595" speaker_id="28252" name="Richard SEEBER" is_mep="True" mode="spoken" nationality="Austria" birth_date="15-01-1962" birth_place="Innsbruck" p_group="Group of the European People's Party (Christian Democrats)" m_state="AT">
      <p sl="de">Signora Presidente, ammiro l’abilità della collega nell’attribuire una particolare interpretazione alle risate delle due deputate laggiù. Ma torniamo alla questione in discussione. A mio parere la discussione è troppo importante per accettare che venga ridotta a politica spicciola.</p>
      <p sl="de">Desidero innanzi tutto esprimere la mia solidarietà e vicinanza alle vittime e soprattutto ai soccorritori che a rischio della loro stessa vita stanno tentando di arginare e circoscrivere il disastro. In questa situazione è importante restare calmi, analizzare la situazione in termini oggettivi e specialmente attribuire le responsabilità. Condivido appieno l’affermazione della signora Commissario circa la necessità di valutare se le direttive europee relative a simili problematiche siano effettivamente applicate e messe in pratica. Questo è il primo passo e sono molto curioso di apprendere dalla relazione della Commissione quali conclusioni sono state tratte.</p>
      <p sl="de">In questo frangente esorto la Commissione a richiamare all’ordine con maggiore severità e tempestività gli Stati membri che non applicano correttamente le normative comunitarie da noi promulgate. Questo è un compito che spetta alla Commissione, anche se devo constatare che talvolta essa non interviene con la necessaria incisività. In questa situazione farebbe bene a ricordare agli Stati membri le loro responsabilità.</p>
      <p sl="de">In Europa vige il principio che chi inquina paga. Mi pare un criterio ottimo e importante; non ha senso scaricare la responsabilità per simili incidenti sulle casse pubbliche. Parimenti non mi sembra giustificato l’appello a un’estensione del fondo di solidarietà, giacché in questo caso è noto chi ha inquinato e chi deve quindi pagare i danni arrecati. Certo nel caso di simili catastrofi sorgono dubbi in merito alla capacità delle singole aziende di sostenerne i costi finanziari. Qui mi rivolgo di nuovo alla Commissione che dovrebbe verificare l’opportunità di imporre soluzioni assicurative volte a garantire un giusto indennizzo alle persone che hanno subito perdite.</p>
    </intervention>
    <intervention id="2-596" speaker_id="96672" name="Marita ULVSKOG" is_mep="True" mode="spoken" nationality="Sweden" birth_date="04-09-1951" birth_place="Luleå" p_group="Group of the Progressive Alliance of Socialists and Democrats in the European Parliament" m_state="SE">
      <p sl="sv">Quella che si è abbattuta sull’Ungheria è una catastrofe terribile e provo una profonda solidarietà con tutte le persone colpite.</p>
      <p sl="sv">Ciò che mi risulta incomprensibile è come un materiale di scarto contenente cromo, arsenico e mercurio possa essere lasciato a decantare in un bacino a cielo aperto dove teoricamente anche una pioggia abbondante potrebbe essere sufficiente a creare una situazione di pericolo. Quanti altri bacini di questo tipo esistono in Ungheria, in Europa e nel mondo?</p>
      <p sl="sv">Permettetemi di citare uno studioso di biogeometria:</p>
      <p sl="sv">Cito le sue parole in inglese: “Occorre stilare con urgenza un inventario mondiale completo di questi bacini di decantazione in cui si accumulano materiali tossici che sono delle vere e proprie bombe chimiche a orologeria. … È la terza catastrofe di questo tipo a verificarsi in Europa negli ultimi 12 anni. Tutti questi incidenti potevano essere evitati. Non si può affidare esclusivamente alla ricerca il compito di proteggere il mondo da simili catastrofi. Occorrono norme e controlli dello Stato.”</p>
      <p sl="sv">Signora Commissario, qual è la sua opinione a riguardo? Occorre davvero una normativa migliore sulle sostanze chimiche, un migliore principio di sostituzione, norme più efficaci, più regole e controlli, più prodotti alternativi? Cosa dobbiamo fare e con quale tempistica? Dobbiamo prefiggerci di realizzare cambiamenti a lungo termine e mettere a punto misure preventive.</p>
    </intervention>
    <intervention id="2-599" speaker_id="39717" name="Ramona Nicole MĂNESCU" is_mep="True" mode="spoken" nationality="Romania" birth_date="06-12-1972" birth_place="Constanţa" p_group="Group of the European People's Party (Christian Democrats)" m_state="RO">
      <p sl="ro">È il momento di fare un gesto concreto di solidarietà a favore dell’Ungheria adesso che la catastrofe ecologica si sta espandendo e le sostanze tossiche fuoriuscite dalle vasche dell’impianto hanno già raggiunto le acque del Danubio.</p>
      <p sl="ro">In questa situazione chiedo alla Commissione europea di intervenire direttamente nella gestione del caso, utilizzando qualsiasi mezzo disponibile per assistere l’Ungheria e chiedere alle autorità responsabili di fornire i seguenti documenti e dati: uno studio sugli effetti ecosistemici di ogni sostanza chimica coinvolta; i dati relativi alla quantità di sostanze fuoriuscite e il loro impatto su flora e fauna; una relazione sulle misure adottate dalle autorità ungheresi in cui venga precisata la quantità di sostanze chimiche versate sui fanghi come contromisura e l’impatto ambientale di tali nuove sostanze.</p>
      <p sl="ro">Considerata la gravità della situazione e il pericolo rappresentato da simili fuoriuscite di materiali tossici, penso che dobbiamo intervenire con la massima prontezza. La Commissione europea è l’unico organo autorizzato a richiedere tali informazioni al fine di impedire a questa catastrofe ambientale di diffondersi presso gli altri Stati membri lungo il Danubio e di intervenire immediatamente per arginare gli effetti provocati dalla fuoriuscita.</p>
      <p sl="ro">Allo scopo presenterò un’interrogazione scritta alla Commissione, poiché oltre all’elaborazione di una strategia preventiva per evitare il ripetersi di simili disastri, mi aspetto che ci presenti misure concrete nell’immediato, da applicare subito al disastro ambientale che si sta verificando in Ungheria. Sono estremamente preoccupata per gli effetti che questo incidente potrebbe avere anche sulla Romania.</p>
    </intervention>
    <intervention id="2-600" speaker_id="96725" name="Bas EICKHOUT" is_mep="True" mode="spoken" nationality="Netherlands" birth_date="08-10-1976" m_state="NL">
      <p sl="nl">Signora Presidente, vorrei ringraziare la signora Commissario per il suo intervento in cui ha affermato che non occorrono nuove norme di legge, anche se le sue conclusioni mi sembrano piuttosto affrettate. In tutta onestà, questi fanghi rossi non dovrebbero essere considerati rifiuti pericolosi? Non vi sono ragioni per classificarli altrimenti. Cosa intendeva esattamente? La normativa in essere è davvero sufficiente?</p>
      <p sl="nl">La direttiva sulla prevenzione e riduzione integrate dell’inquinamento (IPPC) che si applica anche a questo impianto di produzione dell’alluminio prevede tra l’altro il ricorso alle migliori tecniche disponibili. Tali tecniche prevedono ad esempio la costruzione di due muri di protezione, mentre in questo caso ne era stato costruito soltanto uno. È evidente che sussistono alcuni problemi e vorrei che la Commissione effettuasse un’analisi molto più precisa sull’adeguatezza della legislazione vigente.</p>
      <p sl="nl">Le ispezioni costituiscono un capitolo a parte. Le fotografie scattate in giugno evidenziavano già alcune perdite ma le autorità di vigilanza hanno dichiarato che non rappresentavano un problema. Quelle ispezioni si sono rivelate inadeguate. Forse è giunto il momento per la Commissione di presentare proposte più ambiziose in materia di ispezioni europee al fine di garantire che gli ispettori nazionali siano a loro volta oggetto di un controllo e impedire il ripetersi di simili disastri in futuro.</p>
    </intervention>
    <intervention id="2-601" speaker_id="1930" name="Horst SCHNELLHARDT" is_mep="True" mode="spoken" nationality="Germany" birth_date="12-05-1946" birth_place="Rüdigershagen" p_group="Group of the European People's Party (Christian Democrats)" m_state="DE">
      <p sl="de">Signora Presidente, signora Commissario, onorevoli deputati, naturalmente provo cordoglio per le vittime della catastrofe. Quando ho letto sul giornale della fuoriuscita dei fanghi rossi dal bacino, in qualità di membro della commissione per l’ambiente, la sanità pubblica e la sicurezza alimentare mi sono chiesto come tutto questo fosse potuto accadere. Infatti da anni promulghiamo regolamenti e leggi allo scopo di isolare e conservare al sicuro queste sostanze tossiche, affinché simili incidenti non si verifichino. È palese che qualcosa sia andato storto in questo caso, evidentemente ci sono dei colpevoli che non hanno applicato le norme dell’Unione europea. A questo punto occorre semplicemente chiamare all’appello i responsabili. Dobbiamo stabilire chi è responsabile e chi non lo è.</p>
      <p sl="de">Ammiro gli ungheresi per la prontezza con cui hanno reagito, riuscendo così a impedire un danno ancora maggiore. Ma non per questo dobbiamo permettere che le cose siano lasciate come stanno. I responsabili devono essere identificati tramite un’indagine e messi alla berlina.</p>
      <p sl="de">Vorrei precisare che non è possibile modificare il fondo di solidarietà in seguito a questo avvenimento. Il fondo è stato costituito in occasione delle alluvioni del 2002, esistono delle regole e gli errori di gestione in un paese non possono essere scaricati sull’Unione europea per ottenere da essa la copertura dei danni. Non è questo il modo di procedere e il fondo di solidarietà non è stato costituito per questo scopo. Il fondo serve per eventi imprevisti che si possono verificare una tantum. La riserva finanziaria deve essere utilizzata per simili casi e non per incidenti come quello avvenuto in Ungheria.</p>
      <p sl="de">Ma suggerisco un’alternativa; in occasione delle alluvioni del 2002 non esisteva ancora il fondo di solidarietà e potemmo in quel caso attingere alle risorse del Fondo europeo per lo sviluppo regionale (FESR), per esempio riducendo l’ammontare del cofinanziamento in questo ambito. In questo modo abbiamo aiutato i paesi, consentendo loro di impiegare le risorse nazionali per altro. Anche in questo caso è possibile trovare un altro modo per mettere a disposizione questi fondi. È una raccomandazione che pongo all’attenzione della Commissione.</p>
    </intervention>
    <intervention id="2-602" speaker_id="96910" name="Judith A. MERKIES" is_mep="True" mode="spoken" nationality="Netherlands" birth_date="28-09-1966" birth_place="London " p_group="Group of the Progressive Alliance of Socialists and Democrats in the European Parliament" m_state="NL">
      <p sl="hu">Voglio esprimere la mia solidarietà agli ungheresi colpiti dal disastro ambientale che ha richiamato l’attenzione del mondo sul vostro paese. Questa catastrofe ha fatto capire a tutti l’importanza fondamentale della manutenzione e dei controlli sui vecchi impianti industriali. Le spese di manutenzione non devono essere ridotte a causa della crisi economica.</p>
      <p sl="nl">ENJudith A. Merkies (S&amp;D). Adesso passo alla lingua olandese. Il disastro ambientale in Ungheria ha attirato l’attenzione di tutta l’Europa ed è apparso senz’altro chiaro, come avete già sentito, che i controlli sulla manutenzione e la manutenzione stessa sono fondamentali, anche nel caso di vecchi impianti e delle fabbriche di un tempo. Nonostante questi tempi di crisi economica non possiamo davvero risparmiare sulla manutenzione e sui controlli. Una trasposizione adeguata e l’attuazione delle direttive sui rifiuti sono aspetti fondamentali e indispensabili.</p>
      <p sl="nl">Inoltre è opportuno ricordare che i rifiuti sono le materie prime del futuro e devono rappresentare un’opportunità anziché un rischio. Non è possibile tollerare una raccolta dei rifiuti come questa – con laghi di prodotti di scarto. I rifiuti devono essere riciclati o riutilizzati. I piani europei per l’ambiente e le materie prime sono assai ambiziosi. Gli Stati membri devono essere almeno altrettanto ambiziosi e affrettarsi ad agire negli interessi degli esseri umani, dell’ambiente e dell’industria, intervenendo con maggiore incisività a favore del riciclaggio e del riutilizzo dei rifiuti.</p>
      <p sl="nl">Mi associo pertanto agli appelli rivolti all’Ungheria, alla Commissione e agli altri Stati membri in cui simili incidenti potrebbero anche verificarsi, affinché si garantisca un’applicazione idonea delle direttive sui rifiuti, compresi i rifiuti industriali, e dei requisiti per la sicurezza ambientale. Inoltre non dobbiamo dimenticare la supervisione sui lavori di manutenzione. Una tragedia umana e ambientale di questo tipo non si dovrà ripetere mai più.</p>
    </intervention>
    <intervention id="2-604" speaker_id="37324" name="Adina-Ioana VĂLEAN" is_mep="True" mode="spoken" nationality="Romania" p_group="Group of the European People's Party (Christian Democrats)" m_state="RO">
      <p sl="en">Signora Presidente, questo dramma ci richiama alla nostra responsabilità di politici. Non occorre emanare con urgenza una nuova normativa, l’ennesimo pacchetto legislativo. Disponiamo già di un corpus legislativo completo in materia ambientale con la direttiva europea sui rifiuti derivanti dalle attività estrattive. Il problema in Europa non è quello di disporre di un quadro giuridico sufficiente, bensì di garantire un’attuazione adeguata delle leggi a opera degli Stati membri.</p>
      <p sl="en">È evidente che alle imprese sono state fatte troppe concessioni in occasione delle trattative con le autorità nazionali per la classificazione dei rifiuti pericolosi che devono essere disciplinati dai più stringenti criteri di sicurezza. Inoltre sono francamente preoccupata dal numero elevato di depositi tossici che costellano la regione danubiana e dagli oltre mille siti contaminati nella sola area rumena. Credo che la prima priorità ai fini della prevenzione sarebbe quella di stilare un elenco di questi siti in Europa. Non possiamo permetterci di aspettare fino al 2012, data in cui diventerà obbligatoria.</p>
      <p sl="en">Gli Stati membri dovrebbero fornire alla Commissione tali informazioni su base volontaria entro il più breve tempo possibile. Questo incidente dimostra che la Commissione dovrebbe essere dotata di strumenti più efficaci per garantire la corretta attuazione del diritto ambientale, specialmente in Europa centro-orientale. Dimostra altresì che la Commissione dovrebbe disporre di maggiori risorse per vigilare sul controllo della qualità e sulle ispezioni in questi siti pericolosi.</p>
      <p sl="en">Da ultimo vorrei sottolineare che il principio ispiratore dovrebbe essere quello di far pagare a chi inquina i danni arrecati all’ambiente. Non sono pertanto sicura che sarebbe opportuno utilizzare il fondo di solidarietà UE per le calamità naturali, giacché ciò metterebbe in discussione questo principio che è alla base della direttiva sulla responsabilità ambientale.</p>
    </intervention>
    <intervention id="2-605" speaker_id="28321" name="Satu HASSI" is_mep="True" mode="spoken" nationality="Finland" birth_date="03-06-1951" birth_place="Helsinki" p_group="Group of the Greens/European Free Alliance" m_state="FI">
      <p sl="fi">Signora Presidente, onorevoli colleghi, vorrei fare due osservazioni. La prima riguarda la Commissione che dovrebbe senz’altro inviare una task force in Ungheria per valutare la situazione in loco. Non riteniamo affatto soddisfacente fare affidamento solo sulle informazioni fornite dalle autorità ungheresi, per esempio in relazione alle sostanze effettivamente contenute nei fanghi rossi. Occorrono dati presentati da inquirenti indipendenti.</p>
      <p sl="fi">La seconda osservazione riguarda l’affermazione della signora Commissario in merito al fatto che i fanghi rossi non soddisfano i criteri per essere definiti rifiuti pericolosi e che la nostra legislazione è adeguata. Qui ci troviamo dinanzi a una contraddizione nei termini. È evidente che i criteri per i rifiuti pericolosi debbano essere resi più precisi e includere anche i livelli di alcalinità o i valori di pH.</p>
    </intervention>
    <intervention id="2-606" speaker_id="28291" name="Romana JORDAN" is_mep="True" mode="spoken" nationality="Slovenia" birth_date="08-01-1966" birth_place="Celje" p_group="Group of the European People's Party (Christian Democrats)" m_state="SI">
      <p sl="sl">Dobbiamo fare tutto quanto in nostro potere per scongiurare simili incidenti in futuro. Mi aspetto che l’Unione europea appuri perché simili incidenti continuino a verificarsi entro il suo territorio e intervenga di conseguenza.</p>
      <p sl="sl">Certo, dobbiamo verificare con maggiore severità l’attuazione delle norme che abbiamo promulgato. Gli studi condotti su singoli incidenti dimostrano che essi accadono, tra l’altro, a causa di negligenze e di infrazioni della legge. Nel complesso abbiamo compiuto solo progressi minimi nell’attuazione della legislazione ambientale all’interno dell’Unione.</p>
      <p sl="sl">Mi aspetto inoltre che la Commissione fornisca delle informazioni su eventuali futuri rischi transfrontalieri alla salute umana legati all’incidente in Ungheria. Per esempio, le sostanze tossiche si sposteranno per via aerea e le popolazioni degli Stati limitrofi, come ad esempio la Slovenia, saranno in pericolo se le inalano?</p>
      <p sl="sl">Dobbiamo obbligare chi inquina a rendere conto dei danni e applicare in maniera rigorosa il principio “chi inquina paga”. Il ricorso al denaro pubblico per ovviare ai danni e aiutare la popolazione dovrebbe essere soltanto un rimedio estremo, reso necessario dallo spirito di solidarietà.</p>
      <p sl="sl">In questo modo incoraggiamo le aziende a svolgere le loro attività entro standard di sicurezza.</p>
    </intervention>
    <intervention id="2-607" speaker_id="28178" name="Miroslav MIKOLÁŠIK" is_mep="True" mode="spoken" nationality="Slovakia" birth_date="11-09-1952" p_group="Group of the European People's Party (Christian Democrats)" m_state="SK">
      <p sl="sk">Prima di tutto desidero esprimere compartecipazione sincera agli amici ungheresi e solidarietà alle famiglie dei sopravvissuti, nonché preoccupazione per i 150 feriti.</p>
      <p sl="sk">I fanghi tossici che sono fuoriusciti da una breccia nella diga dell’impianto di produzione dell’alluminio hanno inondato le aree circostanti per circa 40 chilometri quadrati e contaminato i corsi d’acqua che confluiscono nel Danubio. Forse sono ben nove le persone decedute a causa di questa catastrofe ambientale che è la peggiore mai registrata nella storia del paese.</p>
      <p sl="sk">A mio giudizio è prioritario innanzi tutto limitare le conseguenze del disastro e impegnarsi con responsabilità al risanamento degli ecosistemi fluviali, oltre a lavorare sulla prevenzione di simili incidenti in futuro. L’Unione europea può assumere un ruolo importante in questo contesto ed è suo diritto e dovere insistere sul rispetto rigoroso di elevati requisiti ambientali, giacché presumo che altri bacini altrettanto pericolosi esistano anche presso gli altri Stati membri.</p>
    </intervention>
    <intervention id="2-608" speaker_id="96814" name="Elena BĂSESCU" is_mep="True" mode="spoken" nationality="Romania" birth_date="24-04-1980" birth_place="Constanţa" p_group="Group of the European People's Party (Christian Democrats)" m_state="RO">
      <p sl="ro">Mi associo alle parole di solidarietà espresse in relazione agli eventi occorsi e desidero fare alcune considerazioni. Secondo l’analisi di Greenpeace, questo incidente è ben più grave di quello avvenuto a Baia Mare nel 2000 che ricordo non aver causato la perdita di alcuna vita umana e di avere avuto nel tempo un impatto relativamente modesto. In ogni caso i deputati ungheresi hanno presentato una risoluzione in cui chiedono la messa al bando delle tecnologie a base di cianuro nelle attività estrattive senza proporre alcuna alternativa e con l’unico scopo di bloccare il progetto minerario di Roşia Montana.</p>
      <p sl="ro">Con rammarico osserviamo che a dieci anni di distanza l’Europa si confronta ancora con gravi rischi alla sicurezza umana e ambientale. Questa situazione è frutto di norme in materia di tutela ambientale e prevenzione degli incidenti che si sono dimostrate inadeguate o scarsamente applicate. Tra i provvedimenti necessari figura la revisione dei criteri per la classificazione dei rifiuti tossici e pericolosi. Abbiamo infatti osservato che i fanghi rossi del tipo che ha causato l’incidente di Kolontar non sono classificati come rifiuti pericolosi.</p>
    </intervention>
    <intervention id="2-609" speaker_id="23868" name="Monika BEŇOVÁ" is_mep="True" mode="spoken" nationality="Slovakia" birth_date="15-08-1968" birth_place="Bratislava" m_state="SK">
      <p sl="sk">Credo che in Europa siamo rimasti tutti scossi dal disastro ambientale occorso in Ungheria due settimane fa e colgo l’occasione per esprimere solidarietà e cordoglio sincero alle famiglie dei sopravvissuti anche a nome di tutti gli slovacchi. Sono compiaciuta che gli slovacchi siano stati tra i primi ad accorrere per aiutare i nostri amici ungheresi.</p>
      <p sl="sk">Sono dell’opinione che l’Unione europea e il governo ungherese, insieme all’impresa coinvolta nel disastro ambientale, debbano agire di concerto nella situazione attuale per trovare una soluzione.</p>
      <p sl="sk">Signora Presidente, vorrei concludere spiegando molto succintamente alla collega Morvai che la mia reazione non era affatto collegata all’incidente in Ungheria e che non me ne sto seduta in Parlamento alle undici di sera per il piacere di deridere chi sta soffrendo. La mia reazione è stata suscitata dalla dichiarazione assolutamente sciocca del suo collega del partito estremista ungherese Jobbik che ha collegato la drammatica situazione in Ungheria con la legge sulla lingua in Slovacchia. Posso assicurare all’onorevole deputato in questione che il governo attuale, in cui siede anche il partito di lingua ungherese Hid, non ha emendato la legge sulla lingua e che tale legge è senz’altro equilibrata. Collegare questi decessi e il disastro in Ungheria con la legge slovacca sulla lingua è assolutamente ridicolo.</p>
    </intervention>
    <intervention id="2-610" speaker_id="97009" name="Kriton ARSENIS" is_mep="True" mode="spoken" nationality="Greece" birth_date="03-08-1977" birth_place="Thessaloniki" p_group="Group of the Progressive Alliance of Socialists and Democrats in the European Parliament" m_state="GR">
      <p sl="el">Signora Presidente, desidero trasmettere un messaggio di solidarietà ai cittadini ungheresi. Signora Comissario, è indispensabile verificare se altri pericoli analoghi sussistono e identificarli prima che accada l’ennesimo incidente. I materiali pericolosi devono essere iscritti in un registro e il Parlamento in quest’Aula ha già preso posizione su questi temi. Chiediamo che venga vietato l’uso del cianuro nelle miniere aurifere e la Commissione dovrebbe prendere l’iniziativa in tal senso, alla luce del precedente e grave incidente di Baia Mare che ha avuto gravi ricadute proprio a causa dell’utilizzo di cianuro.</p>
      <p sl="el">Concordo perfettamente con quanto lei ha detto in merito al fondo di solidarietà. Inoltre dobbiamo riesaminare anche la direttiva sul suolo che non vogliamo più vedere bloccata dal Consiglio e impegnarci nella decontaminazione del terreno e nell’identificazione dei soggetti responsabili.</p>
    </intervention>
    <intervention id="2-611" speaker_id="97017" name="Ulrike LUNACEK" is_mep="True" mode="spoken" nationality="Austria" birth_date="26-05-1957" birth_place="Krems a.d. Donau" p_group="Group of the Greens/European Free Alliance" m_state="AT">
      <p sl="de">Signora Presidente, signora Commissario, questa catastrofe sembra corroborare per l’ennesima volta l’importanza della legislazione europea, della sua applicazione e dei controlli. Questo perché le catastrofi ambientali hanno effetti che non si fermano ai confini di uno Stato membro o di qualsiasi altro paese del mondo, bensì si propagano anche altrove, oltre i confini, attraverso le falde acquifere, i fiumi contaminati, la polvere e l’aria.</p>
      <p sl="de">Signora Commissario, altri deputati hanno già fatto presente che le leggi europee in vigore sono talvolta insufficienti, non vengono applicate con il necessario rigore o con un adeguato controllo da parte della Commissione. Una di queste leggi riguarda la responsabilità civile, si tratta di una norma effettivamente lacunosa perché dovrebbe attribuire la responsabilità a chi causa questo tipo di incidenti e obbligarli a pagare. Quali modifiche normative intende introdurre al fine di garantire che i responsabili paghino per i danni causati? Cosa intendete fare nei confronti dell’Ungheria affinché siano autorizzate indagini indipendenti e cosa ne pensa della proposta suggerita anche dalla collega Satu Hassi di istituire una task force dell’Unione europea?</p>
      <p sl="de">Abbiamo sentito che ai giornalisti è stato impedito di indagare su questo incidente. Intende fare pressioni sul governo ungherese affinché sia garantita una comunicazione indipendente delle informazioni?</p>
    </intervention>
    <intervention id="2-612" speaker_id="photo_generic" name="Kristalina Georgieva" is_mep="True" mode="spoken">
      <p sl="en">membro della Commissione. – Signora Presidente, ringrazio molto gli onorevoli deputati che sono intervenuti. Avete fornito un quadro accurato di tutte le questioni da affrontare. Prima di passare alle risposte, permettetemi di fare ancora una considerazione. Quando ho raggiunto ieri i villaggi colpiti, il mio primo pensiero è stato: grazie a Dio l’incidente è accaduto di giorno, perché se fosse avvenuto di notte il numero delle vittime sarebbe stato ben più alto.</p>
      <p sl="en">Da lontano si ha quasi l’impressione che le case siano state dipinte di rosso per metà. Il livello del colore si trova ben al di sopra dei letti in cui dormono donne, uomini, bambini e anziani. Dinanzi a un’esperienza del genere è fondamentale avere una discussione ponderata e fare tesoro di ciò che questa situazione ci insegna. Così facendo possiamo raccogliere input utili per lo stato di allerta, prevenzione e risposta nel caso di futuri disastri.</p>
      <p sl="en">Le osservazioni formulate in quest’Aula sono oggetto di una valutazione molto attenta da parte mia e cercherò di rispondere alle vostre domande.</p>
      <p sl="en">In relazione all’aspetto legislativo e al ruolo della Commissione avevo dichiarato più precisamente che da una prima analisi la nostra legislazione sembra essere adeguata e nei casi di mancato intervento riscontriamo piuttosto un problema a livello di attuazione ed esecuzione delle direttive. Ribadisco che ho parlato di una “prima analisi” e nelle conclusioni ho sottolineato che verificheremo ulteriormente la presenza di eventuali lacune nella normativa.</p>
      <p sl="en">In base all’analisi del caso in esame e di altri casi analoghi, ci siamo resi conto che dobbiamo concentrarci innanzi tutto sull’attuazione della legislazione in vigore piuttosto che decidere di scrivere l’ennesimo pezzo di carta da impilare in cima a tutti gli altri, perché sappiamo che il punto debole è proprio l’attuazione.</p>
      <p sl="en">Parlando di alcuni aspetti squisitamente legislativi, vediamo che in questo momento emergono principalmente due questioni, cui potrebbero aggiungersene altre nel corso della nostra valutazione.</p>
      <p sl="en">La prima questione riguarda la classificazione dei fanghi rossi come sostanze pericolose. Non abbiamo detto che i fanghi rossi non sono mai pericolosi; possono diventare pericolosi se contengono una percentuale elevata di metalli pesanti e se sussistono particolari proprietà tecniche. In altre parole, i fanghi rossi sono effettivamente classificati come sostanze pericolose in alcuni casi. In questo momento e sulla base delle informazioni pervenute dalle autorità ungheresi, possiamo affermare che sulla base dei dati a nostra disposizione questi fanghi rossi non sono pericolosi, ma ovviamente occorre condurre un’analisi più approfondita. Occorre interrogarsi su cosa fare in questi casi e se sia davvero opportuno ampliare la definizione di rifiuto pericoloso È una domanda cui non posso rispondere oggi ma vi assicuro che sarà oggetto di una disamina.</p>
      <p sl="en">La seconda questione legislativa cruciale sollevata da numerosi deputati concerne la responsabilità. La direttiva sulla responsabilità ambientale dispone di un armamentario sufficiente a garantire il rispetto del principio “chi inquina paga”? All’inizio della mia dichiarazione ho precisato che la Commissione sta già valutando la necessità di una regolamentazione più severa degli obblighi che ricadono sulle imprese in ragione del loro effetto inquinante. Posso assicurarvi che anche questo aspetto sarà esaminato scrupolosamente.</p>
      <p sl="en">Un altro aspetto pertinente è quello finanziario. Cosa possiamo fare? L’Ungheria dispone di fondi strutturali e di fondi per lo sviluppo rurale specifici per il paese. In base all’esperienza sappiamo che rimane sempre un certo margine di manovra nell’attuazione dei programmi. In realtà nessun paese riesce a utilizzare completamente i fondi strutturali e le priorità cambiano nel tempo. L’Ungheria potrà dunque, se ritenuto assolutamente prioritario dal governo, destinare i fondi strutturali o i fondi per lo sviluppo rurale al controllo ambientale, agli impianti di trattamento, al ripristino delle infrastrutture danneggiate e alla bonifica dei terreni agricoli. Tali fondi possono essere utilizzati anche per cambiare la destinazione d’uso dei terreni, perché le terre che ho visto con i miei occhi forse non potranno essere decontaminate rapidamente e riutilizzate per i normali scopi agricoli, ma potrebbero essere convertite alla produzione di colture energetiche che non devono soddisfare i medesimi requisiti in termini di sostanze pericolose.</p>
      <p sl="en">Sull’uso del fondo di solidarietà sono state espresse opinioni divergenti e a questo proposito vorrei fare un paio di osservazioni. Se da un lato posso convenire che deve essere l’inquinatore a pagare, dall’altro lato subentra la solidarietà europea e la compassione dinanzi a queste comunità colpite da un simile disastro, ossia il desiderio di aiutarle in questo momento, giacché ci vorranno mesi prima che l’industria sia chiamata a far fronte alle sue responsabilità.</p>
      <p sl="en">In qualità di Commissario responsabile per gli aiuti umanitari e la risposta alle crisi, mi trovo in una situazione scomoda laddove posso aiutare rapidamente le vittime delle alluvioni in Pakistan ma non dispongo di alcuno strumento per aiutare le vittime dell’incidente in Ungheria. In occasione delle alluvioni di quest’estate in Romania e Moldavia ho potuto erogare rapidamente i finanziamenti per la Moldavia, mentre non ho potuto fare nulla per le vittime delle alluvioni in Romania – e non sto parlando a titolo personale ma a nome di tutti i cittadini europei.</p>
      <p sl="en">Dobbiamo ritornare su questo problema e valutare se dinanzi a un moltiplicarsi delle crisi in Europa e all’estero non sia opportuno dotarci di uno strumento che ci consenta di essere vicini ai nostri cittadini in difficoltà.</p>
      <p sl="en">Inoltre, i cittadini europei non capiscono bene perché possiamo aiutare il Pakistan mentre non possiamo aiutare Ajka.</p>
      <p sl="en">I deputati hanno posto alcuni quesiti in relazione al ruolo della Commissione. A scanso di equivoci voglio precisare che le ispezioni e i controlli rientrano nell’ambito di competenza degli Stati membri. La Commissione non dispone di un mandato a tal fine. Ciò che possiamo fare attraverso attività di formazione, campagne di sensibilizzazione e l’esperienza pratica è di sollecitare gli Stati membri a incrementare con maggiore celerità le loro attività di osservazione e ispezione. Un deputato ha dichiarato che in questo ambito esiste un evidente deficit istituzionale. La Commissione può contribuire con un’offerta formativa, ma non abbiamo la facoltà di inviare degli ispettori o sostituirci alle autorità nazionali.</p>
      <p sl="en">In futuro potremo forse essere incaricati anche di questo compito, ma al momento esula dalle nostre competenze e francamente reputo molto più importante che alle autorità nazionali siano forniti gli strumenti necessari a svolgere le loro funzioni piuttosto che aggiungere ulteriori ispezioni. L’importante è assicurarsi che chi se ne occupa abbia gli strumenti per svolgere il suo lavoro.</p>
      <p sl="en">Tra le questioni sollevate figurava anche il riciclaggio dei fanghi rossi. La direttiva prevede incentivi alla ricerca e la nostra legislazione in materia ambientale incoraggia il passaggio alla migliore tecnologia disponibile.</p>
      <p sl="en">Con riferimento all’impianto di Ajka, la fabbrica avrebbe dovuto essere resa conforme agli standard più elevati entro il 2012. Certo è terribile che l’incidente si sia verificato due anni prima. Ovviamente dobbiamo trarre le debite conclusioni da questo avvenimento – e qui terminerò il mio intervento su questo argomento perché ho abbondantemente superato il tempo a disposizione – e incrementare la nostra vigilanza su altri siti in Europa che potrebbero diventare una potenziale fonte di pericolo in futuro.</p>
      <p sl="en">La chiave per fare in modo che i rischi non degenerino in disastri è il monitoraggio, la protezione e la prevenzione; non posso che concordare con gli oratori che hanno insistito su questo punto. Disponiamo di una politica di prevenzione e preparazione ai disastri ma come le altre leggi di cui abbiamo discusso, anche in questo caso la sua applicazione concreta dipende dagli Stati membri.</p>
      <p sl="en">La Commissione farà la sua parte presentandovi una proposta, ossia una comunicazione sul rafforzamento della capacità di risposta dell’UE ai disastri e torneremo a voi con un riepilogo delle conclusioni tratte da questo incidente.</p>
    </intervention>
    <intervention id="2-613" speaker_id="96653" name="Katarína NEVEĎALOVÁ" is_mep="True" mode="spoken" nationality="Slovakia" birth_date="10-11-1982" birth_place="Nitra" p_group="Group of the Progressive Alliance of Socialists and Democrats in the European Parliament" m_state="SK">
      <p sl="sk">Vorrei fare una dichiarazione personale in risposta alle parole dell’onorevole Morvai.</p>
      <p sl="sk">Ci sono tre precisazioni che desidero fare. Innanzi tutto è stata l’onorevole Morvai stessa a reagire con garbo in quest’Assemblea a quanto veniva detto dagli altri deputati. In secondo luogo è assolutamente spregevole strumentalizzare a fini politici un avvenimento drammatico come quello accaduto in Ungheria e confrontarlo con altre questioni completamente slegate da esso. La terza precisazione è che l’onorevole Morvai non può onestamente credere nella sensatezza di un discorso fatto da qualcuno che sfila in quest’Aula indossando una divisa fascista.</p>
    </intervention>
    <intervention id="2-614" speaker_id="1941" is_mep="True" mode="spoken" role="Presidente" name="Roberta ANGELILLI" nationality="Italy" birth_date="01-02-1965" birth_place="Roma" p_group="Group of the European People's Party (Christian Democrats)" m_state="IT">
      <p sl="unknown">La discussione è chiusa.</p>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="2-615" speaker_id="96832" name="Kinga GÖNCZ" is_mep="True" mode="written" nationality="Hungary" birth_date="08-11-1947" birth_place="Budapest" p_group="Group of the Progressive Alliance of Socialists and Democrats in the European Parliament" m_state="HU">
      <p sl="hu">Nonostante il Primo ministro ungherese abbia dichiarato che l’Ungheria è abbastanza forte da riuscire a superare da sola le conseguenze di questa catastrofe, vorrei ringraziare la Commissione europea e gli Stati membri per gli aiuti offerti sinora per ovviare agli effetti del disastro. L’incidente in Ungheria mette in luce la necessità di norme comunitarie più severe in materia di protezione civile. Il trattato di Lisbona lo rende possibile nella misura in cui stabilisce che la gestione delle catastrofi è una responsabilità condivisa tra la Comunità e gli Stati membri. L’incidente nei pressi di Ajka può essere il primo banco di prova della direttiva sulla responsabilità ambientale entrata in vigore nel 2007 e a questo punto appureremo se siamo in grado di dare piena applicazione al principio “chi inquina paga”. La direttiva in questione propone tra l’altro che le società accantonino riserve finanziarie a copertura degli effetti di eventuali incidenti industriali.</p>
      <p sl="hu">È opportuno riflettere sull’opportunità di rendere tali riserve obbligatorie per le industrie che trattano materiali pericolosi. Sollecito il governo ungherese a discutere quanto prima con la Commissione europea l’eventuale ridestinazione dei fondi per la tutela ambientale e lo sviluppo rurale ai fini di una gestione dell’incidente. Plaudo alla proposta avanzata dalla Commissione europea nella comunicazione sulla revisione del bilancio, pubblicata lo scorso martedì, di rendere il fondo di solidarietà disponibile in futuro anche alle attività di ripristino dei danni provocati dagli incidenti industriali.</p>
    </intervention>
    <intervention id="2-616" speaker_id="96807" name="Ivailo KALFIN" is_mep="True" mode="written" nationality="Bulgaria" birth_date="30-05-1964" birth_place="Sofia" p_group="Group of the Progressive Alliance of Socialists and Democrats in the European Parliament" m_state="BG">
      <p sl="bg">Desidero porgere innanzi tutto le mie condoglianze alle famiglie dei nove cittadini ungheresi deceduti in seguito all’incidente e comunicare la mia solidarietà a tutte le vittime.</p>
      <p sl="bg">Un incidente industriale come quello avvenuto in Ungheria solleva una serie di questioni che toccano da vicino i cittadini europei. Come prevedibile, i miei concittadini bulgari sono estremamente preoccupati e vogliono sapere se le acque del Danubio sono o resteranno contaminate con metalli pesanti o sostanze nocive in seguito a questo incidente.</p>
      <p sl="bg">Signora Commissario, quali sono i poteri di cui dispone la Commissione europea per organizzare la capacità di risposta a simili situazioni a livello di prevenzione, risposta immediata, monitoraggio dei rischi e indennizzo delle vittime? L’UE può ordinare un’analisi sui rischi ambientali derivanti dall’incidente in Ungheria da presentare il prima possibile?</p>
      <p sl="bg">La questione non è tanto quella di trasferire le competenze nazionali agli organi comunitari, quanto rassicurare i cittadini in relazione a problemi che si propagano ben oltre i confini nazionali.</p>
    </intervention>
    <intervention id="2-617" speaker_id="95017" name="Iosif MATULA" is_mep="True" mode="written" nationality="Romania" birth_date="23-08-1958" birth_place="Tamasda" p_group="Group of the European People's Party (Christian Democrats)" m_state="RO">
      <p sl="ro">Desidero manifestare solidarietà con la popolazione colpita dal disastro ambientale che si è verificano in Ungheria all’inizio del mese. Di fronte a questo evento credo che siamo chiamati a comportarci con decoro, senza sollevare polveroni, inscenare scandali o strumentalizzare le immagini di questo sventurato incidente industriale. Dall’incidente in Ungheria possiamo trarre un’importante lezione, ossia che l’attività economica non è pericolosa a condizione che siano rispettate le norme più severe in materia di protezione ambientale. Il rischio di distruzione di interi ecosistemi insorge nei casi in cui vengono ignorate le norme promulgate dall’UE. L’incidente in Ungheria offre altresì un esempio della solidarietà europea. Un team composto da esperti di diversi paesi si è recato in loco per coadiuvare le autorità nel lavoro di contenimento delle conseguenze devastanti sulla popolazione e sull’ambiente. I tempi mi sembrano maturi per riprendere la discussione sul sostegno che può essere prestato da una forza di protezione civile europea. Tale forza deve essere disponibile in permanenza e intervenire con prontezza e professionalità nei luoghi colpiti da varie catastrofi che continuano a moltiplicarsi non solo nel nostro continente ma anche nel resto del mondo.</p>
    </intervention>
    <intervention id="2-797" speaker_id="96695" name="Radvilė MORKŪNAITĖ-MIKULĖNIENĖ" is_mep="True" mode="written" nationality="Lithuania" birth_date="02-01-1984" birth_place="Kaunas" p_group="Group of the European People's Party (Christian Democrats)" m_state="LT">
      <p sl="lt">Nell’arco degli ultimi sei mesi in una parte precisa del nostro pianeta si è verificata un’altra grave catastrofe ambientale; in aprile era la marea nera nel golfo del Messico, adesso sono i fanghi rossi in Ungheria. Pur differenti, entrambi i disastri sono accomunati dal fatto che avrebbero potuto essere scongiurati o almeno circoscritti nella loro ampiezza se si fosse prestata maggiore attenzione alla tutela dell’ambiente. Purtroppo in diversi paesi all’interno e al di fuori dell’UE l’ambiente e i requisiti ambientali spesso non figurano tra le priorità nella fase di progettazione, costruzione e messa in funzione di impianti che hanno un impatto significativo sull’ambiente. Sono pertanto certo che se ci guardassimo intorno troveremmo svariati impianti da cui potrebbe scaturire, prima o dopo, un disastro ambientale di maggiore o minore portata. In diversi luoghi possiamo osservare uno scarso riguardo per i requisiti ambientali (sia intenzionale, sia dettato dall’incompetenza); la costruzione degli impianti viene autorizzata in prossimità di aree abitate e la valutazione d’impatto ambientale è condotta con superficialità, senza consultare adeguatamente i residenti e con esiti sempre propensi a favorire il committente. Simili impianti vengono messi in funzione e le rimostranze dei residenti vengono spesso semplicemente ignorate. Lancio un appello alla Commissione europea e agli Stati membri affinché aprano gli occhi questa volta e prendano atto della situazione reale su cui occorre intervenire introducendo emendamenti legislativi, incrementando i controlli sullo stato di attuazione dei criteri ambientali e sanzionando i casi di inottemperanza, nonché rendendo possibili valutazioni d’impatto ambientale imparziali.</p>
    </intervention>
    <intervention id="2-618" speaker_id="28299" name="Bogusław SONIK" is_mep="True" mode="written" nationality="Poland" birth_date="03-12-1953" birth_place="Kraków" p_group="Group of the European People's Party (Christian Democrats)" m_state="PL">
      <p sl="pl">La catastrofe ecologica che si è verificata in Ungheria ci ha colpiti per la sua portata e per le conseguenze particolarmente tragiche. Vogliamo manifestare la nostra solidarietà con le famiglie delle vittime e con quelli che hanno perso tutti i loro averi e che risentiranno degli effetti di questa fuoriuscita di fanghi tossici ancora per diversi anni a venire. Oggi sono certo che sia fondamentale trovare una risposta alla domanda che spesso ci si pone: sarebbe stato possibile impedire questa tragedia? Più precisamente, come si sarebbe dovuto fare e cosa stiamo facendo noi del Parlamento europeo per garantire che simili avvenimenti non si ripetano? Sappiamo che in Ungheria e altrove esistono molti altri bacini analoghi. Nella Slesia inferiore in Polonia ad esempio si trova la maggiore discarica di rifiuti liquidi in Europa, creata negli anni Settanta. Possiamo dormire sonni tranquilli in un’Europa dove ha potuto verificarsi questo incidente nonostante le numerose norme vincolanti in vigore che dovrebbero teoricamente garantire un controllo adeguato sulle sostanze chimiche? Esiste il regolamento REACH che è in vigore da tre anni e viene applicato dall’Agenzia europea per le sostanze chimiche. Disponiamo di altri atti legislativi, come il regolamento CLP del 2008 relativo alle sostanze e alle miscele o il sistema mondiale armonizzato (GHS) che classifica le sostanze e le miscele in funzione dei pericoli che ne derivano. Il diritto esistente presso l’Unione e la sua attuazione da parte degli Stati membri devono essere oggetto di un esame attento e approfondito; è nostro dovere definire priorità chiare al fine di garantire un’efficace prevenzione dei rischi e una gestione efficiente delle crisi.</p>
    </intervention>
    <intervention id="2-619" speaker_id="39721" name="Theodor Dumitru STOLOJAN" is_mep="True" mode="written" nationality="Romania" birth_date="24-10-1943" birth_place="Târgovişte" p_group="Group of the European People's Party (Christian Democrats)" m_state="RO">
      <p sl="ro">Desidero esprimere la desolazione che provo per la perdita di vite umane in seguito allo sversamento di rifiuti industriali avvenuto in Ungheria. Esistono calamità naturali come le alluvioni che non possiamo sempre prevenire o di cui non riusciamo a controllare l’impatto. I rifiuti industriali potenzialmente dannosi per l’uomo e l’ambiente sono invece disciplinati da una normativa dell’Unione europea. Purtroppo dobbiamo constatare che non tutti gli Stati membri ottemperano a queste norme. Suggerisco pertanto alla Commissione di fissarsi come obiettivo un controllo sulla qualità delle istituzioni nazionali responsabili dell’applicazione delle norme UE in materia di gestione dei rifiuti industriali potenzialmente pericolosi. Tale controllo deve essere condotto prima di tutto negli Stati membri ammessi nell’UE nel 2004 e nel 2007.</p>
    </intervention>
  </section>
  <section id="creitem25" title="17. Base dati relativa all'origine etnica e razziale nell'Unione europea (discussione)">
    <intervention id="2-621" speaker_id="1941" is_mep="True" mode="spoken" role="Presidente" name="Roberta ANGELILLI" nationality="Italy" birth_date="01-02-1965" birth_place="Roma" p_group="Group of the European People's Party (Christian Democrats)" m_state="IT">
      <p sl="unknown">L'ordine del giorno reca la discussione su:</p>
      <p sl="unknown">l'interrogazione orale alla Commissione sulla base dati relativa all'origine etnica e razziale nell'Unione europea, di Monika Flašíková Beňová, Claude Moraes, Kinga Göncz e Sylvie Guillaume, a nome del gruppo S&amp;D (O-0143/2010 - B7-0553/2010),</p>
      <p sl="unknown">l'interrogazione orale alla Commissione sulla base dati relativa all'origine etnica e razziale nella UE, di Hélène Flautre, Raül Romeva i Rueda e Judith Sargentini, a nome del gruppo Verts/ALE (O-0146/2010 - B7-0554/2010),</p>
      <p sl="unknown">l'interrogazione orale alla Commissione sulla base dati relativa all'origine etnica e razziale nella UE, di Renate Weber, Nathalie Griesbeck, Sophia in 't Veld, Sonia Alfano, Cecilia Wikström, Louis Michel, Sarah Ludford, Gianni Vattimo, Leonidas Donskis, Alexander Alvaro, Niccolò Rinaldi, Ramon Tremosa i Balcells, Metin Kazak e Marielle De Sarnez, a nome del gruppo ALDE (O-0154/2010 - B7-0556/2010)</p>
      <p sl="unknown">l'interrogazione orale alla Commissione sulle basi dati sui Rom e discriminazione, di Rui Tavares, Cornelia Ernst, Marie-Christine Vergiat, Cornelis de Jong, Nikolaos Chountis, Marisa Matias ed Eva-Britt Svensson, a nome del gruppo GUE/NGL (O-0155/2010 - B7-0557/2010).</p>
    </intervention>
    <intervention id="2-622" speaker_id="23868" name="Monika BEŇOVÁ" is_mep="True" mode="spoken" nationality="Slovakia" birth_date="15-08-1968" birth_place="Bratislava" m_state="SK">
      <p sl="sk">autore. – Stando a notizie recenti diramate dai mezzi di comunicazione, la polizia francese utilizza la base dati MENS che riguarda in particolare i Rom e i nomadi.</p>
      <p sl="sk">Alcune organizzazioni non governative hanno sporto una denuncia per la costituzione di una base dati illegale e non dichiarata che raccoglie dati personali relativi all’origine etnica e razziale e hanno annunciato l’intenzione di appellarsi alle autorità competenti. Da parte loro, le autorità francesi negano l’esistenza di una tale base dati. Il ministero dell’Immigrazione aveva annunciato in precedenza l’inserimento di dati biometrici relativi ai Rom espulsi nella base dati OSCAR e la costituzione di un’altra base dati. A quanto risulta, anche i Paesi Bassi e altri paesi dell’Unione europea stanno procedendo alla registrazione di dati etnici e razziali. A fronte di ciò, il Consiglio sta discutendo un progetto di conclusioni per affrontare la questione dei gruppi criminali itineranti, anche se in termini alquanto ambigui e senza informare il Parlamento europeo dell’iniziativa.</p>
      <p sl="sk">Signora Commissario, vorrei sapere da lei in che modo intende procedere la Commissione per verificare la veridicità delle prove relative all’esistenza della base dati MENS in Francia. Qualora la Commissione dovesse appurare che la base dati viola il principio della non discriminazione, quali misure intende adottare per rettificare la situazione? La Commissione prenderà in considerazione la possibilità di avviare procedure contro gli Stati membri per eventuali infrazioni e, alla luce dei recenti sviluppi in altri Stati membri, per la creazione o l’esistenza di basi dati contenenti informazioni relative all’origine etnica e razziale? La Commissione intende avviare un’indagine per raccogliere ulteriori informazioni su tali basi dati e verificare la loro legittimità in base al principio di non discriminazione? Infine vorrei domandare alla Commissione come sta procedendo per garantire che gli Stati membri non ricorrano a censimenti individuali a carattere etnico nelle loro procedure amministrative e penali.</p>
    </intervention>
    <intervention id="2-623" speaker_id="4385" name="Hélène FLAUTRE" is_mep="True" mode="spoken" nationality="France" birth_date="29-07-1958" birth_place="Bapaume" p_group="Group of the Greens/European Free Alliance" m_state="FR">
      <p sl="fr">autore. – Buonasera signora Presidente, signora Commissario. Commissario Reding, penso che oggi siate rimasta soddisfatta, peraltro a giusto titolo, quando la Francia ha risposto all’ingiunzione della Commissione europea e deliberato all’ultimo minuto un programma legislativo volto a istituire le garanzie procedurali previste dalla direttiva sulla libera circolazione.</p>
      <p sl="fr">Secondo la sua valutazione, queste promesse sono sincere e permettono se non di annullare, per lo meno di congelare la procedura d’infrazione. Noi ne prendiamo atto ma come deputati del Parlamento europeo vorremmo ugualmente poter esercitare un controllo sugli impegni presi ed essere informati delle promesse e del calendario presentanti a questo riguardo dalle autorità francesi. Peraltro ricordiamo tutti che avevate interpellato la Francia anche in relazione alle ordinanze di accompagnamento alla frontiera e di obbligo di abbandono del territorio al fine di verificare il carattere non discriminatorio di tali procedimenti amministrativi. Qual è stato l’esito di tale verifica? Ha ricevuto una risposta?</p>
      <p sl="fr">Dopo le informazioni relative alla circolare scellerata e discriminatoria di agosto, la stampa ha rivelato di recente alcune notizie relative a un file, ossia una base dati informatica che raccoglierebbe dati personali relativi all’origine razziale ed etnica. Questo nuovo scandalo nello scandalo non ha scosso la sua fiducia nella sincerità delle autorità francesi e nella veridicità delle informazioni che forniscono?</p>
      <p sl="fr">Commissario Reding, il successivo passo logico non sarebbe quello di tenerci al corrente sull’andamento dell’esame dei documenti richiesti dalla Commissione in relazione alle presunte pratiche discriminatorie della Francia ma anche alla possibile infrazione delle norme di protezione dei dati personali sancite dal nostro diritto comunitario?</p>
      <p sl="fr">A mio avviso i cittadini europei di oggi hanno il diritto di esigere un comportamento responsabile da parte di una Commissione che, oltre a rendere pubblici i suoi successi, deve dimostrare anche la propria determinazione e perseveranza dinanzi alle autorità francesi, come fa d’altronde con tutti gli altri Stati membri dell’Unione europea che hanno preso delle cattive abitudini nei confronti dei Rom, come ampiamente documentato.</p>
      <p sl="fr">Per quanto concerne i file, la commissione nazionale francese per l’informatica e le libertà (CNIL) ha constatato l’esistenza di quattro file illegali contenenti dati personali, in cui i soggetti catalogati sono definiti zingari, gitani o Rom.</p>
    </intervention>
    <intervention id="2-624" speaker_id="28266" name="Sophia in 't VELD" is_mep="True" mode="spoken" nationality="Netherlands" birth_date="13-09-1963" birth_place="Vollenhove" m_state="NL">
      <p sl="en">autore. – Signora Presidente, conosciamo tutti la determinazione e il coraggio del Commissario. Signora Commissario, lei non si lascerà intimidire da nessuno e in genere non ha bisogno di essere spronata. Quando vuole qualcosa, punta diritto al suo obiettivo e vorrei che sfoderasse la medesima determinazione in questo caso specifico.</p>
      <p sl="en">Proprio questa settimana la Commissione ha pubblicato una comunicazione sull’attuazione efficace della Carta dei diritti fondamentali. Nella comunicazione si afferma che la Commissione utilizzerà appieno i suoi poteri al fine di garantire l’applicazione del diritto UE da parte degli Stati membri, nel pieno rispetto dei diritti fondamentali, e che non esiterà ad avviare procedure di infrazione.</p>
      <p sl="en">Nel caso della Francia mi chiedo perché la Commissione si affidi esclusivamente alle dichiarazioni del governo quando, come ha sottolineato anche la collega Flautre, alcune di tali dichiarazioni si sono rivelate successivamente inesatte. Perché la Commissione non apre un’inchiesta autonoma? Lo abbiamo già richiesto in precedenza. Lei sa di poter contare sul sostegno della maggioranza di questo Emiciclo. Sappiamo che gli Stati membri oppongono una strenua resistenza ma noi siamo con lei, Commissario Reding.</p>
      <p sl="en">Vorrei fare riferimento alla situazione in Francia, a quella in Italia che pare ancora più grave e alla situazione nel mio paese. In primo luogo vorrei sapere se è stata confermata l’esistenza di queste basi dati. Disponiamo di prove certe? Abbiamo un elenco? Nel caso dei Paesi Bassi sono a conoscenza dell’esistenza di un elenco perché i comuni che hanno costituito tali basi dati ne vanno alquanto fieri e pensano di avere fatto un ottimo lavoro. Probabilmente hanno agito in buona fede. Le basi dati eventualmente create sono legali o illegali secondo lei? Se la loro legittimità è confermata, non occorre discutere oltre. Se invece sono illegali dobbiamo avviare delle procedure d’infrazione, mi sembra logico.</p>
      <p sl="en">In altri ambiti la Commissione non ha tentennamenti. Per esempio avete affrontato a testa bassa la questione delle tariffe di roaming per i telefoni cellulari. In presenza di cartelli, la Commissione non esita per un secondo. Penso che la sua azione è richiesta anche in questo caso. Commissario Reding, l’UE deve dimostrare di essere una comunità di valore e che interviene dinanzi a qualsiasi violazione dei diritti fondamentali. Gli occhi dei cittadini sono puntati su di noi.</p>
      <p sl="en">Come ha già fatto l’onorevole Flautre, la inviterei a un confronto nell’ambito della commissione per le libertà civili, la giustizia e gli affari interni in cui potrà spiegarci esattamente la situazione e i provvedimenti che la Commissione intende adottare. Anche io, in qualità di deputato del Parlamento e di cittadina europea, mi aspetto di avere accesso a tutta la corrispondenza intercorsa con la Francia e possibilmente anche con altri Stati membri.</p>
    </intervention>
    <intervention id="2-625" speaker_id="96852" name="Cornelia ERNST" is_mep="True" mode="spoken" nationality="Germany" m_state="DE">
      <p sl="de">autore. Signora Presidente, onorevoli deputati, la mia domanda è semplice: a che punto siamo con la non discriminazione e la parità di trattamento dei Rom in Europa? Queste voci in merito a banche dati sui Rom, che peraltro credo essere di per sé vietate, create dalla gendarmerie francese ma anche da altri paesi a scopi per così dire preventivi non lasciano presagire nulla di buono. In Francia e nel resto dell’UE le basi dati che raccolgono a priori dati personali sull’origine etnica e razziale dei cittadini sono semplicemente vietate a causa dell’elevato rischio di abusi e di possibili discriminazioni che esse comportano. In questo ambito la raccolta di dati è autorizzata soltanto a condizioni ben precise, per scopi definiti e nel rispetto del principio di non discriminazione. I Rom non devono essere criminalizzati e questo è il punto fondamentale. La creazione di raccolte di dati contenenti informazioni sull’origine etnica a fini di prevenzione della criminalità è contraria alla legge. I Rom non possono essere oggetto di una raccolta di dati speciale soltanto in ragione del loro stile di vita e noi ci aspettiamo dalla Commissione e da lei, Commissario Reding, che condanniate qualsiasi tipo di raccolta di dati connessi all’origine etnica e razziale e che vi impegnate con forza affinché questa prassi venga effettivamente abbandonata nei vari paesi.</p>
      <p sl="de">In tutta franchezza, mi interrogo sempre più spesso su cosa facciamo effettivamente in questo Parlamento e nell’UE oltre a parlare e parlare, se abbiamo effettivamente migliorato in termini pratici la vita dei Rom in Europa o se sono state tutte soltanto parole. A fronte di queste basi dati dobbiamo constatare che i Rom sono diventati capri espiatori e ospiti indesiderati in numerosi Stati membri dell’UE. Per diversi mesi la Francia li ha espulsi verso il Kosovo in contravvenzione dei trattati UE e del principio di non discriminazione e la Commissione da parte sua si dichiara soddisfatta – e qui mi discosto dall’opinione della deputata che è intervenuta prima di me – della promessa del governo francese di stabilire entro l’inizio del 2011 la base giuridica per l’applicazione della direttiva sulla libera circolazione. Per decenza occorre anche intimare alla Francia di interrompere le espulsioni dei Rom e, cosa altrettanto importante, i Rom espulsi illegalmente devono usufruire di una procedura agevolata di ritorno in Francia.</p>
      <p sl="de">In relazione alle basi dati vorrei sapere se disponete di informazioni sicure e quali iniziative intraprenderete nel caso in cui l’esistenza di siffatte basi dati fosse confermata. In simili casi intende avviare una procedura d’infrazione?</p>
    </intervention>
    <intervention id="2-626" speaker_id="photo_generic" name="Viviane Reding" is_mep="True" mode="spoken">
      <p sl="en">Vicepresidente della Commissione. – Signora Presidente, tenere una discussione su argomenti tanto importanti nel cuore della notte la reputo una violazione dei diritti umani. Sono temi che dovremmo discutere di giorno anziché di notte, quando le persone normali hanno bisogno di rilassarsi a casa e andare a dormire.</p>
      <p sl="en">Fatta questa precisazione, posso dire che nelle ultime settimane si sono susseguire discussioni, scandali e iniziative e che il Parlamento deve capire cosa è accaduto in Francia e la reazione della Commissione europea a quello che possiamo definire una sorta di evento storico. Mai prima d’ora nella storia dell’Unione europea è stata avviata una procedura giudiziale per una questione di diritti.</p>
      <p sl="en">La Commissione ha avviato procedimenti per motivi commerciali, economici e finanziari, ma è la prima volta che la Commissione ha stabilito in base al trattato di Lisbona e alla Carta dei diritti fondamentali facente parte integrante di tale trattato che quando è troppo è troppo.</p>
      <p sl="en">Lo scorso 29 settembre la Commissione, ossia tutti e 27 i Commissari, ha deciso di avviare la procedura d’infrazione contro la Francia in ragione della mancata applicazione dei diritti propri dell’essere umano e del singolo cittadino.</p>
      <p sl="en">Non ho bisogno di raccontarvi le varie forze che si sono mosse da quel momento in poi. Basti sapere che la Commissione ha deciso all’unanimità di avviare un procedimento giudiziario e di porre un ultimatum alla Francia. Se la Francia non avesse fornito una risposta positiva e accettabile entro il 15 ottobre, avremmo proceduto per le vie legali. Questa è la normale prassi che adottiamo con tutti gli Stati membri.</p>
      <p sl="en">Ma questa volta cosa è accaduto? È successo che la Francia ha fornito una risposta. È stata la prima volta e un evento unico per il modo in cui le questioni sono state gestite; personalmente ritengo che questa sia stata la nascita dell’Europa dei cittadini.</p>
      <p sl="en">Ma lasciamo il giudizio agli storici. Attualmente siamo nel bel mezzo della procedura e della mischia, dunque il nostro punto di vista è parziale.</p>
      <p sl="en">Cosa ha fatto praticamente la Francia? Esattamente quanto le è stato richiesto dalla Commissione. Ai sensi della direttiva del 2004 sono previsti alcuni diritti pratici, che definiamo anche procedurali, volti a proteggere i cittadini da azioni illegittime delle autorità durante la loro detenzione. Tali diritti procedurali non sono stati trasposti nel diritto francese. Abbiamo pertanto comunicato alla Francia che entro il 15 ottobre avrebbe dovuto spiegarci come intendeva emendare la normativa francese in modo di incorporare i diritti procedurali del 2004, fornendo altresì una tempistica credibile per l’introduzione di tali diritti nella legge francese.</p>
      <p sl="en">Abbiamo ottenuto quanto richiesto, appena un’ora prima del termine ultimo, ma l’abbiamo ottenuto. Dalle ore 8.00 di sabato mattina i miei esperti stanno esaminando la documentazione e oggi sono giunta alla conclusione che tutti i punti di natura giuridica su cui la Commissione aveva chiesto una risposta da parte della Francia sono stati trattati anche se ovviamente non sono ancora parte del diritto nazionale francese, giacché devono passare prima al Senato, essere recepiti praticamente nella legislazione francese e trovare applicazione nella realtà.</p>
      <p sl="en">A nostro giudizio la risposta delle autorità francesi è stata soddisfacente ma non possiamo considerare il caso ancora chiuso perché queste promesse ed elementi del diritto per ora sono solo disegni di legge e non sono ancora in vigore. Pertanto abbiamo deciso di congelare la questione che rimane tuttora aperta. Rimarrà aperta fino a quando il governo francese applicherà di fatto questa legislazione nella prassi quotidiana.</p>
      <p sl="en">Quanto è avvenuto mi pare una sorta di vittoria. Riflettete sui fatti che si sono susseguiti. I francesi adesso diranno che il problema non sussiste e che non è mai esistito. Ma il problema sussisteva e adesso ci offrono la soluzione legislativa per porvi rimedio. Vediamo se alle parole seguiranno i fatti, ma io sono fiduciosa.</p>
      <p sl="en">Una seconda domanda verteva sul trattamento riservato a queste persone nei mesi estivi e se godevano di garanzie procedurali come individui e cittadini europei oppure se erano discriminati.</p>
      <p sl="en">Perché non ho avviato una procedura d’infrazione come in altri casi in cui abbiamo agito sulla base delle leggi? Semplicemente perché possiamo agire solo sulla base di prove con forza legale. La nostra azione non può essere motivata da sentimenti o da giudizi soggettivi sugli eventi. Dobbiamo disporre di prove legalmente valide e a tal fine abbiamo chiesto al governo francese di fornirci i fascicoli relativi ai singoli soggetti.</p>
      <p sl="en">Adesso disponiamo una grande quantità di fascicoli su singoli casi che i miei esperti stanno esaminando e mi hanno già anticipato che avranno senz’altro alcuni quesiti complementari da porre al governo francese. Secondo le loro stime, il lavoro di analisi e l’invio delle risposte da parte del governo francese richiederanno ancora quattro settimane.</p>
      <p sl="en">Ad oggi disponiamo di questi due casi. Credo che questo sia un fatto molto importante perché faccio presente con franchezza ai deputati che l’attuazione della direttiva del 2004 sulla libera circolazione non è certo esemplare. Grazie alla posizione forte assunta dalla Commissione stiamo osservando adesso in tutti i paesi che non sono propriamente inappuntabili – forse non al livello della Francia, ma comunque non perfetti – l’intenzione dichiarata di attuare la direttiva alla lettera.</p>
      <p sl="en">C’è stato un cambiamento. Tutti in Europa hanno compreso, credo, che non stiamo scherzando affatto e che i diritti individuali dei nostri cittadini e i valori della nostra società sono temi da trattare con serietà.</p>
      <p sl="en">Non intendo dilungarmi oltre sulla questione francese, poiché la Commissione ha già adottato una decisione anche se la procedura non è conclusa bensì ancora in divenire.</p>
      <p sl="en">Affronto ora la questione della base dati che sembra essere stata creata dalla gendarmerie francesi e che potrebbe contenere informazioni sull’origine etnica. La Commissione sta seguendo con la massima attenzione gli sviluppi della faccenda. Le autorità francesi ci hanno assicurato che è tutto in regola ma in questo caso si applica un sistema diverso, poiché esiste una legge francese sulla protezione e sul trattamento dei dati che è verificata dall’autorità di vigilanza francese per la privacy CNIL sulla base delle nostre regole. In conformità a tali regole la CNIL ha condotto un’indagine e presentato una relazione pubblica preliminare la scorsa settimana. Avete avuto modo di leggere la risposta della CNIL alla pari della sottoscritta. Le notizie fornite in merito dai giornali sono talvolta incomplete, ma preciso che la CNIL ha anche fatto un’affermazione molto grave, ossia che seppure potrebbero non essere contenute informazioni sull’origine etnica, è dato per certo che alcune basi dati non sono state autorizzate dalle autorità.</p>
      <p sl="en">Per quanto attiene alla conformità con il diritto UE, le informazioni fornite devono garantire che la fattispecie rientri nell’ambito di applicazione della direttiva sulla protezione dei dati. Ciò riguarda esclusivamente la raccolta dei dati per finalità relative all’immigrazione. In questi casi si applicano una serie di garanzie e tutele a quelli che definiamo “dati sensibili”. Il trattamento dei dati sensibili può essere autorizzato solo in casi eccezionali di pubblico interesse; tali dati devono essere protetti da salvaguardie adeguate garantite dal paese in questione.</p>
      <p sl="en">Nel caso in cui il trattamento dei dati da parte della Francia non dovesse rientrare nell’ambito di applicazione della direttiva sulla protezione dei dati, potrebbe forse trovare applicazione la decisione quadro del 2008 sulla protezione dei dati personali trattati nell’ambito della cooperazione di polizia e giudiziaria.</p>
      <p sl="en">Tuttavia il problema non è risolto perché tale direttiva quadro entrerà in vigore appena il 27 novembre di quest’anno e conferisce dunque poteri alquanto limitati alla Commissione.</p>
      <p sl="en">Risponderò ai quesiti concreti che sono stati posti in relazione alla questione francese. Esistono altri Stati membri presso i quali possiamo verificare l’eventuale esistenza di basi dati contenenti dati sull’origine etnica o razziale?</p>
      <p sl="en">Ai sensi della direttiva sulla protezione dei dati, il trattamento di tali dati sensibili può essere autorizzato in via eccezionale e deve essere notificato alle autorità nazionali responsabili per la protezione dei dati. L’autorità di vigilanza per la protezione dei dati in Francia è la CNIL e queste deroghe per motivi fondati di pubblico interesse devono essere comunicate anche alla Commissione.</p>
      <p sl="en">All’atto della notifica, l’autorità di vigilanza nazionale e la Commissione possono verificare se i provvedimenti adottati sono conformi alle norme sulla protezione dei dati e in questo ambito si colloca lo studio preliminare della CNIL, da cui si evince chiaramente che tali autorizzazioni non sono state richieste. A questo punto dobbiamo rimettere la questione nelle mani delle autorità giudiziarie francesi che sono autorizzate e anzi responsabili per questo compito.</p>
      <p sl="en">Come si sono svolti gli eventi nei Paesi Bassi? Il trattamento di dati sensibili è stato autorizzato per numerose basi dati e comunicato dai Paesi Bassi alla Commissione nel 2005 e 2006. La base dati più controversa che conteneva informazioni sulle attività criminali di giovani di origine caraibica nel frattempo è stata cancellata.</p>
      <p sl="en">Di recente un comune dei Paesi Bassi aveva prospettato l’intenzione di creare una raccolta di dati etnici ma aveva successivamente abbandonato il progetto su raccomandazione del garante olandese per la privacy. Ciò dimostra che il sistema istituito tramite la direttiva, in cui è previsto l’intervento dei garanti nazionali per la privacy, effettivamente funziona.</p>
      <p sl="en">Vorrei anche anticipare al Parlamento che sto lavorando a un emendamento della direttiva sulla protezione dei dati, in parte anche al fine di rafforzare l’autonomia e l’ambito di intervento delle autorità nazionali di vigilanza entro una cornice legale europea.</p>
      <p sl="en">Non posso dilungarmi oltre per adesso; devo abbreviare il mio intervento perché dopo le 24.00 non viene garantito il servizio d’interpretariato, dunque m’interrompo qui.</p>
    </intervention>
    <intervention id="2-627" speaker_id="4412" name="Véronique MATHIEU HOUILLON" is_mep="True" mode="spoken" nationality="France" birth_date="28-10-1955" birth_place="Nancy" p_group="Group of the European People's Party (Christian Democrats)" m_state="FR">
      <p sl="fr">a nome del gruppo PPE. – Signora Presidente, onorevoli deputati, signora Commissario Reding, accolgo con compiacimento il suo annuncio che il Collegio dei Commissari non intende proseguire la procedura d’infrazione contro la Francia in relazione alla direttiva 2004/38. A suo tempo, in occasione di una riunione della commissione LIBE, le avevo posto una domanda e l’avevo già informata che la Francia aveva fornito tutte le informazioni del caso nel 2006 e nel 2007, insieme alle tabelle di concordanza relative alla trasposizione della direttiva 2004/38/CE.</p>
      <p sl="fr">Eppure oggi, nel 2010, lei esprime sorpresa nel constatare l’inadeguatezza dei diritti procedurali. Lei non ha mai risposto al mio quesito e oggi desidero davvero ricevere una risposta, signora Commissario.</p>
      <p sl="fr">In relazione alla base dati MENS, desidero fare una precisazione. A questo punto mi sembra che l’opposizione e alcune persone comincino a perdere interesse nella discussione. L’assenza di fondamento di queste accuse è assai facile da dimostrare. Avete le conclusioni della relazione che la CNIL ha consegnato al Primo ministro. Immagino che la signora Commissario Reding abbia ricevuto alla pari di me la relazione del direttore generale della gendarmerie nazionale e abbiate preso atto di una serie di questioni che evidentemente non vi lasciano soddisfatta.</p>
      <p sl="fr">È suo compito difendere i diritti dell’uomo, ma non possiamo limitarci a tutelare i diritti delle minoranze. Bisogna difendere tutti i diritti dell’uomo e noi tutti siamo degni di essere rispettati. Anche i francesi sono persone di tutto rispetto e posso garantirle che questa base dati MENS non è mai esistita. Signora Commissario, la CNIL ha condotto una serie di ricerche con alcune parole chiave orrende come gitano, zingaro o Rom e non ha trovato nulla nell’archivio della gendarmerie nazionale.</p>
      <p sl="fr">L’unico appunto che possiamo muovere alla gendarmerie nazionale è di non avere dichiarato tale base dati, ma in ogni caso si tratta di informazioni non genealogiche. La gendarmeria nazionale ha semplicemente alcuni dossier che …</p>
      <a text="(Il Presidente invita l’oratore a concludere)"/>
      <p sl="fr">Per cortesia ci tengo a completare il mio discorso, sono l’unica deputata del PPE a intervenire e vorrei che mi fosse concessa la possibilità di esprimermi a nome del mio gruppo.</p>
      <p sl="fr">Questi file riguardano persone senza fissa dimora e senza un domicilio stabile; non contengono informazioni di tipo etnico. Anche in assenza di una dichiarazione della CNIL, vorrei che lei potesse almeno riconoscere che non vi è …</p>
      <a text="(Esclamazioni)"/>
      <p sl="fr">Ma è pur vero e vorrei che lei lo riconoscesse. Commissario Reding, vorrei che abbandonasse questo atteggiamento diffidente, ormai direi quasi ossessivo, nei confronti del governo francese.</p>
    </intervention>
    <intervention id="2-628" speaker_id="96952" name="Sylvie GUILLAUME" is_mep="True" mode="spoken" nationality="France" m_state="FR">
      <p sl="fr">a nome del gruppo S&amp;D. – Signora Presidente, onorevoli colleghi, signora Commissario, la creazione di profili etnici non è una prassi nuova presso gli Stati membri ma sembra che negli ultimi anni sia andata intensificandosi sotto il pretesto della lotta antiterroristica, del mantenimento dell’ordine o della lotta contro l’immigrazione clandestina. La rivelazione recente dell’esistenza di una base dati concernente i Rom e i gruppi itineranti in Francia dimostra quanto sia urgente l’indagine condotta dalla Commissione al fine di raccogliere informazioni supplementari sull’esistenza di queste basi dati e accertare la loro legalità e compatibilità con il principio di non discriminazione.</p>
      <p sl="fr">Signora Commissario, non condivido del tutto il suo entusiasmo per la risposta fornita dalle autorità francesi qualche giorno fa ma posso capire i motivi che la inducono a esprimersi con questi toni.</p>
      <p sl="fr">Stando alle sue dichiarazioni, la Francia ha assicurato che recepirà la direttiva sulla libera circolazione e fornirà una tabella di marcia. In relazione a questa famigerata direttiva e alla sua trasposizione, due sono le alternative. O la Francia ha preso soltanto un impegno formale, ossia la Commissione non ha ricevuto una risposta ma ha preferito sorvolare, oppure la Francia ha fornito una risposta concreta, nel qual caso vorremmo conoscerla. Nel suo intervento ha fatto riferimento a una tabella di marcia per una trasposizione che è in corso. Attualmente la Francia sta trasponendo la direttiva sulla libera circolazione nell’ambito della quinta riforma in sette anni della legge sull’immigrazione. Vi posso assicurare che tale riforma va ben al di là dei principi europei sulla libera circolazione. Ritengo dunque che sarebbe necessario da parte vostra seguire da vicino questo processo.</p>
      <p sl="fr">Concludo formulando l’auspicio che la Commissione non si arrenda e continui a difendere il principio della non discriminazione. Spero che non vi lascerete tentare da accordi stragiudiziali o mere promesse, anche se fatte dal governo francese.</p>
    </intervention>
    <intervention id="2-629" speaker_id="28208" name="Nathalie GRIESBECK" is_mep="True" mode="spoken" nationality="France" birth_date="24-05-1956" birth_place="Metz" p_group="Group of the Alliance of Liberals and Democrats for Europe" m_state="FR">
      <p sl="fr">a nome del gruppo ALDE. – Signora Presidente, signora Commissario, a dispetto dell’ora, la discussione di questa sera è l’occasione per uno scontro alquanto vivace tra opinioni divergenti. In contraddizione con le spiegazioni assai chiare che lei ci ha fornito, questa mattina è stato scoperto l’ennesimo sito Internet d’informazione francese che comprende una base dati sui Roma, evidentemente illegale, contenente informazioni assai articolate e dettagliate in cui figurano nomi, cognomi, soprannomi, filiazioni tra persone, frequentazioni, l’immatricolazione e il modello delle loro autovetture, il nome del coniuge. Anche questa volta è stato dichiarato che non si sapeva nulla dell’esistenza di simili raccolte di dati.</p>
      <p sl="fr">A prescindere dalla fondatezza o meno delle informazioni contenute in tale sito, rimane un rischio indiretto di discriminazione connesso all’esistenza di siffatte basi dati che a quanto pare sono diffuse in Francia e in numerosi altri paesi europei.</p>
      <p sl="fr">Signora Commissario, tenuto conto delle sue spiegazioni e della determinazione di cui la sappiamo capace, cosa intende fare e di quali altre prove dobbiamo disporre per agire e reagire dinanzi a questa sospetta violazione del principio di non discriminazione? In altri termini e senza voler dare adito a polemiche, dobbiamo tentare di rispettare il diritto in Francia, negli Stati membri dell’Unione e tra coloro che rappresentano con scarso entusiasmo questa nostra democrazia europea.</p>
      <p sl="fr">Pensiamo alle espulsioni condotte in Francia quest’estate, alla circolare del 5 agosto che è stata fortunatamente ritirata, alla base dati MENS e quant’altro. Questa sera abbiamo seguito con vivo interesse il suo ragionamento e siamo venuti a sapere che avete ritenuto sufficienti le garanzie avanzate dalla Francia alla fine della scorsa settimana in merito a un emendamento del diritto nazionale al fine dell’applicazione della normativa europea del 2004.</p>
      <p sl="fr">Per riuscire a condividere il suo ragionamento e impegno a vedere ripristinato lo stato di diritto, vorrei insieme ai miei colleghi avere un’indicazione chiara del tenore di questi documenti giacché dalle sue parole di questo pomeriggio si ha quasi l’impressine che lei abbia capitolato.</p>
      <p sl="fr">Per concludere questa lunga polemica, sottolineo che almeno ha avuto l’utilità di dimostrare la necessità di affrontare il problema alla radice, incoraggiando maggiormente gli sforzi nazionali e le politiche europee nell’ambito dello Stato di diritto su cui si fonda la nostra democrazia europea.</p>
    </intervention>
    <intervention id="2-630" speaker_id="28409" name="Raül ROMEVA i RUEDA" is_mep="True" mode="spoken" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="es">a nome del gruppo Verts/ALE. – Signora Presidente, signora Commissario, quando lei ha pronunciato la famosa frase “quando è troppo è troppo” sono stati in molti ad applaudire, in quest’Aula ma specialmente nelle strade.</p>
      <p sl="es">Ciò ha fatto crescere aspettative enormi in tutti coloro che ancora credono nel progetto europeo. Era finalmente scoccata l’ora in cui qualcuno nella Commissione prendeva il coraggio di opporsi a uno Stato membro forte per una questione attinente ai dritti fondamentali che sono sempre stati la massima priorità nelle enunciazioni di principio, anche se non sempre nei fatti.</p>
      <p sl="es">Pertanto siamo stati presi di sorpresa e diciamo che non è stato capito perché la procedura sia stata avviata non a seguito di una discriminazione ma soltanto in relazione alla libera circolazione. Ritengo che questa sia stata una mancanza, sotto alcuni punti di vista, ma ciononostante abbiamo continuato a plaudere al suo impegno.</p>
      <p sl="es">La decisione odierna ha lasciato vieppiù confusi noi e tutti quelli che speravano di assistere a un gesto coraggioso in questa controversia. Tale aspettativa era alimentata peraltro dalla dubbia fiducia che lei ha più volte dimostrato di nutrire nel governo francese.</p>
      <p sl="es">La nostra confusione è dovuta alle informazioni che abbiamo ricevuto in merito alla revisione della direttiva sulla libera circolazione; sappiamo che vi sono stati alcuni interventi a favore di innovazioni allarmanti, come l’introduzione di nuovi concetti e la modifica della definizione di gruppo itinerante che consentirebbe di nuovo almeno in parte di criminalizzare questi gruppi.</p>
      <p sl="es">La frustrazione che alcuni di noi provano oggi non dovrebbe essere alimentata ulteriormente, a mio giudizio. Le chiediamo per cortesia di lasciare viva la speranza che aveva suscitato in noi quando ha dichiarato “quando è troppo è troppo”, perché crediamo che il problema sussista ancora e che su questo punto dobbiamo opporci al governo francese e agli altri governi.</p>
    </intervention>
    <intervention id="2-631" speaker_id="96821" name="Rui TAVARES" is_mep="True" mode="spoken" nationality="Portugal" birth_date="29-07-1972" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">a nome del gruppo GUE/NGL . – Signora Commissario, la discussione odierna verte su diritti fondamentali come la non discriminazione e la libertà di circolazione, ma è stata ampliata fino a comprendere disposizioni importantissime che disciplinano il nostro lavoro nelle istituzioni europee. In sostanza dobbiamo appurare se uno Stato membro sta agendo in buona fede, se fornisce informazioni affidabili alle istituzioni europee e così via. A partire da questo, abbiamo cominciato a valutare anche se le istituzioni europee sono in grado di garantire l’ottemperanza a questi principi e disposizioni, se siamo in grado di porci in maniera chiara e, all’occorrenza, difenderli senza compromessi.</p>
      <p sl="pt">In relazione alla questione della buona fede, credo che la risposta sia già chiara. Ci sono alcuni Stati membri e la Francia in particolare che non hanno agito in buona fede. In più occasioni hanno negato l’esistenza di documenti che sono successivamente diventati di dominio pubblico. È accaduto quest’estate e si ripete adesso con le basi dati. Com’è possibile asserire che non esistevano basi dati quando una di esse chiamata Roms, che è stata resa pubblica oggi su un sito Internet francese, reca l’indicazione del luogo di origine e una serie d’informazioni sui Rom, compresi quelli che provengono da località dell’Unione come Bucarest, Belgrado e Timisoara?</p>
      <p sl="pt">La risposta all’altra domanda è di pari importanza. Signora Commissario, lei ha affermato che stiamo vivendo un momento storico e che gli storici elogeranno la Commissione per essere riuscita una volta tanto a esprimersi con chiarezza. Orbene nutro gravi dubbi in proposito, e glielo sta dicendo uno storico. Nutro molti dubbi perché perfino i giornalisti sono confusi. Il giorno successivo alla riunione con la commissione per le libertà civili, la giustizia e gli affari interni, alcune testate come il Financial Times hanno scritto che la Commissione non procederà legalmente contro la Francia. Altri giornali hanno affermato il contrario. Ancora oggi gli articoli sui giornali parlano di una sospensione del procedimento contro la Francia in alcuni casi e del suo annullamento in altri casi.</p>
      <p sl="pt">La Commissione non esprime una posizione chiara ed evidentemente le sue parole non sono interpretate in maniera univoca; posso dire che se questo è intenzionale, dovrà fare i conti con il Parlamento. Dinanzi ai tentennamenti della Commissione, il Parlamento non ha alcuna intenzione di abbandonare la questione, non sarà un fatto occorso durante l’estate e poi lasciato morire. Questo Emiciclo continuerà a discuterne.</p>
    </intervention>
    <intervention id="2-632" speaker_id="96832" name="Kinga GÖNCZ" is_mep="True" mode="spoken" nationality="Hungary" birth_date="08-11-1947" birth_place="Budapest" p_group="Group of the Progressive Alliance of Socialists and Democrats in the European Parliament" m_state="HU">
      <p sl="hu">Ci rendiamo conto che la crisi ha minato il senso di sicurezza di molti cittadini europei ed è venuto così a crearsi un terreno fertile sia per la nascita e la diffusione dell’estremismo, sia per manifestazioni politiche che identificano particolari gruppi etnici come minacce alla sicurezza e associano le minoranze o gli immigrati alla criminalità. Il governo francese ha cominciato ad espellere i Rom dalla Francia in base all’origine etnica e ciò è inaccettabile. Come menzionato da molti, abbiamo buoni motivi per supporre che la gendarmerie francese e altri paesi europei non abbiano affatto abbandonato la raccolta di dati sull’origine etnica.</p>
      <p sl="hu">Se queste supposizioni si rivelassero fondate, ci auguriamo sinceramente che la Commissione interverrà concretamente come guardiano dei trattati e della Carta dei diritti fondamentali, avviando una procedura d’infrazione. La polizia svolge un ruolo fondamentale di mantenimento dell’ordine pubblico, ma non possiamo permettere che la registrazione di dati sull’origine etnica diventi una prassi corrente delle forze di polizia. Questa pratica mina la fiducia delle minoranze nelle istituzioni democratiche e può dare adito a discriminazioni. La maggioranza del popolo Rom vive in uno stato di grave povertà in Europa, cui viene a sommarsi la discriminazione. Nonostante i piani ambiziosi di lotta contro la povertà che abbiamo stilato nell’ambito della strategia per il 2020, la lotta sferrata è spesso quella contro i poveri, una lotta cui dobbiamo mettere la parola fine.</p>
    </intervention>
    <intervention id="2-633" speaker_id="96745" name="Catherine GRÈZE" is_mep="True" mode="spoken" nationality="France" birth_date="15-04-1960" birth_place="Paris" p_group="Group of the Greens/European Free Alliance" m_state="FR">
      <p sl="fr">Signora Presidente, signora Commissario, oggi ha affermato con un certo entusiasmo – e qui la cito – che la posizione della Francia dimostra il buon funzionamento dell’UE come comunità di diritto oppure, cito ancora, che dobbiamo orientarci ora verso azioni e risultati concreti sulla base dei nostri valori europei. Ho in mano i trattati consolidati e la Carta dei diritti fondamentali e mi consenta di non condividere appieno il suo entusiasmo.</p>
      <p sl="fr">Di quali prove necessita la Commissione per mandare avanti la procedura? Quali prove occorrono per condannare il trattamento discriminatorio e le espulsioni di cui sono vittima i Rom in Francia e in altri paesi europei?</p>
      <p sl="fr">Certo, la Commissione ha moltiplicato gli interventi a favore dell’integrazione dei Rom, mi riferisco all’utilizzo dei fondi strutturali. La Commissione continua a non affrontare i fatti e mi chiedo se così facendo non si stia tirando la zappa sui piedi.</p>
    </intervention>
    <intervention id="2-634" speaker_id="96858" name="Marie-Christine VERGIAT" is_mep="True" mode="spoken" nationality="France" birth_date="23-09-1956" birth_place="Roanne" p_group="Confederal Group of the European United Left - Nordic Green Left" m_state="FR">
      <p sl="fr">Signora Presidente, signora Commissario Reding, anch’io questa sera sono rimasta delusa. Siamo stati in tanti, credo, ad applaudire per le sue precedente dichiarazioni e ad averla sostenuta. Capiamo che la procedura relativa alla libera circolazione è stata soltanto sospesa, ma la discussione odierna verte sulle discriminazioni. Signora Commissario Reding, lei attende delle prove e le chiede esclusivamente al governo francese. Ce lo dice e ce lo ripete in occasione di ogni interrogazione.</p>
      <p sl="fr">Le devo confessare, Commissario Reding, nonostante tutto il rispetto che le porto, che alla lunga comincio a domandarmi se ci presta realmente ascolto. Questo fine settimana ero a Marsiglia, dove ho incontrato le associazioni che lavorano con i Rom. Mi occupo dei Rom da svariati anni e ammetto di essere rimasta atterrita da ciò che mi hanno raccontato sulla situazione dei Rom nella regione di Marsiglia. Signora Commissario, i Rom presenti in Francia hanno paura, si nascondono. Non osano nemmeno più uscire dai loro accampamenti di fortuna. I loro figli non osano più andare a scuola. Le associazioni non riescono a rintracciarli per garantire loro un’assistenza sociale e sanitaria. Questo è il quadro dipinto dalle associazioni, signora Commissario. Ecco qual è oggi la situazione dei Rom in Francia.</p>
      <p sl="fr">Per quanto concerne la banca dati MENS, dovremmo mettere da parte il problema. La gendarmerie ha annunciato che è già stata cancellata. Ma se leggete con attenzione il parere della CNIL vi accorgerete, signora Commissario, che nei controlli effettuati dalla CNIL viene menzionata l’origine etnica. Dovete richiedere i verbali d’ispezione, giacché la CNIL è un’organizzazione inappuntabile. Richiedete i documenti relativi a tutte le verifiche condotte dalla CNIL e …</p>
      <a text="(Il Presidente interrompe l’oratore)"/>
    </intervention>
    <intervention id="2-635" speaker_id="96812" name="Juan Fernando LÓPEZ AGUILAR" is_mep="True" mode="spoken" nationality="Spain" birth_date="10-06-1961" m_state="ES">
      <p sl="es">Signora Presidente, Commissario, il 9 settembre questo Parlamento ha adottato una risoluzione con cui è stato dato il via a una discussione tempestiva e necessaria. Il Parlamento ha fatto il suo dovere.</p>
      <p sl="es">C’è chi pensa sulla base delle sue forti dichiarazioni successive – in linea con le richieste del Parlamento – e delle spiegazioni che ci fornisce oggi, che possiamo provare soltanto delusione per il mancato avvio di un procedimento contro la Francia. È opportuno sottolineare che la discussione non verteva sulla Francia e senz’altro neppure contro la Francia; è una discussione a sostegno di principi fondamentali dell’integrazione europea quale la libera circolazione delle persone, perché l’Europa non garantisce di diritto solo la libera circolazione di merci e capitali ma, sopra tutto, la libertà di movimento agli europei senza discriminazioni, ovviamente comprese quelle basate sull’origine etnica.</p>
      <p sl="es">Di conseguenza qualsiasi aspetto che resti ancora da indagare e chiarire in relazione ai dati sull’origine etnica è di competenza della Commissione. Tuttavia è bene sottolineare che il lavoro non sarebbe completo se il Parlamento non rimanesse vigile contro qualsiasi tentazione populistica di chi va alla ricerca di capri espiatori anziché risposte o soluzioni ai problemi di esclusione sociale.</p>
      <p sl="es">Oltre ad affrontare il populismo e le sue tentazioni, è nostro dovere anche integrare gli esclusi, coloro che sono stati emarginati a lungo, compresi i Rom.</p>
      <p sl="es">Il Parlamento deve sponsorizzare una conferenza sull’integrazione della comunità Rom. Dobbiamo dimostrare che il lavoro non è ancora finito, anzi è appena cominciato e resta ancora moltissimo da fare. Ciò significa che anche se non verrà avviato un procedimento contro la Francia, questa discussione avrà avuto comunque un senso, perché ha dimostrato la propria utilità e tempestività.</p>
    </intervention>
    <intervention id="2-636" speaker_id="96859" name="Ioan ENCIU" is_mep="True" mode="spoken" nationality="Romania" birth_date="14-04-1953" birth_place="Odorheiul-Secuiesc" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Come ben sapete, il 2010 avrebbe dovuto essere l’anno europeo per la lotta contro la povertà, l’esclusione sociale, la discriminazione e la xenofobia. Nei fatti penso che questa battaglia sia stata persa, almeno per quest’anno.</p>
      <p sl="ro">La situazione dei diritti fondamentali all’interno dell’Unione europea sta peggiorando anziché migliorare. In questo clima di crisi economica e finanziaria, i governi di una manciata di Stati membri stanno moltiplicando gli atti di discriminazione; le espulsioni e la raccolta di dati sulla base dell’origine etnica Rom sono alcune delle azioni già menzionate. L’immagine della Commissione come garante di tali diritti risente della sua incapacità di garantire la fruizione dei diritti fondamentali nell’UE. Questo è un rischio che la Commissione non può permettersi di correre.</p>
      <p sl="ro">Vicepresidente Reding, la Commissione intende analizzare e indagare gli altri casi di discriminazione denunciati presso gli Stati membri? È ancora in grado la Commissione di concludere le proprie indagini, tenuto conto delle pressioni politiche cui è sottoposta?</p>
    </intervention>
    <intervention id="2-637" speaker_id="39724" name="Csaba SÓGOR" is_mep="True" mode="spoken" nationality="Romania" birth_date="12-05-1964" birth_place="Arad" p_group="Group of the European People's Party (Christian Democrats)" m_state="RO">
      <p sl="hu">La discriminazione etnica è chiaramente vietata dal diritto UE e internazionale. Ciononostante, alcuni Stati membri sono stati più volte sospettati di discriminare in maniera non dichiarata le minoranze che vivono sul loro territorio. Non voglio addentrarmi in questo problema adesso, quanto piuttosto richiamare la vostra attenzione su una legge in vigore che pone senz’altro le minoranze etniche in una posizione di svantaggio. Sebbene il nuovo governo slovacco abbia modificato la legge sulla tutela della lingua nazionale nella direzione auspicata, essa prevede ancora delle sanzioni. Pertanto questa legge riesce a intimidire i cittadini che non sono di lingua madre slovacca e a mantenerli in una situazione di incertezza. Esprimendosi su questa legge, la Commissione di Venezia ha spiegato senza mezzi termini che essa contraddice la Carta europea delle lingue regionali o minoritarie e circoscrive in maniera ingiustificata l’utilizzo della lingua minoritaria. Vorrei chiedere alla Commissione, alla signora Commissario e al Parlamento europeo di esaminare attentamente e condannare qualsiasi prassi vigente nell’UE che possa essere utilizzata a fini di discriminazione etnica o razziale.</p>
    </intervention>
    <intervention id="2-638" speaker_id="96814" name="Elena BĂSESCU" is_mep="True" mode="spoken" nationality="Romania" birth_date="24-04-1980" birth_place="Constanţa" p_group="Group of the European People's Party (Christian Democrats)" m_state="RO">
      <p sl="ro">Il mese scorso il Parlamento europeo aveva espresso preoccupazione dinanzi all’espulsione di massa dei cittadini di origine Rom e respinto qualsiasi nesso tra criminalità e immigrazione. Da parte sua, la Romania sta promovendo dal 2007 una strategia europea d’inclusione dei Rom che è stata menzionata anche in occasione del Consiglio europeo di settembre.</p>
      <p sl="ro">Vorrei fare presente che finora non è stata raggiunta una soluzione soddisfacente. Al contrario, le notizie dei media sull’esistenza della base dati MENS in Francia hanno riacceso la discussione sull’osservanza del principio di non discriminazione. Credo che la Commissione debba avviare un’indagine presso gli Stati membri coinvolti al fine di garantire che le procedure amministrative non vengano avviate sulla base di profili elaborati secondo criteri etnici.</p>
      <p sl="ro">Concludo con un plauso all’impegno assunto ufficialmente lo scorso venerdì dal governo francese per l’applicazione della legislazione europea in materia di libera circolazione. La Francia e la Romania devono agire di concerto al fine di agevolare l’inclusione sociale dei Rom e ottenere i finanziamenti occorrenti.</p>
    </intervention>
    <intervention id="2-639" speaker_id="97017" name="Ulrike LUNACEK" is_mep="True" mode="spoken" nationality="Austria" birth_date="26-05-1957" birth_place="Krems a.d. Donau" p_group="Group of the Greens/European Free Alliance" m_state="AT">
      <p sl="de">Signora Presidente, signora Commissario, la discussione odierna conferma ancora una volta l’importanza della decisione adottata dal Parlamento europeo lo scorso 9 settembre, in cui è stato dichiarato a chiare lettere che secondo questo Parlamento la Francia – uno Stato membro – ha violato i diritti fondamentali nel caso in esame, discriminando alcuni individui in ragione della loro appartenenza etnica e in cui abbiamo esortato la Commissione ad attivarsi. Lei ha descritto con chiarezza e dettaglio, entusiasmo e determinazione quanto compiuto finora, per il quale avete potuto contare sul nostro pieno sostegno. Riteniamo tuttavia che adesso sia stato compiuto un passo indietro. La necessità di avviare una procedura d’infrazione del trattato a seguito di una discriminazione sulla base dell’origine etnica è stata di nuovo confermata dai documenti che alcuni deputati hanno già menzionato e cui ha fatto riferimento oggi anche la stampa francese. È evidente che i Rom sono stati discriminati a causa della loro origine etnica e l’infrazione non riguarda dunque esclusivamente la libertà di circolazione dei cittadini. Reitero in questa sede l’invito ad attivarsi e ad avviare una procedura.</p>
    </intervention>
    <intervention id="2-640" speaker_id="96654" name="Jaroslav PAŠKA" is_mep="True" mode="spoken" nationality="Slovakia" birth_date="20-06-1954" birth_place="Banská Štiavnica" p_group="Europe of freedom and democracy Group - Vice" m_state="SK">
      <p sl="sk">È pressoché scontato che i servizi di sicurezza raccolgano dati relativi a persone implicate in attività illecite nell’ambito del loro lavoro di prevenzione.</p>
      <p sl="sk">Queste basi di dati vengono costituite in conformità al diritto nazionale e l’accesso ai dati raccolti è limitato alle persone autorizzate; le informazioni disponibili possono essere utilizzate esclusivamente allo scopo di proteggere la società da attività criminose. Sono pressoché certo che alla pari dei servizi di sicurezza in altri paesi, anche i servizi in Francia e nei Paesi Bassi procedano nell’interesse della sicurezza ad analizzare soltanto le informazioni pertinenti per il lavoro da svolgere. Le informazioni sull’origine etnica o razziale non fanno generalmente parte di questo corpus di dati. Sarà senz’altro possibile indagare in merito a un eventuale eccesso di zelo da parte dei servizi di sicurezza e sulla scorta dei risultati si potrà intervenire, immagino, con delicatezza in modo di trovare una soluzione accettabile per l’Unione europea.</p>
    </intervention>
    <intervention id="2-641" speaker_id="96855" name="Csanád SZEGEDI" is_mep="True" mode="spoken" nationality="Hungary" birth_date="22-09-1982" birth_place="Miskolc" p_group="Non" m_state="HU">
      <p sl="hu">Onorevoli deputati, il Movimento per una Ungheria migliore (Jobbik) aveva già proposto nel 2006 che fosse autorizzata l’indicazione dell’origine etnica degli individui nel casellario giudiziario affinché nei casi opportuni si potesse risalire agli zingari criminali. Per noi, tale proposta rimane ancora valida. All’epoca i mezzi di comunicazione di sinistra o liberali avevano etichettato lo Jobbik come un partito estremista. A distanza di quattro anni veniamo sapere che in Francia sono stati stilati elenchi in relazione all’espulsione degli zingari. Osserviamo che in Olanda gli zingari sono considerati un rischio alla sicurezza nazionale e anche in questo paese sono emerse alcune basi dati. Prendiamo atto che anche in Finlandia viene annotata l’origine zingara dei condannati detenuti nei penitenziari.</p>
      <p sl="hu">E adesso mi consenta di rivolgere una domanda a una delle relatrici, la signora slovacca che ha riso di gusto quando si parlava delle vittime ungheresi. Considero estremamente ipocrita da parte sua condannare la raccolta di dati sugli zingari quando, come politico slovacco, sostiene una legge razzista sulla lingua che punisce le persone di etnia diversa quando parlano la loro lingua madre.</p>
    </intervention>
    <intervention id="2-642" speaker_id="photo_generic" name="Viviane Reding" is_mep="True" mode="spoken">
      <p sl="en">Vicepresidente della Commissione. – Signora Presidente, in estrema sintesi posso affermare che il fascicolo contro la Francia non è stato chiuso, bensì semplicemente posticipato in attesa di verificare l’applicazione della legge nella prassi, giacché non possiamo esprimere un giudizio su progetti di legge. I progetti di legge sono di per sé accettabili, ma dobbiamo attendere la loro entrata in vigore prima di chiudere il caso che al momento rimane aperto.</p>
      <p sl="en">In relazione alle basi dati che la CNIL, l’autorità di vigilanza indipendente francese in materia di privacy, sta esaminando in conformità alla legge francese e in questo caso anche alle direttive europee, siamo costretti ad affidarci alle autorità di vigilanza autonome nazionali competenti per la protezione dei dati, poiché sono loro a condurre le verifiche ai sensi del diritto europeo. Credo che l’autorità di vigilanza francese in materia di privacy abbia dimostrato di essere perfettamente all’altezza del suo compito.</p>
      <p sl="fr">Detto questo, ritengo davvero importante ricordare quali sono le questioni realmente in gioco.</p>
      <p sl="fr">A prescindere dal caso francese, in Europa vivono 10 milioni di Rom che costituiscono la più grande minoranza europea. Il paese da cui provengo conta appena 500 000 abitanti contro i 10 milioni di Rom, potete dunque ben capire le dimensioni della questione. I Rom vivono per la maggior parte nei nostri Stati membri in una povertà estrema, con problemi di alloggio, istruzione, salute e lavoro. Questi problemi non sono stati tuttora risolti e ciò rappresenta a mio giudizio il peggiore scandalo. Auspico sinceramente che le agitazioni in corso proseguano, a giusto titolo, perché non è possibile tollerare questo genere di discriminazioni.</p>
      <p sl="fr">Queste azioni saranno servite almeno a destare gli Stati membri. È ancora fresco nella mia memoria il ricordo della riunione ministeriale di Cordoba, nell’aprile di quest’anno, in cui solo tre dei 27 Stati membri erano rappresentati a livello ministeriale. A distanza di un anno si terrà un’altra riunione ministeriale dopo avere studiato nel dettaglio, insieme alla task-force, la situazione dei Rom e la questione dell’utilizzo o meno dei fondi europei al fine di appurare cosa stia realmente accadendo. Organizzeremo dunque un’altra riunione ministeriale dopo un anno per fare il punto sugli impegni assunti da tutti gli Stati membri nell’ambito delle strategie nazionali per i Rom entro la cornice di un quadro europeo.</p>
      <p sl="fr">Spero che tutti questi eventi niente affatto piacevoli saranno serviti almeno a fare in modo che i Rom non vengano più relegati in un angolo in sede di programmazione delle politiche per risolvere il problema della povertà estrema.</p>
      <p sl="fr">A meno di giungere a una soluzione questa volta, come credo abbiamo l’opportunità di fare, la prossima generazione di deputati del Parlamento europeo si dovrà confrontare esattamente con le medesime discussioni che ci hanno tenuti occupati nelle scorse settimane. Per evitarlo, dobbiamo agire subito.</p>
    </intervention>
    <intervention id="2-644" speaker_id="1941" is_mep="True" mode="spoken" role="Presidente" name="Roberta ANGELILLI" nationality="Italy" birth_date="01-02-1965" birth_place="Roma" p_group="Group of the European People's Party (Christian Democrats)" m_state="IT">
      <p sl="unknown">La discussione è chiusa.</p>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="2-796" speaker_id="1892" name="Carlos COELHO" is_mep="True" mode="written" nationality="Portugal" birth_date="20-05-1960" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">La creazione di profili etnici non è una novità presso gli Stati membri ma ha preso piede specialmente negli ultimi anni, in seguito agli attacchi terroristici a Madrid e Londra. Tuttavia l’unico Stato membro ad affrontare la questione tramite la promulgazione di una legge è stato il Regno Unito. La definizione di profili nell’ambito di banche dati con finalità specifiche può essere lecita e perseguire finalità legittime. Ma se i criteri utilizzati per raccogliere i dati si concentrano esclusivamente sulla razza, etnia o religione devono essere considerati discriminatori e dunque illegali. Le autorità sono legittimate a effettuare dei controlli d’identità e a controllare il territorio al fine di salvaguardare l’ordine pubblico e la sicurezza, prevenire il crimine e tenere sotto controllo l’immigrazione illegale. Tuttavia le caratteristiche fisiche ed etniche degli individui non devono essere interpretate come un’indicazione che tali persone sono criminali o sono entrate nel paese illegalmente. Ogni persona deve essere considerata individualmente e ci devono essere altri motivi, al di fuori della razza o dell’etnia di appartenenza, per giustificare la registrazione dei suoi dati in una base dati o un trattamento diverso da quello generalmente riservato al pubblico.</p>
    </intervention>
  </section>
  <section id="creitem26" title="18. Ordine del giorno della prossima seduta: vedasi processo verbale"/>
  <section id="creitem27" title="19. Chiusura della seduta"/>
</text>
