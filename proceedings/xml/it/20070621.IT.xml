<?xml version='1.0' encoding='utf-8'?>
<text id="20070621.IT" lang="it" date="2007-06-21" place="Strasburgo" edition="Edizione GU">
  <section id="creitem1" title="1. Apertura della seduta"/>
  <section id="creitem2" title="2. Presentazione di documenti: vedasi processo verbale"/>
  <section id="creitem3" title="3. Storni di stanziamenti: vedasi processo verbale"/>
  <section id="creitem4" title="4. Ricorsi in materia di aggiudicazione di appalti pubblici (discussione)">
    <intervention id="4-008" speaker_id="21918" is_mep="True" mode="spoken" role="Presidente">
      <p sl="unknown">L’ordine del giorno reca la relazione (A6-0172/2007), presentata dall’onorevole Fruteau, sui ricorsi in materia di aggiudicazione di appalti pubblici [COM(2006)0195 – C6-0141/2006 – 2006/0066(COD) ].</p>
    </intervention>
    <intervention id="4-009" speaker_id="photo_generic" name="Meglena Kuneva" is_mep="True" mode="spoken">
      <p sl="en">Membro della Commissione. – Signor Presidente, a nome del Commissario McCreevy ringrazio vivamente la commissione per il mercato interno e la protezione dei consumatori, e in particolare il relatore, onorevole Fruteau, per l’eccellente relazione sulla modifica della direttiva concernente le procedure di ricorso in materia di aggiudicazione di appalti pubblici. Prima di ascoltare le osservazioni degli onorevoli deputati, mi congratulo con l’onorevole Fruteau per la sua elezione al parlamento francese. Gli faccio i miei migliori auguri per questo suo nuovo incarico e sono certa che continuerà a lottare per i valori europei da un’altra prospettiva. Desidero inoltre rendere omaggio al presidente della commissione, al relatore e ai relatori ombra per il modo in cui hanno condotto i negoziati fra le nostre tre Istituzioni.</p>
      <p sl="en">Gli appalti pubblici sono un pilastro fondamentale del mercato interno e contribuiscono al PIL dell’Unione europea per circa il 16 per cento. E’ dunque essenziale che i mercati degli appalti pubblici siano aperti e trasparenti e garantiscano condizioni di concorrenza eque tra gli offerenti dei diversi Stati membri. Solo così le autorità pubbliche potranno aggiudicare gli appalti alle condizioni più vantaggiose. Tengo a sottolineare che i veri beneficiari di questo sistema sono i cittadini e i contribuenti europei.</p>
      <p sl="en">Le norme europee sugli appalti pubblici rendono i mercati più aperti, trasparenti e competitivi. Ora che abbiamo stabilito le regole, dobbiamo accertarci che esse vengano anche rispettate. La Commissione ha constatato che in talune circostanze gli offerenti esclusi da una procedura di aggiudicazione di appalti pubblici possono incontrare difficoltà a presentare ricorso contro le decisioni adottate. Ciò avviene in particolare quando il contratto è già stato concluso; in questi casi, molto spesso l’offerente escluso non può ricorrere contro la decisione neppure se è dalla parte della ragione.</p>
      <p sl="en">La nuova direttiva ha lo scopo di porre rimedio a situazioni del genere in due modi: primo, imponendo un periodo obbligatorio di sospensione di 10 giorni tra la comunicazione della decisione di aggiudicazione e la firma del contratto; secondo, introducendo un nuovo meccanismo che autorizza i tribunali nazionali a dichiarare inefficaci i contratti pubblici stipulati. “Inefficace” significa che il contratto è nullo. La dichiarazione di inefficacia è la sanzione proposta per gli appalti pubblici aggiudicati illegalmente a un singolo fornitore senza il precedente espletamento di una gara d’appalto trasparente e competitiva. L’inefficacia è altresì la sanzione proposta qualora il periodo di sospensione di 10 giorni non sia stato rispettato e siano state compromesse le possibilità dell’offerente escluso di ottenere il contratto.</p>
      <p sl="en">La Commissione ritiene che, rafforzando in tal modo le procedure di ricorso a livello nazionale, le imprese saranno maggiormente incentivate a partecipare a gare d’appalto in tutta l’Unione europea. L’adozione di questa proposta di direttiva dovrebbe pertanto produrre un forte impatto, incentivando un’ulteriore apertura dei mercati degli appalti pubblici.</p>
      <p sl="en">Vorrei inoltre far presente che il compromesso prevede, a carico degli Stati membri, l’obbligo di riferire alla Commissione in merito alle decisioni specifiche adottate dagli organi di ricorso nazionali in riferimento alla direttiva. Tale obbligo è stato inserito nel testo su richiesta della commissione per il mercato interno e la protezione dei consumatori. La Commissione tiene a sottolineare che, nell’adempiere quest’obbligo, gli Stati membri devono rispettare il principio di leale cooperazione. Una dichiarazione in tal senso sarà aggiunta al verbale della riunione del Consiglio in cui sarà adottata questa proposta di direttiva.</p>
      <p sl="en">La relazione approvata lo scorso maggio dalla commissione per il mercato interno e la protezione dei consumatori, sotto la guida dell’onorevole Fruteau, ha svolto un ruolo molto importante nell’ambito delle trattative. Il compromesso ora sul tavolo, presentato come emendamento n. 86, mira a raggiungere gli obiettivi della commissione e, in particolare, a rispondere alla sua richiesta di rafforzamento delle procedure di ricorso nazionali in materia di appalti pubblici.</p>
      <p sl="en">Concluderò osservando che oggi le imprese europee hanno bisogno di un’apertura dei mercati degli appalti pubblici. E’ essenziale che vi siano procedure di ricorso efficaci, al fine di garantire che gli appalti pubblici siano aggiudicati realmente all’impresa che ha presentato l’offerta migliore. Tali procedure contribuiranno a diffondere tra le imprese e i cittadini un clima di fiducia quanto alla loro equa e corretta applicazione. La nuova direttiva rappresenta un ulteriore, importante passo verso un mercato unico europeo più competitivo.</p>
    </intervention>
    <intervention id="4-010" speaker_id="4297" name="Jean-Claude Fruteau" is_mep="True" mode="spoken" role="relatore">
      <p sl="fr">Signor Presidente, signora Commissario, onorevoli colleghi, il completamento e il corretto funzionamento del mercato interno ci impongono ora di mettere gli operatori economici in condizione di svolgere la loro attività in tutta l’Unione. Tenendo conto di ciò, le imprese europee devono avere la certezza che, qualora sorgano problemi, potranno fare riferimento a un quadro legislativo che permetterà loro di tutelare i loro interessi.</p>
      <p sl="fr">Nel settore degli appalti pubblici, le imprese devono avere la garanzia che possono presentare validamente ricorso qualora ritengano che i loro diritti siano stati violati durante la procedura di aggiudicazione degli appalti. Negli ordinamenti giuridici nazionali sono già previste varie disposizioni di questo tenore. Tuttavia, l’assenza di norme coordinate sui termini di scadenza dei ricorsi precontrattuali ha contribuito al diffondersi della consuetudine di firmare i contratti quanto prima possibile, allo scopo di evitare, una volta che il contratto è stato sottoscritto, la presentazione di ricorsi contro le procedure applicate.</p>
      <p sl="fr">La volontà di risolvere questo problema è l’obiettivo principale del testo su cui il Parlamento europeo è chiamato a prendere una decisione in plenaria; il testo è il frutto di un compromesso raggiunto con la Commissione e il Consiglio. In proposito desidero ringraziare i relatori ombra e i vari gruppi politici per la loro eccellente collaborazione in uno spirito di apertura e dialogo. Desidero, naturalmente, ringraziare anche i rappresentanti della Commissione e della Presidenza in carica del Consiglio per la loro disponibilità, competenza e volontà di ottenere un risultato, che ci hanno permesso di trovare un accordo in prima lettura.</p>
      <p sl="fr">Nella versione finale del testo si ribadisce che, in linea di massima, la riforma mira a due obiettivi principali: primo, garantire ai candidati la possibilità di presentare ricorso rinviando la data della firma del contratto; secondo, fissare una serie di sanzioni adeguate, che sono essenziali al fine di prevenire violazioni.</p>
      <p sl="fr">Per raggiungere il primo obiettivo, il Parlamento, la Commissione e il Consiglio propongono di istituire un periodo minimo di sospensione di dieci giorni, quindici in alcuni casi, tra la decisione di aggiudicazione dell’appalto e la firma del relativo contratto, allo scopo di dare ai candidati che ritengano di essere stati danneggiati nei loro interessi il tempo necessario per presentare ricorso. Per tener conto delle fattispecie concrete, questo periodo minimo non si applicherà a determinate situazioni, principalmente quelle di particolare urgenza. Dal periodo di sospensione saranno esentati anche gli appalti basati su un accordo quadro, cui si applicheranno sanzioni particolarmente esemplari qualora vengano scoperte irregolarità.</p>
      <p sl="fr">Il secondo obiettivo principale della proposta di riforma riguarda le sanzioni per violazioni delle norme. A tale riguardo, il compromesso raggiunto con il Consiglio e la Commissione riprende appieno l’auspicio espresso dal Parlamento che siano stabilite sanzioni non solo severe, ma anche congrue rispetto alle situazioni reali che le autorità locali si trovano a fronteggiare. Pertanto, in caso di violazioni gravi delle norme sarà dichiarata l’inefficacia del contratto, creando quindi un deterrente nei confronti delle autorità competenti per l’aggiudicazione degli appalti. Tra le violazioni gravi rientrano, tra l’altro, l’illegale aggiudicazione diretta di appalti, che secondo la Corte di giustizia delle Comunità europee costituisce la fattispecie più grave di violazione delle norme in materia di appalti pubblici, nonché il mancato rispetto delle norme sugli accordi quadro e le violazioni che compromettono le possibilità degli offerenti di ottenere l’aggiudicazione dell’appalto.</p>
      <p sl="fr">Tuttavia, in caso di violazioni minori non sarà obbligatorio dichiarare l’inefficacia del contratto; in tali circostanze, la proposta di riforma prevede la facoltà di applicare altre sanzioni, meno pesanti. Sarà inoltre possibile fare eccezione alla regola della dichiarazione di inefficacia del contratto qualora, per superiori motivi di interesse pubblico, vi sia l’esigenza di mantenerlo in vigore – nel rispetto, naturalmente, delle garanzie che il Parlamento voleva e ha previsto.</p>
      <p sl="fr">Imperniata su questi due obiettivi, la proposta di riforma che è stata sottoposta al vostro voto è un testo equilibrato che ha ottenuto il consenso dei rappresentanti del Parlamento, della Commissione e del Consiglio. E’ stata portata a compimento in tempi molto stretti e offre una serie di garanzie necessarie per gli operatori economici che partecipano alle gare d’appalto, senza tuttavia imporre obblighi eccessivi sugli enti aggiudicatari. Se oggi la approverete, questa proposta di riforma consentirà all’Europa di compiere un ulteriore passo avanti verso l’armonizzazione delle norme che regolamentano il mercato interno e contribuirà altresì a dotare l’Unione di strumenti efficaci per rendere più etiche le procedure di aggiudicazione degli appalti pubblici, riducendo i rischi di frodi e corruzione.</p>
    </intervention>
    <intervention id="4-011" speaker_id="4275" name="Hans-Peter Mayer" is_mep="True" mode="spoken">
      <p sl="de">relatore per parere della commissione giuridica. – Signor Presidente, onorevoli colleghi, inizierò congratulandomi con l’onorevole Fruteau per la sua relazione sebbene, come i colleghi del resto sanno, non sia ancora del tutto soddisfatto del periodo di sospensione proposto.</p>
      <p sl="de">In qualità di relatore della commissione giuridica, ho studiato la materia molto dettagliatamente e ho tenuto un’audizione nel mio collegio elettorale. Sono giunto così alla conclusione di chiedere, nella mia relazione, che sia fissato un periodo standard di 14 giorni di calendario a partire dalla comunicazione. Credo che una scadenza semplice e uguale per tutti sia un’assoluta necessità per il bene delle piccole e medie imprese. Il parere della commissione per il mercato interno e la protezione dei consumatori ha confermato tale impostazione. La commissione giuridica ha approvato la mia proposta all’unanimità; purtroppo, però, nonostante la cooperazione rafforzata, l’esito della votazione della commissione giuridica è stato ignorato. Permettetemi dunque di ribadire ancora una volta che questo tipo di cooperazione rafforzata non va nel senso auspicato. Faremmo meglio a instaurare rapporti più chiari durante le discussioni in corso sulla riforma e sul rafforzamento della cooperazione.</p>
      <p sl="de">Personalmente ritengo che il compromesso raggiunto sui termini sia ancora troppo complicato per le PMI. La distinzione tra notifica postale e notifica elettronica è, a mio parere, inutile. Di positivo c’è il fatto che l’onorevole Fruteau e il relatore ombra abbiano concordato una scadenza standard e depennato i riferimenti ai giorni di calendario e ai giorni feriali, eliminando così la confusione ingenerata dai periodi indicati nella proposta originaria della Commissione.</p>
      <p sl="de">Tutto considerato, voterò a favore del compromesso, che è il risultato di lunghe discussioni e di uno sforzo notevole da parte di tutti i relatori, della Commissione e della Presidenza del Consiglio.</p>
    </intervention>
    <intervention id="4-012" speaker_id="28223" name="Andreas Schwab" is_mep="True" mode="spoken">
      <p sl="de">a nome del gruppo PPE-DE. – Signor Presidente, signora Commissario, onorevoli colleghi, desidero innanzi tutto ringraziare il relatore, il relatore ombra e i relatori per parere per il lavoro che hanno svolto. Vi posso garantire che, quando abbiamo votato in sede di trilogo, ci siamo sforzati di tenere in considerazione gli interessi delle diverse commissioni. Purtroppo, però, da parte del Consiglio c’erano posizioni nette che non siamo riusciti a conciliare con tutti i pareri del Parlamento.</p>
      <p sl="de">Abbiamo raggiunto un accordo in prima lettura, e questo è un risultato che è sempre giudicato insidioso dal punto di vista costituzionale; non credo però che questo compromesso rappresenti una soluzione affrettata né inadeguata. Spero pertanto che lo approverete.</p>
      <p sl="de">Abbiamo compiuto un ulteriore passo verso una legislazione fondata sia sull’applicazione della giurisprudenza della Corte di giustizia delle Comunità europee, in linea con le sentenze da essa pronunciate nei procedimenti Alcatel e città di Halle, sia sulla dichiarazione della Commissione secondo cui l’illegale aggiudicazione diretta di appalti costituisce un grave problema per il mercato interno. Come Parlamento europeo ci siamo associati a questa linea di pensiero, senza mancare tuttavia di precisare – da ultimo martedì scorso durante la discussione sulla relazione dell’onorevole Arlene McCarthy – che il Parlamento ritiene che i singoli casi non possano più essere considerati soltanto in termini di fattori economici. Vogliamo invece che in futuro i ricorsi siano supportati da dati più trasparenti e più affidabili.</p>
      <p sl="de">Uno dei principali vantaggi della nuova direttiva rivista è che, d’ora in avanti, le procedure di aggiudicazione degli appalti pubblici saranno più trasparenti per gli offerenti, i quali avranno anche maggiori possibilità di presentare ricorsi legali se non sono soddisfatti di una decisione di aggiudicazione. Posto che il 16 per cento del PIL totale del mercato interno è soggetto alle norme in materia di appalti pubblici, la nuova direttiva sarà un importante passo avanti se le autorità competenti per l’aggiudicazione degli appalti si atterranno veramente alla lettera e allo spirito dell’appalto.</p>
      <p sl="de">Oltre ad affermare chiaramente che gli appalti aggiudicati illegalmente saranno considerati inefficaci, abbiamo nel contempo sottolineato che il nepotismo non ha diritto di cittadinanza nell’Unione europea e che chiunque violi le regole non può sperare che i contratti ottenuti restino validi. Credo che questo rappresenti un ulteriore, importante progresso verso la creazione di un vero e proprio mercato interno.</p>
    </intervention>
    <intervention id="4-013" speaker_id="1913" name="Evelyne Gebhardt" is_mep="True" mode="spoken">
      <p sl="de">a nome del gruppo PSE. – Signor Presidente, a nome del mio gruppo desidero iniziare con due importanti osservazioni. Prima di tutto, mi fa molto piacere che l’eccellente lavoro dell’onorevole Fruteau abbia dato i suoi frutti. Dovremmo essere molto grati di averlo come collega.</p>
      <p sl="de">In secondo luogo, devo esprimere la mia tristezza per l’elezione dell’onorevole Fruteau al parlamento francese, perché ciò significa che perderemo un collega di valore. Onorevole Fruteau, mi spiace che tra breve abbandonerà le nostre fila; è sempre triste perdere colleghi di talento.</p>
      <p sl="de">Inizierò rispondendo ai commenti dell’onorevole Mayer sul tema molto controverso del periodo di sospensione. Sia la commissione per il mercato interno e la protezione dei consumatori sia l’onorevole Fruteau hanno cercato di fissare regole semplici; c’era un’unica, piccola differenza: voi volevate 14 giorni, l’onorevole Fruteau ne preferiva 12. Il vero problema non era tuttavia quella differenza di due giorni, ma il fatto che il Consiglio, in realtà, non mirava affatto a una soluzione semplice, e quindi ci siamo ritrovati a battere la testa contro un muro. Anche la commissione per il mercato interno e la protezione dei consumatori avrebbe preferito una soluzione più semplice di quella che è stata proposta.</p>
      <p sl="de">Quando la direttiva sarà applicata, non voglio sentire i ministri dei vari Stati membri dire che è troppo burocratica, dandone la colpa a Bruxelles. La responsabilità è dei ministri stessi, perché Strasburgo e Bruxelles volevano qualcosa di completamente diverso, e i ministri devono assumersi la responsabilità della loro decisione.</p>
      <p sl="de">Il secondo punto che desidero affrontare riguarda l’infuocata discussione tra il Parlamento e il Consiglio dei ministri sulla portata delle esenzioni e sulla possibile limitazione delle esenzioni giustificate dalla salvaguardia dell’interesse pubblico. In merito, come Parlamento abbiamo una posizione più rigorosa di quella del Consiglio, perché la direttiva è chiaramente destinata a migliorare l’efficacia delle procedure di ricorso in materia di appalti pubblici, soprattutto nei casi che sono già in contrasto con la legislazione vigente. Non si tratta, dunque, di modificare le norme degli Stati membri sugli appalti pubblici, quanto piuttosto di decidere quali sanzioni applicare. Dobbiamo stare attenti a non commettere l’errore di confondere questi due aspetti; oggi, nella discussione in plenaria, non lo abbiamo fatto, però esso ricompare di tanto in tanto nel dibattito pubblico. Occorre ribadire che il nostro intento è stabilire sanzioni per i casi di aggiudicazione illegale di appalti. La realtà delle cose giustifica questo approccio rigoroso.</p>
    </intervention>
    <intervention id="4-014" speaker_id="28242" name="Alexander Lambsdorff" is_mep="True" mode="spoken">
      <p sl="de">a nome del gruppo ALDE. – Signor Presidente, onorevoli colleghi, colgo anch’io quest’occasione per ringraziare il relatore per il suo lavoro. Gli auguro ogni bene per il suo futuro incarico all’Assemblée Nationale . So che lei ha dovuto preparare questa relazione nel bel mezzo della campagna elettorale – un’impresa non da poco. Quindi, non possiamo che esserle molto grati.</p>
      <p sl="de">Mi fa particolarmente piacere che durante il trilogo il Parlamento e il Consiglio siano riusciti a trovare un accordo sugli elementi chiave. E’ importante che fissiamo le medesime norme vincolanti in tutti gli Stati membri dell’Unione europea. Vorrei ora riprendere alcuni punti che reputo particolarmente importanti.</p>
      <p sl="de">Il primo di essi è già stato affrontato: la durata del periodo di sospensione prima della conclusione del contratto. Sono lieto che ci sia consenso al riguardo, però penso che la durata di dieci giorni più cinque giorni per l’invio postale sia troppo breve. Avrei inoltre preferito che alle imprese fosse stato concesso più tempo per fare ricorso contro la decisione di aggiudicazione. Le imprese prive di un ufficio legale interno – e questo è il caso perlopiù delle piccole e medie imprese – incontrano sempre molte difficoltà e devono spendere molto tempo per analizzare una decisone di aggiudicazione di appalto pubblico. Concordo appieno con l’onorevole Gebhardt: questa è stata la volontà del Consiglio, non quella del Parlamento.</p>
      <p sl="de">In secondo luogo, sono molto lieto che abbiamo trovato l’accordo sull’introduzione di una dichiarazione di inefficacia per sanzionare gli appalti diretti aggiudicati illegalmente. Di particolare importanza a tale proposito è il fatto che le esenzioni per motivi di interesse pubblico dovrebbero essere autorizzate soltanto per ragioni molto specifiche. Ad esempio, le esenzioni giustificate da esigenze di salvaguardia dell’interesse pubblico sono valide, di norma, soltanto se i motivi addotti non sono di natura prettamente economica. Se uno Stato membro decide di addurre motivi economici, dovrà inviarne notifica alla Commissione. Alcuni Stati membri sono preoccupati che questa possibilità apra la strada a future procedure d’infrazione; invece produrrà l’effetto contrario. Come il Consiglio ha sempre sottolineato, le esenzioni sono concesse solamente in circostanze eccezionali, nelle quali le considerazioni di tipo economico per le due parti contraenti sono così rilevanti che è ragionevole rinunciare a far valere la dichiarazione di inefficacia. La notifica è richiesta solo in questi rari casi. E’ compito degli Stati membri attenersi a queste norme, di modo che la Commissione possa garantire un’applicazione uniforme delle disposizioni della direttiva in tutta l’Unione europea.</p>
      <p sl="de">Se la legislazione è migliore, la sua attuazione potrà essere più uniforme e la Commissione sarà in grado di verificare che le cose stiano effettivamente così. Questo è uno dei principi di equità ed è fondamentale per migliorare il funzionamento del mercato interno.</p>
      <p sl="de">Prima di concludere, desidero rinnovare i miei ringraziamenti agli onorevoli Fruteau, Rühle, Schwab e Zillmann. Colgo questa occasione per ringraziare anche gli assistenti del gruppo e i colleghi che si sono tanto impegnati per redigere un testo valido. Sarei tuttavia ancora più grato se in futuro le nostre discussioni si svolgessero a Bruxelles invece che a Strasburgo.</p>
    </intervention>
    <intervention id="4-015" speaker_id="4294" name="Heide Rühle" is_mep="True" mode="spoken">
      <p sl="de">a nome del gruppo Verts/ALE. – Signor Presidente, signora Commissario, onorevoli colleghi, mi associo ai ringraziamenti al relatore. E’ a lui, dopo tutto, che dobbiamo questa opportunità di approvare una direttiva in prima lettura, una direttiva che tende ad aumentare la certezza del diritto nel settore degli appalti pubblici, con beneficio tanto delle autorità locali quanto degli appaltatori privati. Ci auguriamo che ne traggano vantaggio soprattutto le piccole imprese, quelle che non si possono permettere grandi uffici legali interni.</p>
      <p sl="de">Ci rallegra in particolare che il relatore abbia insistito sin dall’inizio sulla necessità di restringere l’ambito di applicazione della direttiva alle direttive UE, senza ampliarlo. Per consentire a tutti gli offerenti di verificare la procedura di aggiudicazione dell’appalto, è stato previsto un periodo di sospensione di almeno dieci giorni. Devo dire che anch’io avrei preferito un periodo più lungo, ma ho ritenuto prioritario raggiungere un compromesso in prima lettura al fine di aumentare la certezza del diritto. Ad ogni buon conto, agli Stati membri è riconosciuta la facoltà di prolungare il periodo di sospensione qualora lo desiderino.</p>
      <p sl="de">I contratti stipulati illegalmente durante il periodo di sospensione saranno dichiarati inefficaci, a meno che non sussistano prevalenti ragioni di interesse pubblico non economico. L’inefficacia sarà pronunciata da un tribunale indipendente. Questa era un’altra delle nostre priorità e abbiamo pertanto dato al relatore il nostro pieno appoggio su tale punto.</p>
      <p sl="de">Il dovere d’informazione dell’organo competente per l’aggiudicazione degli appalti è stato definito con chiarezza per aumentare la trasparenza nel settore degli appalti pubblici e ridurre il rischio di pratiche illegali e di corruzione. Tutto considerato, abbiamo trovato un compromesso valido e praticabile che migliorerà la legislazione in Europa. Il nostro gruppo appoggerà dunque la relazione nella sua interezza.</p>
    </intervention>
    <intervention id="4-016" speaker_id="28134" name="Eva-Britt Svensson" is_mep="True" mode="spoken">
      <p sl="sv">a nome del gruppo GUE/NGL. – Signor Presidente, non userò il tempo di parola che mi è concesso per entrare nei particolari del tema in discussione; mi concentrerò invece su aspetti di portata più ampia degli appalti in generale. Desidero inoltre dichiarare che il nostro gruppo, il gruppo confederale della Sinistra unitaria europea/Sinistra verde nordica, voterà a favore della relazione nel suo complesso. Ringrazio, naturalmente, il relatore e il relatore ombra per avere, di fatto, migliorato la relazione.</p>
      <p sl="sv">Rispetto moltissimo il relatore e il relatore ombra, che hanno illustrato tutti i concetti giuridici che la gente deve comprendere per potersi familiarizzare con queste norme. In quanto rappresentante eletto, è mio dovere riconoscere da parte mia che talvolta è difficile, se non impossibile, orientarsi nei meandri della legge. Le decisioni politiche che adottiamo in quest’Aula devono essere oltremodo chiare e comprensibili sotto ogni aspetto per coloro che devono assumersi la responsabilità politica delle decisioni.</p>
      <p sl="sv">Mi è altresì difficile capire perché sia necessario prendere decisioni politiche in materia. In realtà, le cose dovrebbero funzionare in modo tale che noi, rappresentanti parlamentari eletti, stabiliamo gli obiettivi che intendiamo raggiungere per mezzo delle nostre decisioni politiche; sarà poi compito degli esperti di diritto assumersi la responsabilità di delineare le relative norme giuridiche, in conformità di quanto specificato nella decisione politica e degli scopi che ci prefiggiamo di raggiungere attraverso le nostre decisioni.</p>
      <p sl="sv">Siamo indubbiamente tutti concordi sulla necessità che le norme in materia di appalti siano eque e tali da garantire parità di trattamento. Nella motivazione della proposta di direttiva si dice, ad esempio, che per le piccole economie e le piccole imprese è particolarmente importante che esista un mercato degli appalti pubblici efficiente, competitivo e ben funzionante. Questo è senz’altro vero, però mi chiedo quante piccole imprese siano effettivamente in grado di capire appieno il linguaggio giuridico. Per loro è ovviamente fondamentale essere certe di comprendere le disposizioni di legge in tutte le loro sfumature, per evitare di essere poi accusate e ritenute responsabili di aggiudicazione illegale.</p>
      <p sl="sv">Ritengo inoltre che, in futuro, dovremo considerare con maggiore attenzione il fatto che un appalto pubblico non ha soltanto implicazioni finanziarie; abbiamo infatti bisogno di un sistema di appalti in grado di tener conto anche dell’esigenza di ridurre la quantità dei trasporti e i loro effetti negativi sul clima che si verificano quando al sistema di appalti pubblici partecipano 27 Stati membri.</p>
    </intervention>
    <intervention id="4-017" speaker_id="29579" name="Marc Tarabella" is_mep="True" mode="spoken">
      <p sl="fr">Signor Presidente, mi scuso se interrompo la discussione ai sensi dell’articolo 145 del Regolamento, però volevo richiamare la vostra attenzione sulla presenza in tribuna di una delegazione di circa quaranta membri del parlamento belga della regione della Vallonia, che accompagnano giovani in visita alle Istituzioni europee, oggi qui a Strasburgo e domani a Bruxelles. La delegazione è guidata dal presidente del parlamento vallone José Happart, che è stato deputato al Parlamento europeo dal 1984 al 1999. Parlo a nome di tutti i colleghi che fanno parte del parlamento vallone in quanto membri dei quattro gruppi politici in esso rappresentati. La ringrazio e mi scuso nuovamente per aver interrotto la discussione.</p>
      <a text="(Applausi)"/>
    </intervention>
    <intervention id="4-018" speaker_id="33986" name="Petre Popeangă" is_mep="True" mode="spoken">
      <p sl="it">în numele grupului ITS. – Desigur, orice iniţiativă care are drept scop îmbunătăţirea activităţilor comunitare, în special a celor din domeniul economic, este benefică realizării obiectivelor Uniunii, cu deosebire a celui mai important dintre acestea - promovarea progresului economic şi social.</p>
      <p sl="it">În acest context general, iniţiativele care au ca obiectiv îmbunătăţirea modului de derulare a uneia dintre activităţile economice importante, cea a achiziţiilor publice, nu poate fi decât una salutară. De aceea, demersul Parlamentului şi al Consiliului de a propune adoptarea acestei directive este pe deplin justificat, deoarece a rezultat dintr-o necesitate reală: aceea că actualele norme nu creează cadrul legal suficient care să permită promovarea în condiţii de eficienţă a recursului în cazurile de nerespectare a prevederilor comunitare în materie de achiziţii publice. La această concluzie s-a ajuns şi în urma consultării unor operatori economici din mai multe state membre, care, cu această ocazie, au confirmat faptul că actualele proceduri naţionale de recurs nu permit întotdeauna o corecţie suficientă a cazurilor de nerespectare a prevederilor comunitare în materie.</p>
      <p sl="it">Prin textul final al directivei, majoritatea acestor lacune sunt corectate, iar aplicarea acesteia va avea efecte benefice în toate situaţiile, dar mai ales în cazurile de atribuire, prin înţelegerea părţilor, a contractelor de achiziţii, practică ilegală, care se înregistrează în mai toate statele Uniunii, dar pentru a cărei stopare, până în prezent, nu au fost adoptate soluţii eficiente. Efecte benefice se vor înregistra şi în ţările nou-aderate precum România, unde prevederile legale în materie sunt încă destul de permisive, situaţie care poate facilita atribuirea oneroasă a contractelor de achiziţii publice.</p>
      <p sl="it">În concluzie, susţin şi voi vota pentru adoptarea proiectului de directivă.</p>
    </intervention>
    <intervention id="4-019" speaker_id="4538" name="Malcolm Harbour" is_mep="True" mode="spoken">
      <p sl="en">Signor Presidente, in qualità di coordinatore del mio gruppo mi associo ai ringraziamenti espressi dai colleghi nei confronti dell’onorevole Fruteau per la relazione estremamente accurata e complessa che ci ha presentato. Quando abbiamo cominciato a occuparci della questione non ci aspettavamo che ci sarebbe stato bisogno di un lavoro così dettagliato da parte del Consiglio, e il nostro relatore ha portato avanti questo processo con grande efficienza – un’efficienza che, ne sono certo, gli tornerà assai utile quando siederà al parlamento francese.</p>
      <p sl="en">Mi limiterò ad alcune osservazioni sull’importanza della direttiva, riprendendo quanto già detto da alcuni colleghi, tra cui l’onorevole Gebhardt, che mi ha affiancato nel compito di coordinatore, sull’importanza di un’attenta vigilanza da parte della Commissione sul recepimento e l’applicazione della direttiva, la quale è, a mio parere, inutilmente complessa, ma è così che l’hanno voluta gli Stati membri.</p>
      <p sl="en">In ogni caso, abbiamo il dovere di garantire che le imprese siano in grado di esercitare senza difficoltà i diritti loro riconosciuti dalla direttiva, di modo che chi ritenga che siano stati commessi errori nelle procedure di aggiudicazione degli appalti possa avvalersi della dichiarazione di inefficacia del contratto. Come sottolineato nella direttiva, questo è di gran lunga il tipo di ricorso più efficace, oltre che uno stimolo alla concorrenza nel settore degli appalti pubblici.</p>
      <p sl="en">Com’è loro consuetudine, gli Stati membri si sono ritagliati su misura la possibilità di non applicare le procedure di sospensione in presenza di determinate e ben specificate circostanze. E’ tuttavia della massima importanza che gli Stati membri facciano ricorso a tale possibilità molto di rado; chiedo perciò alla Commissione di garantire un attento controllo.</p>
      <p sl="en">L’altro punto riguardo al quale desidero rivolgere all’onorevole Fruteau un particolare ringraziamento per la sua collaborazione sono gli accordi quadro, che rappresentano un elemento di novità introdotto dalla riforma delle direttive attuata da questa commissione nel 2003. Non v’è necessità di applicare completamente agli accordi quadro alcune di queste procedure di sospensione in sede di aggiudicazione degli appalti, secondo le disposizioni di un accordo quadro, a imprese più piccole, posto che queste sono state preventivamente autorizzate a tutti gli effetti a beneficiare dei contratti. In merito abbiamo trovato un punto di equilibrio, e ne sono molto grato al relatore.</p>
      <p sl="en">Complessivamente si tratta di una riforma valida, però la Commissione europea, con il sostegno della commissione per il mercato interno e la protezione dei consumatori, dovrà vigilare costantemente per garantirne una reale efficacia.</p>
    </intervention>
    <intervention id="4-020" speaker_id="28198" name="Jacques Toubon" is_mep="True" mode="spoken">
      <p sl="fr">Signor Presidente, ci stiamo occupando di un testo che, dal punto di vista tecnico-giuridico, riveste una grande importanza pratica perché è teso a garantire ai candidati partecipanti a un appalto pubblico la possibilità di presentare ricorso, e lo fa prevedendo un periodo di sospensione prima dell’aggiudicazione dell’appalto, in altri termini un periodo compreso tra l’aggiudicazione dell’appalto e la firma del relativo contratto, allo scopo di consentire agli offerenti esclusi di proporre appello, sapendo che è molto meglio cercare di opporsi alla stipulazione di un contratto che ottenere il risarcimento dei danni dopo che il contratto è stato firmato. La proposta prevede altresì efficaci misure di contrasto dell’illegale aggiudicazione diretta di appalti.</p>
      <p sl="fr">La discussione con il Consiglio ha preso lo spunto dall’eccellente relazione dell’onorevole Fruteau e ha riguardato soprattutto la questione delle sanzioni, tra cui la dichiarazione di inefficacia dei contratti stipulati in violazione del periodo di sospensione, come concordato alla fine del trilogo. Gli Stati membri hanno così la facoltà di imporre sanzioni sostitutive per violazioni del periodo di sospensione. Siamo favorevoli a questa proposta, che riteniamo essere un buon compromesso. La sanzione dell’inefficacia del contratto in caso di violazioni e la possibilità di applicare sanzioni ulteriori, lasciando quindi un certo spazio di manovra autonomo ai tribunali nazionali in caso di violazioni del periodo di sospensione, rappresentano una formula valida, che noi approviamo.</p>
    </intervention>
    <intervention id="4-021" speaker_id="photo_generic" name="Meglena Kuneva" is_mep="True" mode="spoken">
      <p sl="en">Membro della Commissione. – Signor Presidente, ho ascoltato con grande attenzione la discussione sulla proposta di direttiva che modifica le direttive sui ricorsi in materia di appalti pubblici. Ringrazio sinceramente gli onorevoli deputati per tutte le loro osservazioni.</p>
      <p sl="en">In conclusione, vorrei evidenziare alcuni punti chiave. Primo: non possiamo creare un mercato veramente aperto e competitivo per gli appalti pubblici in assenza di efficaci possibilità di appello per le imprese che vogliono presentare ricorso. Secondo: l’esistenza delle possibilità di ricorso è essenziale per garantire che gli appalti pubblici siano assegnati effettivamente all’impresa che ha presentato l’offerta migliore. Terzo: è indubbiamente necessario rassicurare ancora di più le imprese, le pubbliche amministrazioni e i cittadini sulla correttezza delle procedure di aggiudicazione degli appalti pubblici.</p>
      <p sl="en">Nel corso della giornata odierna il Parlamento avrà l’opportunità di approvare una proposta che riflette le posizioni già espresse dal Parlamento nella relazione della sua commissione competente. A nome del Commissario McCreevy, ringrazio ancora una volta il relatore, onorevole Fruteau, e il Parlamento per aver attribuito così grande importanza a tale questione e ribadisco che il voto del Parlamento europeo rappresenta un’occasione storica per contribuire a un sistema di appalti pubblici in Europa che sia equo e più competitivo.</p>
    </intervention>
    <intervention id="4-022" speaker_id="21918" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">La votazione si svolgerà mercoledì, alle 12.00.</p>
    </intervention>
  </section>
  <section id="creitem5" title="5. Fiducia dei consumatori nell’ambiente digitale (discussione)">
    <intervention id="4-024" speaker_id="21918" is_mep="True" mode="spoken" role="Presidente">
      <p sl="unknown">L’ordine del giorno reca la relazione (A6-0191/2007), presentata dall’onorevole Roithová a nome della commissione per il mercato interno e la protezione dei consumatori, sulla fiducia dei consumatori nell’ambiente digitale [2006/2048(INI) ].</p>
    </intervention>
    <intervention id="4-025" speaker_id="28352" name="Zuzana Roithová" is_mep="True" mode="spoken" role="relatore">
      <p sl="cs">Signor Presidente, signora Commissario, onorevoli colleghi, dopo un anno di lavoro, oggi ho il piacere di potervi presentare, unitamente ai relatori ombra, la relazione completa sulla fiducia dei consumatori nell’ambiente digitale.</p>
      <p sl="cs">Con questa relazione, il Parlamento trasmette un messaggio politico forte alla Commissione e agli Stati membri affinché aggiornino le condizioni per il commercio on line e intraprendano iniziative per rafforzare la fiducia dei consumatori nelle ultime tendenze nell’ambiente digitale. Aziende e consumatori attendono norme inequivocabili, semplici e applicabili che migliorino la cultura del commercio on line all’interno del mercato europeo. La relazione è soltanto l’inizio dell’intero processo e mi rendo conto che la sua attuazione inevitabilmente comporta un impegno notevole per la Commissione, già soggetta a vincoli in termini di risorse finanziarie e umane.</p>
      <p sl="cs">Dibattiti pubblici e studi hanno rivelato alcuni fatti eloquenti, che non possiamo ignorare. Soltanto il 6 per cento dei consumatori acquista on line da fornitori in altri Stati membri. Un terzo di essi non riceve i prodotti o i servizi ordinati a causa della sua nazionalità, del suo paese di residenza o del paese in cui è stata emessa la sua carta di pagamento. Alcuni servizi elettronici moderni che forniscono contenuto digitale sono accessibili unicamente a clienti della vecchia Unione europea dei 15.</p>
      <p sl="cs">Gli utenti sono vincolati da una serie di contratti digitali semplicemente per aver fatto clic con il mouse , ma non li hanno letti. Non sanno dunque che tali contratti possono contenere una serie di pattuizioni contrattuali inique e fuorvianti. Abbiamo scoperto che neppure gli esperti giuridici sono in grado di decifrare l’esatto contenuto dei contratti digitali, ad esempio quelli di concessione di licenza all’utente finale. Le piccole imprese non sono al corrente dei loro obblighi nel campo del commercio elettronico e hanno difficoltà a destreggiarsi con 27 ordinamenti giuridici diversi. I consumatori non conoscono i propri diritti rispetto a Internet e, peraltro, non vi sono documenti che li riassumano. Gli utenti non sono sicuri di quello che possono e non possono fare con il contenuto digitale che hanno acquistato. Temono di dover far fronte a rivendicazioni in un altro paese e sono completamente all’oscuro del fenomeno dei farmaci contraffatti venduti in Internet . Proponiamo pertanto che la Commissione lanci una campagna mondiale per mettere in luce i pericoli derivanti dai farmaci contraffatti, che si crei un sistema di allerta precoce in Europa per combattere le attività fraudolente in Internet e che si ampli l’ambito dei contratti da vietare perché contengono pattuizioni contrattuali inique.</p>
      <p sl="cs">L’equazione fondante del mercato unico è meno restrizioni e più opportunità. Paradossalmente, però, è come se questa equazione non si applicasse all’ambiente elettronico, nonostante le opportunità transfrontaliere. Oserei dire che 27 mercati nazionali distinti stanno ostacolando lo sviluppo della società dell’informazione in Europa, che è in palese ritardo rispetto a quella americana e asiatica.</p>
      <p sl="cs">Se intendiamo abolire gli ostacoli naturali e artificiali al commercio elettronico, dovremo superare la frammentazione delle norme tra gli Stati membri, cosa che a lungo termine sarà possibile se vi è la volontà politica di giungere a un’armonizzazione completa. Questo settore estremamente dinamico richiede però una soluzione più rapida e flessibile. Per questo nella relazione ho optato per un lavoro coordinato su norme volontarie, o meglio norme superiori, come ad esempio un contratto standardizzato opzionale pensato per il commercio elettronico transfrontaliero, il cui contenuto sia concordato tra organizzazioni di consumatori e aziende con il coordinamento della Commissione, che in tal senso assumerebbe un ruolo fondamentale. Tali norme dovranno essere rispettate dai titolari del marchio di fiducia europeo per il commercio elettronico transfrontaliero. Le organizzazioni dei consumatori apprezzano l’introduzione del marchio di fiducia e costantemente si impegnano a rivelare e a divulgare qualunque utilizzo improprio con l’ausilio delle risorse tecniche e giuridiche esistenti.</p>
      <p sl="cs">Chiediamo altresì la formulazione di una Carta europea dei diritti degli utenti nella società dell’informazione. Il Parlamento europeo è uno dei primi al mondo a compiere il tentativo di chiarire i diritti dei consumatori rispetto alla rete. Se la Carta sarà facilmente accessibile e disponibile in tutte le lingue ufficiali, i consumatori inizieranno a esigere che i loro diritti siano rispettati e le aziende cominceranno a sostenere la Carta per non rischiare di dover spendere denaro per la composizione di controversie.</p>
      <p sl="cs">Ritengo che la relazione sarà fonte di ispirazione per migliorare gli standard nell’ambiente digitale.</p>
      <p sl="cs">Vorrei concludere ringraziando i relatori ombra, onorevoli Herczog, Rühle, Schmidt e Jäätteenmäki, per la loro straordinaria collaborazione, nonché gli assistenti, soprattutto Jiri Jirsa, per la sua preziosa consulenza tecnica. Vorrei altresì esprimere il mio riconoscimento per il sostegno offerto dai coordinatori, dal presidente e dal segretariato della commissione e dai servizi. Ho infine molto apprezzato la comunicazione costruttiva avuta con le organizzazioni dei consumatori, le aziende e i singoli membri del personale della Commissione. Mi complimento in particolare con la signora Commissario Kuneva per la cortesia e l’estrema apertura dimostrate. Ha assunto il suo nuovo incarico nella Commissione in maniera sicuramente esemplare, e sono certa che riusciremo a superare qualunque difficoltà dovesse insorgere nel momento in cui le nostre proposte per rafforzare la fiducia nell’ambiente digitale europeo saranno messe in atto.</p>
    </intervention>
    <intervention id="4-026" speaker_id="photo_generic" name="Meglena Kuneva" is_mep="True" mode="spoken">
      <p sl="en">Membro della Commissione. – Signor Presidente, sono veramente lieta di essere qui, oggi, a discutere con voi un tema importantissimo, ossia i modi per migliorare la fiducia dei consumatori nell’ambiente digitale.</p>
      <p sl="en">Vorrei esordire ringraziando l’onorevole Roithová e tutti i relatori ombra per la loro collaborazione eccellente e molto stretta, e non è solo questione di cortesia, ma un sincero tributo dovuto a un lavoro svolto con grande impegno.</p>
      <p sl="en">Mi compiaccio del fatto che la Commissione e il Parlamento europeo concordino su un approccio comune nell’accostarsi a questo tema estremamente importante e impegnativo. Quella che abbiamo dinanzi a noi è una relazione ambiziosa di grande valore, e ritengo che tutti a grandi linee condividiamo i medesimi obiettivi e le stesse analisi dei problemi.</p>
      <p sl="en">L’economia digitale, e più specificamente il commercio elettronico, offre grandi possibilità di miglioramento del benessere dei consumatori rendendo accessibile una gamma più ampia di prodotti, stimolando la concorrenza dei prezzi e sviluppando nuovi mercati. E’ anche essenziale, tuttavia, completare la dimensione al dettaglio del mercato interno. Attualmente, i mercati al dettaglio sono ancora fortemente frammentati in minimercati nazionali, come sottolineava l’onorevole Roithová, il che non ha alcun senso nell’era del commercio elettronico e di Internet . Il commercio elettronico sta cambiando il volto del commercio al dettaglio, ma solo a livello nazionale. Se Internet è senza confini, non lo sono invece consumatori, aziende e legislatori. Il 50 per cento dei consumatori europei che ha un computer a casa ha effettuato un acquisto elettronico negli ultimi 12 mesi, ma soltanto il 12 per cento dei consumatori con un computer a casa ha comprato oltre frontiera. Ciò significa che occorre agire per rafforzare la fiducia dei consumatori nella dimensione al dettaglio del mercato interno e che bisogna superare la sua frammentazione per giungere, infine, a un mercato dei cittadini.</p>
      <p sl="en">Come ben sapete, sin dall’inizio dell’anno abbiamo lanciato due importanti iniziative per i consumatori: la strategia politica per i consumatori e la consultazione sulla revisione delle normative esistenti in materia di tutela dei consumatori. Il nostro obiettivo in quanto Commissione è aiutare l’Unione europea a raccogliere le sfide della crescita e della creazione di posti di lavoro ricollegandosi con i suoi cittadini, obiettivo che verrà raggiunto se, entro il 2013, saremo in grado di dimostrare in maniera credibile a tutti i cittadini che possono acquistare ovunque nell’Unione europea, dal negozio all’angolo a un sito Internet , certi del fatto che saranno parimenti ed efficacemente tutelati.</p>
      <p sl="en">La necessità di migliorare la fiducia dei consumatori nell’economia digitale permea ogni aspetto della nostra strategia. La relazione dell’onorevole Roithová dimostra che gli ostacoli, ivi compresi quelli normativi, sono tanti. I miei predecessori hanno compiuto progressi nell’affrontarne alcuni con la direttiva sulle pratiche commerciali sleali e il regolamento sulla cooperazione per la tutela dei consumatori, che ha istituito la Rete dei centri europei per i consumatori (Rete CEC). Ora la mia priorità consiste nell’affrontare gli ostacoli restanti riformando le normative esistenti in materia di tutela dei consumatori per quanto concerne i contratti con i consumatori.</p>
      <p sl="en">Sicuramente siete al corrente del fatto che abbiamo intrapreso un’ampia consultazione sul futuro della tutela dei consumatori e abbiamo iniziato ad analizzare le reazioni delle varie parti interessate. Attendiamo altresì la relazione dell’onorevole Petre dopo l’estate. I vostri punti di vista e il vostro sostegno saranno un riferimento importante per compiere il successivo lavoro e formulare proposte specifiche. Il seguito dato dalla Commissione alla revisione dell’acquis è una solida base sulla quale costruire la fiducia dei consumatori. Lo sviluppo di contratti standardizzati con i consumatori può essere uno strumento da approfondire ulteriormente una volta creata tale base.</p>
      <p sl="en">Una delle finalità di questo processo è ridurre la frammentazione normativa del mercato interno attraverso un’armonizzazione mirata degli aspetti che causano particolari problemi a consumatori e aziende. Valuteremo, tra l’altro, se gli standard e la standardizzazione possono svolgere un ruolo in tale processo.</p>
      <p sl="en">Per quanto concerne l’autoregolamentazione, la situazione è analoga. La Commissione ha compiuto alcuni interventi importanti per istituire un modello di migliori prassi per l’autoregolamentazione e la coregolamentazione, e continueremo a farlo in futuro. Condivido le vostre preoccupazioni in merito all’interazione tra normative diverse che disciplinano le transazioni on line o i prodotti digitali. Esistono molte leggi precise, e consumatori e aziende possono non essere sufficientemente informati dei loro diritti e doveri nell’ambiente digitale. Studierò come meglio chiarire tali aspetti con i miei colleghi, Commissari Reding e McCreevy.</p>
      <p sl="en">Grazie al vostro contributo, esploreremo l’idea di una guida pratica sui servizi della società dell’informazione per aiutare i cittadini a comprendere meglio i loro diritti. Vorrei altresì ringraziarvi per aver insistito sull’importanza dell’applicazione delle norme, e su tale aspetto concordo pienamente con voi. Una legislazione di qualità non basta, se non è sostenuta da un’applicazione effettiva. Nell’Unione europea abbiamo creato una rete di incaricati nazionali dell’applicazione delle norme e ora la estenderemo progressivamente ai paesi terzi nostri partner per migliorarne l’efficienza.</p>
      <p sl="en">Concludendo, vorrei ringraziarvi per l’impegno da voi profuso per aiutare i cittadini europei a usufruire di tutti i vantaggi del mercato interno e dell’economia digitale, e sono pronta a collaborare con voi per conseguire i nostri obiettivi comuni e creare un autentico mercato interno dei cittadini.</p>
    </intervention>
    <intervention id="4-027" speaker_id="28345" name="David Hammerstein" is_mep="True" mode="spoken">
      <p sl="es">relatore per parere della commissione per l’industria, la ricerca e l’energia. – Signor Presidente, vorrei ringraziare l’onorevole Roithová per questa splendida relazione.</p>
      <p sl="es">La fiducia dei consumatori nell’ambiente digitale dipende in larga misura dalla nostra capacità di assicurare ai consumatori tutela e chiarezza in tale ambiente.</p>
      <p sl="es">Dobbiamo ricordare che anche le piccole e medie imprese sono consumatrici, ed è necessario che l’Unione europea promuova l’uso delle nuove tecnologie e incoraggi le piccole e medie imprese a partecipare ai mercati on line . Nel contempo, occorre però promuovere la fiducia dei consumatori in queste piattaforme garantendo che le transazioni siano trasparenti ed eque.</p>
      <p sl="es">I consumatori devono essere consapevoli dei loro obblighi e diritti nel mondo digitale. Per alcuni prodotti, come i riproduttori MP3, i riproduttori DVD e le play-station , il consumatore è tenuto ad accettare condizioni molto vincolanti, spesso riportate in caratteri microscopici, che in alcuni casi rasentano l’illegalità e violano il diritto alla vita privata.</p>
      <p sl="es">Parallelamente, i produttori di tali dispositivi stanno espandendo l’uso di sistemi di gestione dei diritti digitali per prevenire copie non autorizzate, il che desta timore e può minare la fiducia dei consumatori. Per risolvere il problema dell’interoperabilità servono standard aperti che creino un ambiente più sicuro, aperto e affidabile.</p>
      <p sl="es">I brevetti relativi ai software rappresentano anch’essi una grave minaccia per gli sviluppatori di software delle piccole e medie imprese, che non sono in grado di farsi carico dei costi legali. In questo ambiente, il timore non è compatibile con la fiducia, né per le piccole e medie imprese né per i consumatori.</p>
      <p sl="es">Le piattaforme digitali possono offrire crescita e sviluppo soltanto se si basano su standard aperti e interoperabili. Gli standard possono contribuire a ridurre la frammentazione dei mercati e anche l’uso di software open-source può dare un apporto notevole alla promozione della sicurezza on line .</p>
      <p sl="es">Il miglioramento della sicurezza e della fiducia dei consumatori dipende da alcuni elementi fondamentali, ossia legislazione e meccanismi di rafforzamento e creazione di strumenti normativi come codici di condotta e marchi di fiducia.</p>
    </intervention>
    <intervention id="4-028" speaker_id="4538" name="Malcolm Harbour" is_mep="True" mode="spoken">
      <p sl="en">a nome del gruppo PPE-DE. – Signor Presidente, sono particolarmente lieto di esprimere il mio apprezzamento per questa relazione e vorrei ringraziare per l’eccellente lavoro la collega, onorevole Roithová, e i relatori ombra, anch’essi presenti. E’ stato un lavoro di squadra straordinario. Vorrei inoltre ringraziare la signora Commissario Kuneva per la sua risposta estremamente positiva.</p>
      <p sl="en">La relazione dimostra come una commissione parlamentare possa valorizzare un tema complesso, ma soprattutto un tema che abbraccia trasversalmente molti ambiti politici. Il messaggio specifico che vorrei trasmettere alla signora Commissario è che spero che vorrà promuovere tale processo facendosi portavoce dei consumatori nel mondo digitale e nel commercio elettronico perché, come lei stessa ha affermato, non sono solo i suoi servizi a dover intervenire in tale campo, ma anche quelli dei Commissari Reding e McCreevy, come pure quelli dei Commissari Frattini e Verheugen, quest’ultimo nel suo ruolo di promotore delle aziende e, in particolare, delle piccole imprese. Per quanto concerne il Commissario Frattini, vorrei nuovamente sottolineare l’inquietudine condivisa da molti di noi in merito alla proposta di riforma soprattutto del regolamento Roma I, che rischia seriamente di compromettere le disposizioni che consentono alle piccole imprese di essere attive nel mondo del commercio elettronico. Vi sono poi importanti disposizioni in materia di protezione dei dati rispetto alle quali i consumatori provano una certa preoccupazione quando si collegano on line e forniscono i propri dati, disposizioni che rientrano anch’esse in tale ambito. Ritengo dunque che occorra un approccio coordinato.</p>
      <p sl="en">Vorrei inoltre riprendere quanto detto dall’onorevole Hammerstein-Mintz, ossia che dobbiamo guardare in particolare alle piccole imprese. Le grandi aziende possono realizzare siti Internet complessi in varie lingue, con sede in diversi paesi, ma noi vogliamo che le piccole imprese con un prodotto o un servizio interessante e innovativo, pur avendo sede in un solo paese dell’Unione europea, possano accedere liberamente e facilmente a questo mercato comunitario, sfruttando appieno le potenzialità che il commercio elettronico offre loro. Dobbiamo prestare grande attenzione nell’elaborare il regime in modo da garantire che non siano disincentivate dal farlo, perché non vogliamo soltanto che i consumatori si colleghino on line , ma anche che le aziende offrano on line i propri prodotti e che le due parti collaborino. Questo è quanto in futuro abbiamo la possibilità di fare nel nostro dinamico mercato del commercio elettronico partendo dai presupposti esistenti.</p>
    </intervention>
    <intervention id="4-029" speaker_id="28155" name="Edit Herczog" is_mep="True" mode="spoken">
      <p sl="hu">a nome del gruppo PSE. – Signor Presidente, vorrei ringraziare la relatrice per il lavoro da lei svolto negli ultimi diciotto mesi, durante i quali ha dimostrato notevole apertura e disponibilità al compromesso. Parimenti vorrei ringraziare la signora Commissario per la sua apertura, perché abbiamo collaborato in tale ambito sin da quando è stata eletta al nuovo incarico.</p>
      <p sl="hu">Il risultato di questo lavoro è una relazione i cui ambiziosi messaggi politici, contrariamente a quanto accade di solito, non sono stati indeboliti dai numerosi compromessi raggiunti. Al contrario, ne sono stati rafforzati, e questo è esattamente ciò di cui abbiamo bisogno perché, dopo tutto, è così che la società e l’economia europea si stanno strutturando per l’era digitale, che rappresenta la posta in gioco. Ciò che occorre in tale ambito, per fasce sempre più ampie della società europea, è l’accesso alle tecnologie dell’informazione. Dobbiamo dunque, in ogni caso, sottolineare, a margine della presente relazione, l’importanza dell’integrazione digitale, ossia, in altre parole, l’importanza di integrare nella dinamica società digitale europea gli abitanti delle zone rurali, i disabili, le generazioni più anziane e i cittadini meno abbienti.</p>
      <p sl="hu">Non vi è dubbio che il futuro appartenga alla società dell’informazione e all’economia basata sulla conoscenza. Come ci siamo già resi conto, dobbiamo accettare anche il fatto che il commercio, il mercato dei prodotti e dei servizi, come pure lo stesso consumo, sono sempre più digitali e basati sulla conoscenza. I consumatori, tuttavia, restano sempre consumatori, anche in Internet , con i diritti e gli obblighi che ciò comporta, e pertanto è fondamentale che sappiano esattamente con cosa si confrontano: opuscoli, prodotti, servizi o giornali gratuiti.</p>
      <p sl="hu">Forti di questa conoscenza, basterà loro comportarsi con discernimento proprio come se fossero in una biblioteca, una banca, un’agenzia di viaggi o un negozio tradizionali. I consumatori hanno bisogno di sapere cosa possono e non possono fare. In cambio della loro osservanza, potranno beneficiare della tutela assicurata ai consumatori rispettosi delle leggi anche sul mercato tradizionale. Vi sono tuttavia parecchi aspetti dell’ambiente digitale che stanno alimentando la sfiducia dei consumatori. Il flusso facile e rapido di informazioni, la frequente assenza di informazioni per i consumatori, nonché la rapida e capillare diffusione di comportamenti illegali sono soltanto alcuni dei tanti motivi per i quali chiunque usi Internet può sconfinare da un contesto di rispetto delle leggi, pur agendo in buona fede. E’ nostra responsabilità politica, proprio perché siamo politici, elaborare strumenti per l’ambiente digitale europeo che consentano agli utenti di Internet di restare consumatori rispettosi delle leggi.</p>
      <p sl="hu">A nome del gruppo socialista al Parlamento europeo, posso dire che, a più lungo termine, sosterremo l’idea di una carta per i consumatori digitali, che fornisca ad ogni consumatore informazioni chiare e comprensibili sul modo di affrontare specifiche situazioni quando usano Internet . Il Parlamento è inoltre consapevole del fatto che lo sviluppo dinamico dell’ambiente digitale e la verifica in corso delle normative in materia di tutela dei consumatori avranno un notevole impatto sul contenuto di una futura carta. I consumatori, però, hanno bisogno di informazioni già da subito, ed è per questo che chiediamo alla Commissione, anche nelle attuali circostanze e sulla base della legislazione esistente, di fornire alcune indicazioni in merito ai diritti e alla tutela di cui godono i consumatori digitali.</p>
      <p sl="hu">In tal senso, proponiamo che sia costituita una rete di centri di tutela dei consumatori ispirata al modello del sistema SOLVIT e del sito Internet Dolceta. Si tratterebbe, in altre parole, di un portale di informazione e sostegno dei consumatori digitali europei, in grado di aiutare i consumatori europei on line offrendo consulenze, risposte e soluzioni. Analogamente, sosteniamo la chiarificazione delle normative che disciplinano l’uso e la protezione del contenuto digitale. Dopo tutto, l’interoperabilità tra strumenti e contenuto, da un lato, e gestione on line dei diritti, dall’altro, sono due principi importanti.</p>
      <p sl="hu">Vorrei infine richiamare l’attenzione dei consumatori e dell’industria sul fatto che tutto questo è nel loro comune interesse. Sul modello dei mercati tradizionali, anche il mercato digitale dipende da un comportamento rispettoso delle leggi, e questo è un tema sul quale stanno attualmente lavorando molte commissioni interessate. Vorremmo dunque chiedere alla commissione per il mercato interno e la protezione dei consumatori, che è vicina ai consumatori ed è la più sensibile all’argomento, di coordinare all’interno della Commissione gli ulteriori sforzi profusi in tale ambito.</p>
    </intervention>
    <intervention id="4-031" speaker_id="4274" name="Olle Schmidt" is_mep="True" mode="spoken">
      <p sl="sv">a nome del gruppo ALDE. – Signor Presidente, signora Commissario, pochi avrebbero potuto immaginare come Internet avrebbe cambiato radicalmente il mondo, da un punto di vista sia politico che economico. Nonostante i tentativi compiuti dai regimi totalitari di limitare il flusso di informazioni, Internet sta conquistando milioni di nuovi utenti. Il modo in cui usiamo Internet si sta inoltre rapidamente trasformando dall’acquisizione passiva di informazioni in un approccio interattivo. In rete compriamo e vendiamo prodotti e servizi, chiacchieriamo e ci incontriamo. In Internet , abbiamo finanche acquisito un’altra vita, una realtà virtuale che, per alcuni, diventa più importante della realtà vera.</p>
      <p sl="sv">Esistono statistiche che indicano un aumento annuo del 21 per cento del commercio in Internet e, sebbene lo shopping transfrontaliero all’interno dell’Unione europea non sia un fenomeno assai diffuso, molti segnali suggeriscono che aumenterà. Più di metà delle famiglie europee ha un computer , il che rappresenta un incremento del 4 per cento circa in un solo anno. Il 42 per cento di tutti i nuclei familiari è in Internet , e anche in questo caso l’aumento è dell’ordine del 4 per cento in un anno. Nel mio paese, un buon 75 per cento della popolazione dispone di una connessione a Internet a casa, ed è in ogni caso gratificante che il maggiore aumento lo si registri nei nuovi Stati membri.</p>
      <p sl="sv">Come molti miei colleghi hanno sottolineato in quest’Aula, in concomitanza con questo sviluppo sta aumentando il numero di frodi e altri atti ingannevoli. Alla luce di ciò, la relazione dell’onorevole Roithová è un passo importante verso il miglioramento della fiducia dei consumatori nel mercato digitale. Sappiamo che, parallelamente al lavoro del Parlamento, la Commissione sta rivedendo l’intera legislazione comunitaria riguardante i consumatori.</p>
      <p sl="sv">Il paragrafo 19 della relazione propone ciò che definisce un marchio di fiducia europeo, che è ovviamente una buona idea, ma che, a mio avviso, pone una serie di problemi. In primo luogo, i costi del mantenimento di tale marchio di qualità aggiornato possono rivelarsi notevoli. La stessa Commissione ha calcolato che tali costi potranno essere pari a 1 milione di euro per paese all’anno, che rappresenta una somma di denaro considerevole. In secondo luogo, vi è il rischio che il marchio di fiducia venga rubato, falsificato o usato in maniera impropria.</p>
      <p sl="sv">Un altro elemento importante è l’elaborazione di una carta comunitaria dei diritti e degli obblighi degli utenti nella società dell’informazione. Non è un tema nuovo ed è naturalmente un campo importante per la Commissione, come anche la signora Commissario ha sottolineato in riferimento alla revisione in corso. Ritengo che le formulazioni proposte negli emendamenti tengano conto maggiormente della complessità e della rapidità dei cambiamenti nell’ambiente digitale.</p>
      <p sl="sv">Forse è superfluo aggiungerlo, ma l’ambiente digitale ha, come è ovvio, bisogno di un quadro efficiente sotto forma di norme e legislazione. Tutti gli attori che usano la rete devono essere consapevoli dei propri diritti e obblighi. Abbiamo bisogno di consumatori informati ed educati. Non ci servono soltanto rivenditori e imprenditori con senso di responsabilità, ma anche innovatori coraggiosi che ipotizzino nuove possibilità e nuovi lavori, così come ci occorrono, ovviamente, leggi che funzionino in un ambiente in continuo mutamento.</p>
      <p sl="sv">La Commissione deve contemperare tutti questi interessi al fine di giungere ad un’Unione europea che sia meglio in grado di diventare più competitiva e rispettare i requisiti della strategia di Lisbona.</p>
      <p sl="sv">Vorrei infine sottolineare che non dobbiamo mai dimenticare che proprio la libertà e il libero accesso alle informazioni hanno costituito la base per lo straordinario successo di Internet .</p>
    </intervention>
    <intervention id="4-032" speaker_id="28355" name="Mieczysław Edmund Janowski" is_mep="True" mode="spoken">
      <p sl="pl">a nome del gruppo UEN. – Signor Presidente, vorrei ringraziare l’onorevole Roithová per aver affrontato un tema così importante. Non possiamo, infatti, non ricordare che, se il lavoro per lo sviluppo di Internet è iniziato circa 40 anni fa, ora possiamo parlare di una vera e propria rivoluzione della rete.</p>
      <p sl="pl">Questo strumento straordinario schiude opportunità favolose in molti campi, ma ci pone anche di fronte a notevoli sfide. Può essere usato per scopi lodevoli, ma purtroppo può anche essere sfruttato per attività criminali, come accade per molti altri strumenti impiegati da uomini e donne nello sviluppo delle civiltà.</p>
      <p sl="pl">L’uso della tecnologia digitale nel commercio elettronico per l’acquisto di prodotti e servizi dovrebbe essere visto in tale contesto. Come sostiene la relazione, le soluzioni tecniche e giuridiche applicate dovrebbero rispondere a una serie di criteri e, in proposito, vorrei formulare qualche osservazione.</p>
      <p sl="pl">Primo, l’accesso al mercato al dettaglio in Internet dovrebbe essere decisamente più diffuso. Ciò è legato ad un accesso più generalizzato alla rete a banda larga, questione che è stata sollevata a più riprese in quest’Aula. Attualmente, soltanto il 25 per cento circa delle utenze domestiche nell’Unione europea dispone di una connessione a banda larga, e dunque usufruisce di una connessione di alta qualità.</p>
      <p sl="pl">Secondo, l’acquirente deve essere certo che gli acquisti così eseguiti siano sicuri, sia per quanto concerne la transazione in sé che in termini di corrispondente garanzia sui prodotti e servizi acquistati, prescindendo dai confini.</p>
      <p sl="pl">Terzo, non si può permettere che il fatto che le transazioni siano spesso anonime agevoli in qualche modo l’attività criminale. Penso alla pirateria ai danni di opere cinematografiche o musicali tutelate dalla proprietà intellettuale. E’ dunque essenziale chiarire l’espressione “ad esclusivo uso personale”.</p>
      <p sl="pl">Quarto, altre attività svolte utilizzando la rete, come l’acquisito di materiale pedofilo o pornografico e la diffusione della prostituzione, richiedono interventi specifici da parte della polizia e delle autorità inquirenti. E’ una questione che grava pesantemente sulle nostre coscienze.</p>
      <p sl="pl">Quinto, i pagamenti in Internet devono essere eseguiti in un modo da garantire la totale sicurezza ad ambedue le parti. Sesto, le pubblicità di prodotti o servizi acquistabili elettronicamente devono permettere ai potenziali clienti di verificare le informazioni fornite.</p>
      <p sl="pl">Settimo, la sicurezza delle transazioni bancarie eseguite con mezzi elettronici deve essere drasticamente migliorata. Ottavo, i mezzi digitali sono importanti per erogare alcuni servizi sanitari, diagnostici e di monitoraggio a distanza, segnatamente nelle zone più remote.</p>
      <p sl="pl">Nono, l’istruzione a distanza è importante. Infine, sarebbe bene anche ricordare che soprattutto i disabili traggono enormi benefici dall’opportunità di usare le piattaforme digitali come consumatori.</p>
      <p sl="pl">Concludendo, vorrei sottolineare che l’alta qualità, l’onestà, la trasparenza e la flessibilità devono essere caratteristiche essenziali del solido mercato di servizi digitali, aperto alla concorrenza, che intendiamo creare.</p>
    </intervention>
    <intervention id="4-033" speaker_id="4294" name="Heide Rühle" is_mep="True" mode="spoken">
      <p sl="de">a nome del gruppo Verts/ALE. – Signor Presidente, signora Commissario, onorevoli colleghi, vorrei ringraziare in modo particolare la relatrice perché, grazie all’impegno da lei profuso, oggi disponiamo di un’eccellente relazione di iniziativa da approvare. Spero e confido nel fatto che la Commissione farà proprie le raccomandazioni e le conclusioni della relazione quando riesaminerà le normative concernenti i diritti dei consumatori europei.</p>
      <p sl="de">Il nostro gruppo appoggia la sua relazione, onorevole Roithová, come pure la maggior parte dei suoi emendamenti di compromesso. Ci rammarica, però, la sua decisione di indebolire la proposta relativa al tema del marchio di fiducia europeo, per cui non voteremo a favore dell’emendamento n. 4 e respingeremo anche gli emendamenti dei liberali.</p>
      <p sl="de">Non è possibile permettere che i diritti di proprietà intellettuale erodano i diritti dei consumatori. I consumatori hanno bisogno di informazioni chiare sulla loro posizione giuridica in materia di gestione di diritti digitali e contenuto digitale. Hanno diritto a soluzioni interoperabili.</p>
      <p sl="de">La relazione affronta aspetti importanti, che richiedono una Carta europea dei diritti degli utenti, la creazione di un sistema europeo di allerta rapida e di una banca dati per combattere le attività fraudolente su Internet , l’introduzione di un obbligo di audit esterno in merito a specifici servizi elettronici come l’on line banking e la standardizzazione delle disposizioni europee in materia di fatturazione elettronica transfrontaliera, ma richiedono anche un approccio globale coordinato all’ambiente digitale, ivi compresa un’analisi dei fattori esterni come la tutela della vita privata, l’accesso dei cittadini alle tecnologie dell’informazione e la sicurezza di Internet .</p>
      <p sl="de">La relazione esorta inoltre la Commissione a esaminare misure per gestire le azioni di ricorso collettive in caso di controversie transfrontaliere tra imprese e consumatori nell’ambiente digitale. Noi appoggeremo la relazione e speriamo che venga adottata in plenaria.</p>
    </intervention>
    <intervention id="4-034" speaker_id="28142" name="Nils Lundgren" is_mep="True" mode="spoken">
      <p sl="sv">a nome del gruppo IND/DEM. – Signor Presidente, commercio e scambio di prodotti, servizi e capitali sono le basi della prosperità economica. Pertanto, qualunque tecnologia che riduca i costi delle transazioni per il commercio è anch’essa essenziale ai fini di una maggiore prosperità. In un mondo sempre più interconnesso grazie alle moderne comunicazioni, a metodi di pagamento sicuri e rapidi e all’abolizione di buona parte del protezionismo, i paesi del mondo che ora possono partecipare al commercio globale sono sempre più numerosi. A lungo termine, ciò andrà a beneficio di tutti gli abitanti del pianeta. Il compito più importante dell’Unione europea è dunque quello di adoperarsi al meglio per agevolare il commercio, prima di tutto all’interno dello spazio dell’Unione europea e poi tra l’area dell’Unione europea e il resto del mondo.</p>
      <p sl="sv">L’Unione europea è riuscita perfettamente ad agevolare il commercio all’interno del suo spazio geografico e ha dato un apporto notevole allo sviluppo economico dei suoi Stati membri. L’unica nota dolente è l’agricoltura: in questo settore non è avvenuta alcuna liberalizzazione e si deve fare ancora molto per promuovere la crescita.</p>
      <p sl="sv">Quanto agli scambi tra l’area dell’Unione europea e il resto del mondo, la situazione non è affatto così rosea. Il protezionismo dell’Unione europea nei confronti del mondo circostante è un fenomeno diffuso, che riguarda non solo il settore agricolo, ma anche i prodotti industriali ad alta intensità di manodopera. I costi economici per i paesi poveri del mondo e per i consumatori dell’Unione europea sono molto alti. E’ dunque innanzitutto in questi campi che vogliamo investire le nostre risorse politiche per elaborare una politica comunitaria che consenta di ottenere un aumento degli scambi commerciali e una maggiore prosperità.</p>
      <p sl="sv">Il commercio elettronico nell’Unione europea attualmente rappresenta un fenomeno limitato, ma oserei dire che siamo tutti persuasi del fatto che si tratta di una forma di commercio con un grande futuro. L’onorevole Roithová analizza dunque un ambito che in futuro si dimostrerà molto importante. La questione, tuttavia, riguarda il ruolo che l’Unione europea potrebbe svolgere al riguardo in questa fase di sviluppo del commercio elettronico.</p>
      <p sl="sv">L’onorevole Roithová e la commissione per l’industria, la ricerca e l’energia sostengono che i consumatori non osano effettuare acquisti transfrontalieri via Internet all’interno dell’Unione europea a causa della scarsa certezza giuridica. Forse è così, ma è un dato di fatto inconfutabile? Ogni nuovo ambito e ogni nuovo problema individuato vengono presentati in quest’Aula come prova della necessità che l’Unione europea intervenga. La noiosa frase “questo dimostra che l’Unione europea è necessaria” è ripetuta come un mantra . In qualunque analisi socioeconomica di tali problemi, però, si compie sempre prima il tentativo di stabilire quali siano le lacune del mercato, se possano essere corrette con misure politiche e, in caso affermativo, quali possano essere tali misure e a quale livello politico debbano applicarsi.</p>
      <p sl="sv">In quest’Aula, il vero punto di partenza è, nella maggior parte dei casi, che le lacune possono e devono essere colmate a livello comunitario. Ogni problema identificato viene assunto come pretesto per far avanzare le posizioni strategiche dell’Unione europea a spese degli Stati membri o di organismi internazionali di portata più globale. Sempre, man merkt die Absicht [“si nota l’intenzione”].</p>
      <p sl="sv">Il commercio elettronico è ancora agli albori. Non sappiamo cosa ne stia rallentando la crescita, in quali settori fiorirà e quali forme assumerà. Consiglierei dunque al Parlamento di opporsi a tutte le proposte riguardanti programmi di sovvenzionamento e campagne di educazione e informazione diretti e sponsorizzati dall’Unione europea, invitandolo ad attendere prima di chiedere carte dei diritti, meccanismi di composizione delle controversie e armonizzazione del diritto contrattuale a livello di Unione, così come lo esorto a rispondere negativamente a un logo per un marchio di fiducia europeo in questo campo.</p>
      <p sl="sv">I paesi e le regioni creativi e pionieristici in vari ambiti sono quelli che offrono agli imprenditori la libertà di trovare essi stessi soluzioni che politici o funzionari non sono normalmente in grado di ipotizzare. Per quanto concerne il commercio elettronico, si può constatare che le aziende sono fortemente incentivate a creare sicurezza per i consumatori. Tale sicurezza, pertanto, deriverà dal mercato finanziario con l’aiuto di nuovi servizi assicurativi e attraverso lo sviluppo di marchi da parte degli stessi produttori.</p>
    </intervention>
    <intervention id="4-035" speaker_id="26833" name="Milan Gaľa" is_mep="True" mode="spoken">
      <p sl="sk">Signor Presidente, in primo luogo vorrei ringraziare l’onorevole Roithová per la presente relazione, che risponde a un ambiente digitale caratterizzato da uno sviluppo dinamico. Per noi tutti, consumatori, imprenditori o commercianti, questo è un ambito della nostra vita quotidiana. Le nuove tecnologie offrono grandi opportunità di sfruttare appieno il mercato interno. Le statistiche, tuttavia, dimostrano che soltanto il 6 per cento dei consumatori europei partecipa a transazioni on line e il 33 per cento incontra problemi perché il paese di residenza è diverso da quello dei venditori dei prodotti.</p>
      <p sl="sk">Secondo il sondaggio di Eurobarometro, il 48 per cento dei commercianti nell’Unione europea è già pronto a vendere oltre confine, ma soltanto il 29 per cento delle aziende è effettivamente coinvolto in transazioni transfrontaliere con almeno un altro paese dell’Unione europea. Eppure, il 57 per cento dei rivenditori al dettaglio nell’Unione europea vende via Internet . Tra gli ostacoli più importanti alle transazioni transfrontaliere vi sono l’incertezza delle transazioni, le diverse regole contabili, le difficoltà nel risolvere reclami e controversie, le differenze a livello di normative nazionali in materia di tutela dei consumatori, i problemi in termini di fornitura di assistenza post-vendita, le spese aggiuntive derivanti dalla consegna transfrontaliera, nonché il costo delle traduzioni.</p>
      <p sl="sk">L’uso dell’ambiente on line è più complicato di quello dell’ambiente off line per le tante barriere che si frappongono. Proprio per questo reputo importante la proposta di elaborare una strategia per rafforzare la fiducia dei consumatori, che dovrebbe essere un tentativo di rispondere e intraprendere iniziative per rendere le transazioni in Internet più allettanti, ponendo dunque fine alla frammentazione del mercato interno nell’ambiente digitale; ciò dovrebbe comportare miglioramenti in termini di accesso a prodotti e servizi offerti on line in altri Stati membri.</p>
    </intervention>
    <intervention id="4-036" speaker_id="1913" name="Evelyne Gebhardt" is_mep="True" mode="spoken">
      <p sl="de">Signor Presidente, onorevole Roithová, la ringrazio sentitamente per la sua eccellente relazione, così come ringrazio la relatrice ombra, onorevole Herczog, responsabile della collaborazione con il mio gruppo in riferimento alla relazione.</p>
      <p sl="de">Questo è un tema di particolare importanza per i nostri cittadini, ed è stato molto confortante sentire che la signora Commissario Kuneva intraprenderà azioni in tale ambito. Tale impegno è essenziale, e non possiamo far altro che appoggiarla nei suoi sforzi. La sosterremo senza riserve.</p>
      <p sl="de">I nostri cittadini incontrano tutta una serie di problemi nell’ambiente digitale. I prodotti non arrivano o arrivano in ritardo. Talvolta capita che intendano ordinare un prodotto in un altro paese, ma non possono farlo perché l’azienda risponde che risiedono nel paese sbagliato, oppure che inoltrino un ordine per poi improvvisamente scoprire di aver aderito a una sottoscrizione. Questi sono i problemi riscontrati dai nostri cittadini. Ovviamente, all’interno dell’Unione europea esistono anche regolamenti molto efficaci in tale ambito, ma la situazione è estremamente disomogenea. E’ fondamentale che creiamo una legislazione positiva nel settore in questione, che risponda alle aspettative dei nostri cittadini e, cosa più importante, dei consumatori.</p>
      <p sl="de">Vogliamo che, in tale ambito, i cittadini usufruiscano dei vantaggi del mercato unico. Ciò, tuttavia, potrà accadere soltanto se garantiremo loro certezza giuridica, se comprenderanno la base sulla quale possono svolgere transazioni, se capiranno che, quando hanno un problema con un’azienda, possono chiedere un risarcimento, e non attendere 12 o 15 anni per ottenere un risultato. Beneficeranno inoltre di un mercato più aperto se saranno in grado di raffrontare i prezzi e di accedere a maggiori informazioni. Come vedete, vi è ancora molto da fare in questo campo.</p>
      <p sl="de">I cittadini non solo si aspettano che regolamentiamo il mercato interno e stabiliamo norme più semplici e costruttive per le aziende, garantendo in tal modo che le imprese siano libere di muoversi all’interno dell’Unione europea, ma si aspettano anche un’Europa che lavori per loro, in cui le politiche non siano studiate unicamente per incoraggiare l’economia, relegando i cittadini al ruolo di semplici contributori a quell’economia. Le politiche, invece, dovrebbero essere determinate anche dall’esigenza di tutelare i consumatori, soprattutto nel campo digitale. Dovrebbe essere chiaro che elaboriamo politiche per i consumatori e che l’economia è al loro servizio. Se ciò accadrà, signora Commissario, e so che questo è il suo intento, conseguiremo il nostro obiettivo, e segnatamente un’Europa per i cittadini, un’Europa in cui siano liberi di fare acquisti on line in un altro paese senza problemi od ostacoli e in cui abbiano diritti, ivi compresa la possibilità di ottenere riparazione. Lei sicuramente avrà il pieno appoggio del mio gruppo, signora Commissario, e saremo molto lieti di collaborare con lei per raggiungere gli obiettivi che intende perseguire.</p>
    </intervention>
    <intervention id="4-037" speaker_id="28371" name="Marek Aleksander Czarnecki" is_mep="True" mode="spoken">
      <p sl="pl">Signor Presidente, ora il ruolo del mercato delle transazioni on line nel fornire prodotti, servizi e relative informazioni è inestimabile. L’onorevole Roithová ha giustamente sottolineato nella sua relazione che lo sviluppo e l’accresciuta importanza di questo mercato subisce la frammentazione presente tra i vari Stati membri dell’Unione europea.</p>
      <p sl="pl">Concordo sul fatto che la suddetta mancanza di armonizzazione delle disposizioni esistenti nel territorio dell’Unione europea e la mancanza di fiducia dei consumatori nelle transazioni sul mercato digitale possano compromettere la competitività dell’Unione europea sul mercato mondiale, soprattutto considerato che ora l’Europa è in ritardo rispetto agli Stati Uniti e ad alcuni paesi asiatici.</p>
      <p sl="pl">Creare un sistema europeo di informazione è sicuramente un’idea valida, sebbene richieda tempo e un enorme investimento finanziario. E’ evidente, infatti, che tale proposta può aumentare la sicurezza delle transazioni on line tra entità di paesi diversi, perché è proprio la diversità delle disposizioni tra gli Stati membri e la mancanza di accesso a tali disposizioni che le aziende lamentano come causa principale dell’incertezza nell’intraprendere transazioni del genere.</p>
      <p sl="pl">Ritengo che la situazione nei nuovi Stati membri, in cui vi è carenza di risorse finanziarie per le campagne di informazione sull’accesso ai servizi elettronici e la loro qualità, sia un tema particolarmente pressante. I singoli cittadini di questi paesi spesso non hanno accesso a siffatti servizi, soprattutto nelle zone rurali. La relazione giustamente fa riferimento alla discriminazione ai danni dei consumatori di questo gruppo di paesi per quanto riguarda il commercio elettronico. A mio parere, la Commissione dovrebbe affrontare tale situazione con urgenza, poiché tutti i consumatori dell’Unione hanno diritto alla parità di trattamento.</p>
    </intervention>
  </section>
  <section id="creitem6" title="6. Benvenuto">
    <intervention id="4-039" speaker_id="4393" is_mep="True" mode="spoken" role="Presidente">
      <p sl="unknown">Cari colleghi, ho il piacere di comunicarvi che una delegazione dell’Assemblea nazionale della Repubblica di Corea è presente in tribuna d’onore.</p>
      <p sl="unknown">Porgo un caloroso benvenuto alla delegazione coreana che è qui per partecipare alla decima riunione interparlamentare Parlamento europeo – Corea. Il signor Lee Sang-Deuk è a capo della delegazione coreana, composta da sei membri dell’Assemblea nazionale.</p>
      <p sl="unknown">Negli ultimi anni, il nostro dialogo ha acquistato una maggiore profondità e regolarità. Ora è diventato interamente politico e comprende una vasta gamma di temi che vanno dalla sicurezza regionale e internazionale alle preoccupazioni quotidiane dei cittadini, parallelamente all’aumento del ruolo attivo dell’Unione europea e della Corea del Sud nella comunità internazionale.</p>
      <p sl="unknown">Siamo più che felici di questa cooperazione fruttuosa e stabile con la Repubblica di Corea, la cui profondità aumenta costantemente.</p>
    </intervention>
  </section>
  <section id="creitem7" title="7. Fiducia dei consumatori nell’ambiente digitale (seguito della discussione)">
    <intervention id="4-041" speaker_id="4393" is_mep="True" mode="spoken" role="Presidente">
      <p sl="unknown">Si prosegue la discussione sulla relazione di Zuzana Roithová sulla fiducia dei consumatori nell’ambiente digitale.</p>
    </intervention>
    <intervention id="4-042" speaker_id="28173" name="Zita Pleštinská" is_mep="True" mode="spoken">
      <p sl="sk">Signor Presidente, in primo luogo vorrei elogiare il lavoro della relatrice, onorevole Roithová, che ci presenta una relazione molto coerente e circostanziata sulla fiducia dei consumatori nell’ambiente digitale. La fiducia dei consumatori è un fattore essenziale perché, malgrado l’esistenza del mercato comune e la disponibilità della tecnologia informatica per i consumatori, la percentuale di consumatori che acquistano prodotti e servizi oltre confine è ancora molto contenuta.</p>
      <p sl="sk">Tra le ragioni più frequentemente addotte figurano i timori di possibili problemi con le procedure per le azioni risarcitorie, le difficoltà derivanti dalla composizione delle controversie, nonché il costo delle traduzioni e le spese per le consegne transfrontaliere. Rafforzando la fiducia dei consumatori, promuoveremo finalmente il potenziale di sviluppo non solo delle grandi società, ma anche delle piccole e medie imprese, che potrebbero espandere la propria attività avvalendosi delle tecnologie informatiche per raggiungere l’intero mercato interno dell’Unione. Tutti i consumatori devono conoscere i propri diritti. Soltanto così potranno liberarsi della sfiducia nelle transazioni in Internet .</p>
      <p sl="sk">La relatrice propone diverse misure per consolidare la fiducia dei consumatori. Io spero che ne inseriremo varie nell’attuale revisione dell’acquis sui consumatori attualmente svolta dalla Commissione. Sostengo l’idea della relatrice secondo cui elaborando una Carta europea dei diritti e degli obblighi dei consumatori e, cosa ancora più importante, promovendola, potremmo rafforzare la fiducia dei consumatori in prodotti e servizi offerti on line . I consumatori si sentono dire fin troppo spesso ciò che non devono fare in Internet , ma non esiste alcun elenco specifico dei diritti e degli obblighi dei clienti e dei commercianti on line .</p>
      <p sl="sk">A meno che i consumatori non prendano coscienza dei propri diritti, l’Europa continuerà ad essere in ritardo rispetto all’America e all’Asia. La Commissione europea dovrebbe dunque mobilitarsi e sfruttare il potenziale offertoci dal mercato interno. Per concludere, signora Commissario, vorrei esprimere la mia soddisfazione perché, tramite lei, la Commissione europea è finalmente riuscita ad attribuire la necessaria importanza alla tutela dei consumatori europei. Attendo dunque con ansia, signora Commissario, il prossimo incontro con lei e confido in una futura collaborazione proficua tra le nostre due Istituzioni.</p>
    </intervention>
    <intervention id="4-043" speaker_id="33977" name="Gabriela Creţu" is_mep="True" mode="spoken">
      <p sl="en">Signor Presidente, a prima vista l’ambiente digitale si presenta come un modello di un mondo senza confini, una sorta di mercato comune teorico perfetto in cui tutti possono fornire prodotti, servizi di informazione, comunicazione e intrattenimento e tutti possono comprarli. Non è così. Osserviamo una forte frammentazione causata dalla mancanza di fiducia da ambedue i lati, fornitori e consumatori, ma notiamo anche un protezionismo economico ingiustificato che sfrutta le stesse incertezze come pretesto per escludere dal mercato alcune possibili parti interessate.</p>
      <p sl="en">I consumatori, soprattutto quelli dei nuovi o dei piccoli Stati membri, sono ancora vittime di una segregazione basata sulla nazionalità, sul luogo di residenza o sul luogo di origine delle loro carte di credito. Nel mio paese, la Romania, tuttora sussistono gravi problemi al riguardo a causa di una cattiva reputazione artificialmente acquisita e mantenuta, nonostante il fatto che la relazione pubblicata da CyberSource Corporation non abbia incluso la Romania tra i paesi con un livello elevato di rischio per quanto concerne il commercio elettronico.</p>
      <p sl="en">E questo non è vero soltanto nel nostro caso. Alcune aziende hanno l’abitudine di cambiare i prezzi a seconda del luogo di residenza del consumatore o di vietare totalmente l’accesso alla loro fornitura. Questo genere di comportamento commerciale è difficilmente accettabile per i consumatori e le piccole imprese. Per evitare l’impressione di essere discriminati, dobbiamo dotarci urgentemente di misure tangibili: una banca dati di coloro che sono realmente inaffidabili, marchi di fiducia europei, standard comuni per quanto riguarda contratti, termini e condizioni, nonché strumenti legali e tecnici di tutela più forti per quanti usano lo spazio cibernetico.</p>
      <p sl="en">Per questo, signora Commissario, confidiamo nella possibilità di disporre di una Carta europea dei diritti e degli obblighi degli utenti per poter sostenere una società improntata all’integrazione in un ambiente digitale. Ringrazio tutti per il lavoro svolto finora.</p>
    </intervention>
    <intervention id="4-044" speaker_id="2278" name="Paul Rübig" is_mep="True" mode="spoken">
      <p sl="de">Signor Presidente, onorevoli colleghi, vorrei complimentarmi con la signora Commissario Kuneva e con la relatrice perché l’ambiente digitale sta rapidamente acquisendo sempre più importanza e, ovviamente, dobbiamo garantire che sia accessibile a tutti i cittadini europei. Il lavoro da svolgere in tale ambito è ancora molto.</p>
      <p sl="de">Per fortuna, ora abbiamo definito il regolamento sul roaming . Come rammentato nella plenaria di lunedì, ora in questo campo sta iniziando a svilupparsi una reale concorrenza. Ieri, il titolo in prima pagina del quotidiano Bild annunciava che i principali operatori della telefonia mobile in Germania stanno attivamente inserendo l’eurotariffa nelle loro strutture tariffarie. Lo stesso argomento è stato trattato ieri e oggi dal canale televisivo ARD. Si stanno dunque producendo cambiamenti e, soprattutto nel campo della telefonia mobile, abbiamo bisogno di maggiore trasparenza. Finora, gli utenti scoprivano soltanto alla fine del mese quanto erano costati loro i trasferimenti di dati. Per la prima volta, il regolamento ha permesso una riduzione dei prezzi attraverso una maggiore trasparenza e, così facendo, ha reso più lungimirante il settore della telefonia mobile all’interno dell’ambiente digitale, aspetto sicuramente essenziale.</p>
      <p sl="de">Unitamente al regolamento sul roaming , che dovrebbe entrare in vigore alla fine del mese, abbiamo però bisogno anche di accordi internazionali in maniera che chiamate telefoniche e trasferimenti di dati a prezzi ragionevoli non siano un fenomeno limitato all’Europa dei 27. Vogliamo invece creare un ambiente internazionale sano per la concorrenza e vedere il roaming internazionale diventare parimenti competitivo.</p>
      <p sl="de">Immagino che molti consumatori che firmano nuovi contratti scopriranno che la tariffa sarà applicabile dalla fine della prossima settimana. Ciò significa che la gente in vacanza o in viaggio per lavoro vedrà applicata molto presto l’eurotariffa più economica, e la concorrenza forse ridurrà ulteriormente i prezzi, trasformando la comunicazione digitale in un fattore fondamentale della competitività dell’Europa.</p>
    </intervention>
    <intervention id="4-045" speaker_id="28575" name="Maria Matsouka" is_mep="True" mode="spoken">
      <p sl="el">Signor Presidente, onorevoli colleghi, la discussione odierna è particolarmente interessante e vorrei cogliere questa opportunità per complimentarmi con la relatrice per il suo lodevole impegno.</p>
      <p sl="el">Ciò premesso, vorrei però sottolineare che i presupposti logici per l’uso dell’ambiente digitale sono lo sviluppo e la divulgazione della conoscenza delle tecnologie informatiche presso tutti i cittadini europei, nonché un accesso a Internet poco costoso in tutti gli Stati senza eccezione. Internet è un modo eccellente per le aziende e, cosa più importante, per i consumatori di utilizzare il mercato unico. Inoltre, l’apertura del mercato attraverso gli strumenti di comunicazione digitale è avvenuta con l’obiettivo di avvantaggiare i cittadini offrendo loro una più ampia scelta di prodotti e servizi di livello migliore e a prezzi competitivi. Tali benefici, tuttavia, possono essere fruibili soltanto nel rispetto di determinati presupposti. Il mercato digitale europeo non è forte né unificato e la percentuale di consumatori, specialmente persone fisiche, che si affidano al commercio elettronico, soprattutto transfrontaliero, è molto ridotta a causa dell’insicurezza generale prevalente. Se tuttavia rafforzassimo la protezione legale in tutte e tre le fasi di una transazione, ossia prima, durante e dopo il suo perfezionamento, saremmo in grado di garantire un ambiente sicuro, sia per le transazioni dei cittadini che per la loro privacy .</p>
      <p sl="el">Al conseguimento di tale obiettivo potrebbero contribuire i seguenti fattori: informazione tempestiva e costante dei consumatori in merito ai loro diritti e obblighi, integrazione della politica dei consumatori in altre politiche comunitarie, migliore controllo dei mercati per evitare possibili abusi da parte di contraenti più forti, soprattutto grandi società, possibilità di azioni collettive risarcitorie per l’effettiva riparazione di eventuali perdite e, infine, associazioni indipendenti di consumatori più solide e strutturate.</p>
      <p sl="el">Tutto questo, come è ovvio, presuppone una serie di scelte politiche, soprattutto da parte degli Stati membri e, fintantoché vi saranno zone e persino paesi in cui l’accesso a Internet effettivo da un lato e rapido ed economico dall’altro, rimangono ancora concetti sconosciuti, temo fortemente che ci scontreremo con il divario digitale e dovremo affrontare l’ambiente digitale solo da un punto di vista teorico.</p>
    </intervention>
    <intervention id="4-046" speaker_id="36281" name="Silvia-Adriana Ţicău" is_mep="True" mode="spoken">
      <p sl="it">Ansamblul instituţiilor publice reprezintă cel mai mare furnizor de servicii din Uniunea Europeană. Serviciile de guvernare electronică asigură transparenţă, acces facil la informaţii şi servicii publice şi conduce la importante economii de timp şi resurse financiare. Serviciile de guvernare electronică aduc instituţiile publice aproape de cei pe care acestea trebuie să-i servească. Serviciile de guvernare electronică cresc încrederea utilizatorilor în mediul digital şi se bazează pe aceasta, indiferent dacă vorbim de cetăţeni, de angajaţii instituţiilor publice sau de companii.</p>
      <p sl="it">Cele douăzeci de servicii publice stabilite de Comisia Europeană în 2003, pentru a fi furnizate de statele membre şi prin mijloace electronice, trebuie să devină o realitate în toate statele membre până în 2010, indiferent dacă ne referim la un oraş mare sau la o comunitate mică. Servicii precum licitaţiile electronice, plata taxelor prin mijloace electronice, transpunerea de formulare către instituţiile publice, mai ales prin puncte unice de acces la nivel naţional, pentru autentificare şi acces la servicii integrate de guvernare electronică, contribuie la dezvoltarea societăţii informaţionale. România a început introducerea acestor servicii încă din 2001.</p>
      <p sl="it">Infrastructura de chei publice, serviciile de semnătură electronică, protecţia datelor cu caracter personal sunt esenţiale pentru încrederea utilizatorilor în societatea informaţională. Deci se impun investiţii semnificative şi acordarea de prioritate pentru asigurarea securităţii mediului digital. De asemenea, este important ca în toate şcolile să existe calculatoare şi acestea să fie conectate la internet. Instruirea cetăţenilor şi mai ales sprijinirea lor în asigurarea securităţii calculatorului personal şi a conexiunii internet, aflată la domiciliul propriu, vor spori încrederea utilizatorilor în mediul digital.</p>
    </intervention>
    <intervention id="4-047" speaker_id="photo_generic" name="Meglena Kuneva" is_mep="True" mode="spoken">
      <p sl="en">Membro della Commissione. – Signor Presidente, abbiamo avuto modo di ascoltare alcuni contributi ben informati e molto arricchenti in occasione del dibattito odierno. Li ho molto apprezzati e ringrazio tutti coloro che hanno voluto offrire il proprio apporto.</p>
      <p sl="en">L’importanza del consolidamento della fiducia e della credibilità non va sottovalutata, e sono molto grata per tutte le osservazioni formulate in tal senso. Per molti versi, l’ambiente digitale è una novità per tanti cittadini. Dobbiamo continuare a impegnarci per creare le condizioni necessarie affinché i mercati possano funzionare correttamente e abbiamo bisogno di un quadro giuridico semplice e coerente, nonché di un’applicazione efficace delle norme. La revisione delle normative in materia di tutela dei consumatori attualmente in corso dovrebbe sfociare in un’unica serie chiara di norme per la tutela dei consumatori, che andranno parimenti a beneficio di consumatori e aziende. Siamo all’inizio di tale processo e avrò bisogno del vostro appoggio e della vostra collaborazione per giungere ad un esito positivo. Per questo sono particolarmente grata a quanti di voi hanno già incoraggiato i nostri sforzi congiunti in tale ambito.</p>
      <p sl="en">Il rapido sviluppo delle nuove tecnologie rende altresì molto più complessi i rapporti tra i consumatori e i fornitori di prodotti e servizi nell’ambiente digitale. Dobbiamo responsabilizzare i consumatori, perché soltanto consumatori responsabilizzati saranno in grado di scegliere realmente, basandosi su informazioni precise, certi di essere efficacemente tutelati da diritti solidi.</p>
      <p sl="en">Infine, dobbiamo garantire un’applicazione effettiva delle norme e porre un notevole accento sull’aspetto dell’applicazione. I consumatori possono avere fiducia soltanto se sono effettivamente in grado di esercitare i propri diritti, se i commercianti sleali sono realmente esclusi dai mercati e se tutti coloro che sono coinvolti contribuiscono all’applicazione delle leggi per la tutela dei consumatori.</p>
      <p sl="en">Credo che tutti concordiamo su questi elementi, che peraltro sono anche sottolineati nella vostra proposta di risoluzione. Ora valuteremo attentamente gli altri suggerimenti e raccomandazioni del Parlamento. Tuttavia, in veste di custode dei Trattati, la Commissione lo farà nel rispetto del quadro esistente. Vorrei ringraziarvi per i progressi compiuti verso il rafforzamento della fiducia dei consumatori nell’ambiente digitale. Abbiamo bisogno del vostro contributo e di una continua collaborazione per compiere le scelte giuste in questo ambizioso viaggio.</p>
      <p sl="en">Sono dunque molto lieta che oggi si siano compiuti progressi e confido nella prosecuzione di una stretta collaborazione con il Parlamento. Ho ascoltato con attenzione tutte le osservazioni formulate in merito al rafforzamento della natura di questo documento, in particolare per quanto concerne l’elaborazione di una carta, e ho già discusso approfonditamente l’argomento con l’onorevole Roithová e molti di voi. Continueremo a lavorare in tale ambito in uno spirito di grande collaborazione e ritengo che, dopo la necessaria revisione, specialmente nella sfera di competenza della signora Commissario Reding e rispetto alle normative riguardanti i consumatori, proporremo una soluzione positiva.</p>
    </intervention>
    <intervention id="4-048" speaker_id="28352" name="Zuzana Roithová" is_mep="True" mode="spoken" role="relatore">
      <p sl="cs">Signor Presidente, vi ringrazio per questa discussione fruttuosa e positiva. Vorrei soltanto aggiungere una nota a margine per sottolineare un effetto parallelo di tali sviluppi. Essi celano, infatti, un grande potenziale, in quanto si rivolgono al pubblico europeo, tra cui le nuove generazioni, a condizione, come è ovvio, di riuscire a trasmettere il significato pratico del mercato unico on line , il che, a sua volta, potrebbe indurre i cittadini ad avere maggiore fiducia nelle Istituzioni europee, che stanno svolgendo realmente un ottimo lavoro per concretizzarlo.</p>
    </intervention>
    <intervention id="4-049" speaker_id="4393" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">La votazione si svolgerà oggi.</p>
      <a text="(La seduta, sospesa alle 11.40, riprende alle 12.00)"/>
    </intervention>
  </section>
  <section id="creitem8" title="8. Turno di votazioni">
    <intervention id="4-052" speaker_id="4470" is_mep="True" mode="spoken" role="Presidente">
      <p sl="unknown">L’ordine del giorno reca il turno di votazioni.</p>
      <a text="(Per i risultati dettagliati della votazione, vedasi processo verbale)"/>
    </intervention>
  </section>
  <section id="creitem9" title="8.1. MEDA e sostegno finanziario alla Palestina – valutazione, messa in atto e controllo (votazione)">
    <intervention id="4-055" speaker_id="4447" name="Paulo Casaca" is_mep="True" mode="spoken">
      <p sl="pt">Signor Presidente, desidero presentare un emendamento concordato con la nostra relatrice, l’onorevole Kratsa-Tsagaropoulou. Questo emendamento è volto a sostituire l’attuale emendamento n. 38 con il seguente testo:</p>
      <p sl="en">“Si compiace della decisione del Consiglio del 18 giugno con cui si chiede all’Unione europea di riprendere immediatamente rapporti normali con l’Autorità palestinese e di sviluppare a tal fine le condizioni per un’assistenza pratica e finanziaria urgente che comprenda il sostegno finanziario diretto al nuovo governo nonché di assicurare la fornitura di assistenza di emergenza e umanitaria alla popolazione di Gaza;”</p>
    </intervention>
    <intervention id="4-057" speaker_id="4482" name="Rodi Kratsa-Tsagaropoulou" is_mep="True" mode="spoken" role="relatore">
      <p sl="el">Signor Presidente, in primo luogo desidero ringraziare tutti gli onorevoli colleghi dei vari gruppi politici che hanno collaborato con me a questa relazione, estremamente importante per il nostro partenariato euromediterraneo e contenente anche punti importanti e sensibili che riguardano il finanziamento dell’Autorità palestinese.</p>
      <p sl="el">L’emendamento menzionato dall’onorevole Casaca che, come il collega sa, abbiamo redatto assieme, comprende una parentesi alla fine “(in particolare tramite un meccanismo internazionale temporaneo)” che è parte integrante dell’emendamento orale. Non ho altri emendamenti da presentare, tuttavia ricordo che il paragrafo 38, concernente gli accordi della Mecca e un governo di unità nazionale, non è più di attualità ed è stato cancellato e sostituito con il paragrafo appena letto dall’onorevole Casaca, con la parentesi “(in particolare tramite un meccanismo internazionale temporaneo)” alla fine. Detto questo, non mi resta che ringraziarvi per la vostra collaborazione e il vostro sostegno.</p>
    </intervention>
    <intervention id="4-058" speaker_id="4470" is_mep="True" mode="spoken" role="Presidente">
      <p sl="unknown">Per riepilogare a beneficio di tutti i colleghi, è stato presentato dall’onorevole Casaca un emendamento orale al paragrafo 38 che già nella versione originale e con l’integrazione della relatrice prevede alla fine le parole aggiunte – “in particolare tramite un meccanismo internazionale temporaneo” – al testo che trovate allegato alle vostre liste di voto. Vi sono obiezioni all’emendamento orale nella sua integralità? Non vi sono obiezioni. In via del tutto eccezionale, la relatrice chiede nuovamente la parola.</p>
    </intervention>
    <intervention id="4-220" speaker_id="4482" name="Rodi Kratsa-Tsagaropoulou" is_mep="True" mode="spoken" role="relatore">
      <p sl="el">Il considerando N, che riguarda questa materia.</p>
    </intervention>
    <intervention id="4-059" speaker_id="4470" is_mep="True" mode="spoken" role="Presidente">
      <p sl="unknown">E’ stato presentato contestualmente il secondo emendamento orale che riguarda la soppressione del considerando N. Sarà una votazione successiva, ma i due emendamenti sono collegati.</p>
      <a text="(Gli emendamenti orali sono accolti)"/>
    </intervention>
  </section>
  <section id="creitem10" title="8.2. Ricorsi in materia di aggiudicazione di appalti pubblici (votazione)">
    <intervention id="4-062" speaker_id="2295" name="Hannes Swoboda" is_mep="True" mode="spoken">
      <p sl="de">Signor Presidente, ritengo che dovremmo congratularci con l’onorevole Fruteau per la sua elezione al parlamento francese. Per noi forse questa non è una buona notizia, ma sono certo che il collega è molto soddisfatto di questo risultato.</p>
    </intervention>
    <intervention id="4-063" speaker_id="4470" is_mep="True" mode="spoken" role="Presidente">
      <p sl="unknown">Mi associo anch’io alle congratulazioni all’onorevole Fruteau e procediamo con l’ordine del giorno.</p>
    </intervention>
  </section>
  <section id="creitem11" title="8.3. Scambio fra gli Stati membri di informazioni estratte dal casellario giudiziario (votazione)"/>
  <section id="creitem12" title="8.4. Strategia regionale e un programma indicativo pluriennale per l’Asia (votazione)"/>
  <section id="creitem13" title="8.5. Missione di accertamento nelle regioni di Andalusia, Valencia e Madrid (votazione)">
    <intervention id="4-070" speaker_id="4428" name="Luciana Sbarbati" is_mep="True" mode="spoken">
      <p sl="it">Signor Presidente, desidero segnalare che nella traduzione italiana c’è un errore, che per noi è sostanziale e non marginale, dove è scritto “invita le autorità regionali a istituire tribunali amministrativi speciali”. Questa è una realtà che noi avevamo ai tempi del fascismo e che non è più possibile ripristinare. Invito pertanto a scrivere “commissioni”, così come è scritto nel testo inglese e francese. Inoltre, mi permetto di suggerire che anche il potere di arbitrato collegato ai tribunali va rivisto e sostituito con “potere di decisione”.</p>
    </intervention>
    <intervention id="4-071" speaker_id="4470" is_mep="True" mode="spoken" role="Presidente">
      <p sl="unknown">Grazie onorevole, per la parte linguistica della sua osservazione chiederemo ovviamente l’intervento dei servizi competenti.</p>
    </intervention>
  </section>
  <section id="creitem14" title="8.6. Su un trattato sul commercio delle armi (votazione)"/>
  <section id="creitem15" title="8.7. Delinquenza giovanile: il ruolo delle donne, della famiglia e della società (votazione)">
    <intervention id="4-076" speaker_id="28579" name="Katerina Batzeli" is_mep="True" mode="spoken" role="relatore">
      <p sl="el">Signor Presidente, è stata apportata una modifica all’ordine delle parole; la modifica proposta è la seguente:</p>
      <a text="(la relatrice prosegue in lingua inglese)"/>
      <p sl="en">“inclusione sociale di tutti i giovani e provvedimenti giudiziari ed extragiudiziari”</p>
    </intervention>
  </section>
  <section id="creitem16" title="8.8. Strategia relativa alla dimensione esterna dello spazio di libertà, sicurezza e giustizia (votazione)">
    <intervention id="4-081" speaker_id="23780" name="Bogdan Klich" is_mep="True" mode="spoken" role="relatore">
      <p sl="pl">Signor Presidente, vorrei porgere i miei sinceri ringraziamenti a tutti coloro che hanno offerto il proprio contributo a questa relazione. Un particolare ringraziamento va all’onorevole Sakalas, relatore della commissione per gli affari esteri, il quale ha partecipato alla difficile procedura di collaborazione rafforzata tra due delle nostre commissioni parlamentari. Intendo anche invitare l’Assemblea ad appoggiare la presente relazione per tre motivi.</p>
      <p sl="pl">In primo luogo, perché la relazione sostiene la necessità di un miglior coordinamento tra la nostra politica estera e la nostra politica interna, affinché la nostra politica estera consegua le priorità dello spazio di libertà, sicurezza e giustizia.</p>
      <p sl="pl">In secondo luogo, perché difendiamo il metodo specificamente europeo che ricerca un equilibrio tra le azioni volte a garantire la sicurezza dei nostri cittadini e quelle volte a tutelare le loro libertà civili.</p>
      <p sl="pl">In terzo luogo, perché chiediamo che ciò che resta del terzo pilastro, ovvero la cooperazione giudiziaria e di polizia in materia penale, diventi materia comunitaria.</p>
    </intervention>
    <intervention id="4-082" speaker_id="28266" name="Sophia in ’t Veld" is_mep="True" mode="spoken">
      <p sl="en">Signor Presidente, per evitare fraintendimenti, desidero chiarire la nostra richiesta di votazione per parti separate e di emendamento orale all’emendamento n. 3.</p>
      <p sl="en">L’emendamento orale riguarda la parte di testo che l’emendamento del gruppo PPE-DE intende cancellare. Pertanto, per mantenere il testo, compreso l’emendamento orale, occorre votare contro la prima parte dell’emendamento n. 3.</p>
      <p sl="en">Signor Presidente, proponiamo di inserire le parole “da parte del Consiglio e della Commissione”, in modo tale che il testo reciti: “a includere una relazione sul rispetto dei diritti umani da parte del Consiglio e della Commissione in tutte le iniziative e i documenti di politica estera in materia di SLSG …”.</p>
      <p sl="en">Ricordo che se questa Assemblea voterà a favore dell’emendamento n. 3, l’emendamento orale decadrà; se invece l’emendamento n. 3 presentato dal gruppo PPE-DE sarà respinto, l’emendamento orale sarà incluso.</p>
    </intervention>
  </section>
  <section id="creitem17" title="8.9. Evoluzione dei negoziati relativi alla decisione quadro sulla lotta contro il razzismo e la xenofobia (votazione)"/>
  <section id="creitem18" title="8.10. Cooperazione pratica, qualità del processo decisionale del regime europeo comune in materia di asilo (votazione)"/>
  <section id="creitem19" title="8.11. Fiducia dei consumatori nell’ambiente digitale (votazione)">
    <intervention id="4-092" speaker_id="28174" name="Thijs Berman" is_mep="True" mode="spoken">
      <p sl="en">Signor Presidente, in data 31 gennaio 2007 ho inviato una lettera al Presidente di questo Parlamento proponendo l’organizzazione di una conferenza annuale per onorare la memoria della giornalista russa Anna Politkovskaya. La conferenza Politkovskaya dovrebbe essere tenuta da un/a giornalista che si sia distinto/a per il suo assiduo impegno in difesa della democrazia e per il rispetto di tutti gli esseri umani. Con questa conferenza renderemmo omaggio a tutti i giornalisti per il loro fondamentale ruolo in difesa dell’apertura delle nostre società.</p>
      <p sl="en">Questa proposta è stata cofirmata dagli onorevoli Bart Staes, Jean-Marie Cavada, Ewa Klamt e Luisa Morgantini. L’articolo 28 prevede che la Presidenza risponda entro 30 giorni. Ho ricevuto soltanto una risposta vaga e nel frattempo nulla è stato fatto. Vorremmo organizzare l’evento per l’ottobre di quest’anno, a un anno dall’omicidio della nostra stimata Anna Politkovskaya. Abbiamo bisogno della collaborazione della Presidenza e speriamo di poterci contare.</p>
      <a text="(Applausi)"/>
    </intervention>
    <intervention id="4-093" speaker_id="4470" is_mep="True" mode="spoken" role="Presidente">
      <p sl="unknown">Grazie onorevole. Penso che la risposta interlocutoria servisse appunto a non fare decadere i tempi. Comunque è ovvio che riferirò e verificherò con l’Ufficio di Presidenza e con il Presidente il seguito da dare alla sua richiesta.</p>
    </intervention>
  </section>
  <section id="creitem20" title="9. Dichiarazioni di voto">
    <intervention id="4-096" speaker_id="31123" name="Pedro Guerreiro" is_mep="True" mode="written">
      <p sl="pt">Duecento parole non sono sufficienti per esprimere ciò che occorrerebbe dire in merito ai diversi punti sollevati da questa relazione, data la tragica e complessa situazione in cui versano i territori occupati palestinesi. Vorremmo, tuttavia, segnalare i seguenti punti:</p>
      <p sl="pt">La relazione trascura di menzionare l’aggressione israeliana contro il popolo palestinese e il completo disprezzo delle autorità israeliane per il diritto internazionale;</p>
      <p sl="pt">Il documento non cita il ruolo che ha avuto l’Unione europea nel crollo dell’Autorità palestinese (AP), con la sua partecipazione al boicottaggio dell’AP a partire dal 2006, boicottaggio ancora in vigore nonostante tutti gli sforzi compiuti e gli accordi raggiunti per creare un governo palestinese di unità nazionale. La creazione del “meccanismo internazionale temporaneo” non era intesa a evitare il crollo delle istituzioni palestinesi, né ha impedito il deterioramento della crisi umanitaria di cui sono vittime milioni di palestinesi nei territori occupati.</p>
      <p sl="pt">La relazione trascura il deterioramento della situazione nei territori occupati palestinesi, prodotta da 40 anni di occupazione israeliana – con la connivenza degli USA e dei suoi alleati – e dalla sua politica di mancato riconoscimento del diritto legittimo e inalienabile del popolo palestinese a uno Stato indipendente, sovrano e vitale, in conformità delle risoluzioni ONU in materia.</p>
    </intervention>
    <intervention id="4-097" speaker_id="photo_generic" name="Bairbre de Brún, Mary Lou McDonald ed Eva-Britt Svensson" is_mep="True" mode="written">
      <p sl="en">L’Unione europea e la comunità internazionale hanno una grande responsabilità nella tragedia che si sta consumando in Palestina. Le mancate pressioni esercitate su Israele, l’impunità concessa alle autorità israeliane, il loro rifiuto di parlare con politici democraticamente eletti e le loro sanzioni contro le autorità palestinesi hanno determinato la situazione attuale.</p>
      <p sl="en">Ora l’UE deve assumersi le proprie responsabilità politiche aprendo un dialogo politico con tutte le parti in causa palestinesi: sia a Gaza, sia in Cisgiordania. Dobbiamo aiutare il popolo palestinese avviando un dialogo che abbia il preciso intento di contribuire alla creazione di uno Stato palestinese unificato, vitale e sicuro.</p>
      <p sl="en">Per tali motivi, abbiamo deciso di astenerci su questa relazione.</p>
    </intervention>
    <intervention id="4-098" speaker_id="28178" name="Miroslav Mikolášik" is_mep="True" mode="written">
      <p sl="sk">Il processo di Barcellona sta acquistando importanza e sta producendo risultati concreti. Allo stesso modo, di recente si sono registrati progressi in tutte le sezioni dell’Assemblea parlamentare Euromed. I progressi più confortanti sono stati registrati nella sezione politica, cui appartengo anch’io.</p>
      <p sl="sk">Il programma MEDA che abbiamo votato rappresenta lo strumento finanziario fondamentale dell’UE per l’attuazione del partenariato euromediterraneo. Esso sostiene le misure che accompagnano le riforme delle strutture economiche e sociali dei nostri partner mediterranei, tese a colmare il divario esistente tra le due sponde del Mediterraneo.</p>
      <p sl="sk">Il conflitto israelo-palestinese non è soltanto la principale causa di innumerevoli vittime tra i militari e i civili, ma determina anche condizioni economiche e sociali deplorevoli e insormontabili per parte della società palestinese. Negli ultimi giorni abbiamo assistito a sanguinosi scontri tra i movimenti di Hamas e Fatah , e a un’escalation di violenza nei territori palestinesi. E’ fondamentale che gli aiuti finanziari forniti nel quadro del programma MEDA, erogati ad altri otto paesi oltre alla Palestina, non finiscano nelle mani degli estremisti di Hamas , bensì in quelle dei reali beneficiari, ovvero dei cittadini palestinesi più indigenti.</p>
    </intervention>
    <intervention id="4-099" speaker_id="28583" name="Athanasios Pafilis" is_mep="True" mode="written">
      <p sl="el">Il sostegno finanziario dell’UE alla Palestina proposto dalla relazione va nella stessa direzione della politica interventista e imperialista condotta nell’intera area. Si tratta del rovescio della politica del congelamento degli aiuti al popolo palestinese come punizione per aver scelto, mediante incontestabili elezioni democratiche, un governo che non va a genio all’Unione europea. Ora, viene presentata la proposta di riprendere l’erogazione di aiuti finanziari al “nuovo governo” nominato dal Presidente Abbas, che invece appoggiamo. Gli imperialisti dell’UE, in stretto contatto con gli USA e Israele nel quadro del piano per un “Nuovo Medio Oriente”, stanno sfruttando la tragedia del popolo palestinese, di cui essi stessi sono stati gli artefici. Utilizzano gli aiuti finanziari come mezzi palesemente coercitivi, come uno strumento per intervenire nel conflitto intrapalestinese. In realtà, stanno versando benzina sul fuoco per acuire i contrasti e le divisioni, in modo da piegare l’eroica resistenza del popolo palestinese e degli altri popoli della regione e imporre i propri piani criminali.</p>
      <p sl="el">Il partito comunista greco si oppone all’uso di questi aiuti come mezzo di intervento imperialista ed è per questo che ha votato contro la relazione. Il mio partito esprime la sua solidarietà e chiede aiuti umanitari e finanziari incondizionati al popolo palestinese, la fine della crudele occupazione israeliana e la creazione di uno Stato palestinese indipendente con Gerusalemme est capitale.</p>
    </intervention>
    <intervention id="4-100" speaker_id="4461" name="Luís Queiró" is_mep="True" mode="written">
      <p sl="pt">Ogni volta che si affronta l’argomento su cui verte la presente relazione, ci si chiede inevitabilmente quale sia lo scopo dei finanziamenti UE alla Palestina e quale strategia occorra seguire a tale proposito. Tre sono gli assi fondamentali che devono sempre far parte della risposta: primo, il sostegno alle persone; secondo, la promozione della creazione di un futuro Stato palestinese fondato sulla democrazia e sul rispetto per i diritti umani; terzo, la promozione della pace.</p>
      <p sl="pt">L’esito delle indagini svolte dall’Ufficio europeo per la lotta antifrode (OLAF) non sono state finora del tutto rassicuranti. “Sulla base delle informazioni disponibili alla data del comunicato stampa dell’OLAF non è stata rilevata alcuna prova determinante di sostegno ad attacchi armati o attività illecite finanziati mediante contributi comunitari all’Autorità palestinese”. Tuttavia, “vi sono indizi concordanti a sostegno dell’ipotesi che non possa essere escluso che alcune delle risorse dell’Autorità palestinese possano essere state usate da talune persone per propositi diversi da quelli cui erano destinate”.</p>
      <p sl="pt">Il sostegno dell’Unione europea deve essere visibile, riconoscibile ed efficace nel conseguimento di questi obiettivi. Purtroppo, non possiamo essere certi che questo sia stato il risultato delle nostre iniziative. Nel complesso, va inoltre riconosciuto che il ruolo dell’Unione europea nella regione è stato positivo.</p>
    </intervention>
    <intervention id="4-102" speaker_id="28255" name="Andreas Mölzer" is_mep="True" mode="written">
      <p sl="de">L’idea di scambiare un certo numero di informazioni contenute nei casellari giudiziari è indubbiamente da accogliere con favore, specialmente in ambiti sensibili quali la pedofilia, ma anche al fine di arrestare un maggior numero di spacciatori di droga e altri criminali organizzati.</p>
      <p sl="de">Occorre tuttavia evitare che, in virtù di questa misura, rispettabili cittadini vengano trattati come criminali per una piccola nota presente sulla loro fedina penale. Come ha dimostrato il caso dei fascicoli sugli ultras , trovarsi nei paraggi di determinati eventi spesso è sufficiente per finire sulla lista nera. E’ inoltre pericoloso applicare indiscriminatamente tale processo agli ambiti più sensibili, se non altro per motivi di protezione dei dati personali, ed è per questo che non ho potuto votare a favore.</p>
    </intervention>
    <intervention id="4-103" speaker_id="28347" name="Javier Moreno Sánchez" is_mep="True" mode="written">
      <p sl="es">Io, come gli altri appartenenti alla delegazione socialista spagnola, voto a favore perché non voglio assistere alla paralisi della procedura legislativa citata nella relazione e perché concordo con i risultati della consultazione del Parlamento approvati dalla commissione per le libertà civili, la giustizia e gli affari interni.</p>
      <p sl="es">Tuttavia, tramite questa dichiarazione di voto, desidero protestare per l’idoneità del relatore, onorevole Díaz de Mera, che è stato accusato e multato per oltraggio alla corte dopo essersi rifiutato di collaborare con il tribunale che stava processando i presunti esecutori dei tremendi attentati dell’11 marzo, i peggiori attentati terroristici mai avvenuti sul territorio europeo, perpetrati mentre egli occupava la carica di Capo della polizia. Data la gravità della sua condotta, il giudice ha avviato le procedure preliminari per la presentazione di un appello al Parlamento europeo.</p>
      <p sl="es">E’ per questo che ritengo che lo sprezzo per la corte dimostrato dall’onorevole Díaz de Mera e il contenuto delle sue dichiarazioni non siano compatibili con il suo mandato di relatore del Parlamento europeo per le relazioni sulla cooperazione giudiziaria e di polizia tra gli Stati membri e la lotta al terrorismo, e che essi danneggino la credibilità del Parlamento.</p>
    </intervention>
    <intervention id="4-104" speaker_id="28583" name="Athanasios Pafilis" is_mep="True" mode="written">
      <p sl="el">La direttiva sullo scambio di informazioni tratte dai casellari giudiziari rappresenta un ulteriore colpo ai diritti di inviolabilità della privacy e alla protezione dei dati personali dei cittadini dell’UE. Essa prevede la trasmissione di informazioni estratte dai casellari giudiziari non solo degli Stati membri dell’Unione europea, ma anche di paesi terzi, e non solo in relazione a procedimenti penali avviati contro un individuo, ma a qualsiasi scopo. La direttiva non contiene provvedimenti sostanziali a tutela dei dati personali in relazione a tali informazioni. Viola apertamente la legislazione nazionale degli Stati membri e del nostro paese, nonché le convenzioni internazionali che stabiliscono che le informazioni aventi come fine quello di condannare una persona siano assolutamente riservate e possano essere trasmesse unicamente nel quadro dei procedimenti penali contro di essa, oppure in casi molto specifici e limitati previsti dalla legge. In questo modo, l’armonizzazione (in senso reazionario) dei regimi penali degli Stati membri viene ulteriormente promossa, con l’obiettivo ultimo di formulare un codice penale unico per l’UE che limiterà e abolirà i diritti fondamentali dell’individuo e le libertà politiche, privando al contempo gli Stati membri di uno degli elementi cruciali su cui si fonda la loro sovranità nazionale.</p>
    </intervention>
    <intervention id="4-106" speaker_id="31123" name="Pedro Guerreiro" is_mep="True" mode="written">
      <p sl="pt">La risoluzione presentata dalla commissione per lo sviluppo è al contempo pertinente e molto importante. Alcuni esempi dimostrano ciò che è noto da tempo, ovvero che le politiche e le misure effettivamente perseguite spesso contraddicono gli obiettivi dichiarati.</p>
      <p sl="pt">La commissione sottolinea che, in merito al documento sulla strategia regionale 2007-2013 e al programma indicativo pluriennale per l’Asia proposti dalla Commissione, e tenendo conto del regolamento che istituisce uno strumento per il finanziamento della cooperazione allo sviluppo e che stabilisce chiaramente che “l’obiettivo primario generale della cooperazione a titolo del presente regolamento è l’eliminazione della povertà nei paesi e nelle regioni partner nel contesto dello sviluppo sostenibile”, non si riesce a capire, per esempio, in che modo “per quanto riguarda il sostegno all’Associazione delle Nazioni del sudest asiatico (ASEAN), gli obiettivi dichiarati del programma «sostegno istituzionale e dialogo interregionale» possano comprendere il «sostegno a eventuali negoziati per un accordo di libero scambio ASEAN-UE e alla sua applicazione» e «una maggiore visibilità del contributo della CE all’ASEAN»”. E’ difficile comprendere in che modo questa proposta possa conciliarsi con l’obiettivo primario dell’eliminazione della povertà nel contesto dell’aiuto pubblico allo sviluppo.</p>
      <p sl="pt">E questa è soltanto la punta dell’iceberg …</p>
    </intervention>
    <intervention id="4-108" speaker_id="28252" name="Richard Seeber" is_mep="True" mode="spoken">
      <p sl="de">Signor Presidente, i rappresentanti dell’ÖVP austriaco si sono astenuti dalla votazione sulla presente relazione perché ritengono che si tratti di una questione di sussidiarietà e che le decisioni in merito vadano prese dalle autorità regionali, locali e nazionali. Si tratta senza dubbio di una tragedia per le persone coinvolte; tuttavia, il processo decisionale non deve essere trasferito a Bruxelles per motivi politici. Deve restare nelle mani delle autorità locali competenti.</p>
    </intervention>
    <intervention id="4-109" speaker_id="photo_generic" name="Hélène Goudin e Nils Lundgren" is_mep="True" mode="written">
      <p sl="sv">Comprendiamo che nel settore edilizio spagnolo possono esistere notevoli problemi e che si possono verificare situazioni in cui persone inconsapevoli acquistano in buona fede immobili che, come emerge in seguito, le società edili non avevano alcun diritto legale di costruire. Questi, tuttavia, sono problemi che possono e devono essere risolti nell’ambito giuridico dello Stato membro interessato. Non vi è motivo di introdurre una legislazione a livello UE che affronti tali tematiche.</p>
    </intervention>
    <intervention id="4-111" speaker_id="1164" name="Bruno Gollnisch" is_mep="True" mode="written">
      <p sl="fr">Voi volete moralizzare il cosiddetto commercio “legale” di quelle che chiamate armi tradizionali, vietandolo in base a criteri concernenti il loro probabile utilizzo (atti terroristici, violazioni dei diritti umani, escalation o scatenamento di conflitti, eccetera). L’intento è certamente degno di lode.</p>
      <p sl="fr">Allo stesso tempo, però, e da parecchi anni ormai, l’Unione europea viene periodicamente scossa dal dibattito in merito all’opportunità di revocare l’embargo sulle armi nei confronti della Cina. Il paese è ancora una dittatura comunista, dove vige ancora il laogai , la pratica dei lavori forzati, dove si perseguitano ancora i cristiani, dove il popolo tibetano è ancora soggiogato, e così via.</p>
      <p sl="fr">In tale contesto, le vostre velleità appaiono quanto meno ipocrite, per non dire ciniche.</p>
    </intervention>
    <intervention id="4-112" speaker_id="31123" name="Pedro Guerreiro" is_mep="True" mode="written">
      <p sl="pt">Lo scorso dicembre, l’Assemblea generale delle Nazioni Unite ha adottato una risoluzione che avvia il processo di creazione di un trattato sul commercio di armi. La risoluzione è stata appoggiata da 153 paesi, con la sola opposizione degli USA, unico Stato membro dell’ONU ad opporsi alla creazione del trattato.</p>
      <p sl="pt">Secondo la Relazione annuale 2007 dell’Istituto internazionale di Stoccolma per la ricerca sulla pace – e secondo quanto è stato evidenziato dal nostro gruppo –, le spese militari mondiali hanno raggiunto quota 1 104 miliardi di dollari ai prezzi correnti, il che equivale a una crescita del 3,5 per cento rispetto ai dati del 2005. Inoltre, tra il 1997 e il 2006, i quantitativi sono aumentati del 37 per cento.</p>
      <p sl="pt">Nel quadro di questa pericolosissima crescita, si sono verificate situazioni che dimostrano come il commercio illegale delle armi sia aumentato a ritmi vertiginosi. Prendete, per esempio, il presunto versamento di oltre 1 miliardo di sterline in tangenti da parte della BAE Systems al principe saudita Bandar bin Sultan, con il nullaosta del ministro della Difesa britannico.</p>
      <p sl="pt">Va detto, inoltre, che la normativa sul commercio delle armi sarà più efficace se accompagnata da un processo di disarmo multilaterale, reciproco, e in particolare dallo smantellamento dei vasti arsenali nucleari.</p>
    </intervention>
    <intervention id="4-113" speaker_id="28583" name="Athanasios Pafilis" is_mep="True" mode="written">
      <p sl="el">Il partito comunista greco si è astenuto dalla votazione sulla risoluzione comune dei gruppi politici – gruppo del Partito popolare europeo (Democratici cristiani) e dei Democratici europei, gruppo socialista al Parlamento europeo, gruppo dell’Alleanza dei Democratici e dei Liberali per l’Europa, gruppo “Unione per l’Europa delle nazioni” e gruppo confederale della Sinistra unitaria europea/Sinistra verde nordica – sulla fissazione di criteri internazionali comuni per l’importazione, l’esportazione e la vendita di armi convenzionali perché:</p>
      <p sl="el">• ritiene un’incommensurabile ipocrisia che, mentre tra il 1997 e il 2006 le spese militari sono cresciute del 37 per cento a livello mondiale, non si faccia cenno al fatto che alcuni paesi dell’UE (Francia, Regno Unito e Germania) sono tra i cinque maggiori esportatori di armi convenzionali;</p>
      <p sl="el">• è quanto meno ingenuo chiedere “regole” alle multinazionali delle armi, le quali movimentano e vendono armi convenzionali, anche al crimine organizzato, il quale rappresenta anche l’ambito dei loro acquisti internazionali. Inoltre, per ogni esportazione esse conoscono bene sia le società, sia i paesi in cui hanno sede;</p>
      <p sl="el">• non possiamo apporre la nostra firma accanto a quella di partiti e gruppi politici che sostengono lo sviluppo dell’industria delle armi, i cui governi in passato hanno armato e ancora oggi armano regimi reazionari e organizzazioni paramilitari e militariste e che cercano di apparire gli arcangeli delle norme internazionali e del disarmo;</p>
      <p sl="el">• non contribuiremo a creare nella gente l’illusione che gli imperialisti e le loro società accetteranno “regole eque”. Per loro, i criteri alla base dell’esportazione e del commercio delle armi sono i propri interessi politici e il profitto.</p>
    </intervention>
    <intervention id="4-114" speaker_id="4461" name="Luís Queiró" is_mep="True" mode="written">
      <p sl="pt">Sottoscrivo in pieno il contenuto di questa risoluzione. I paesi hanno il diritto e il dovere di difendere la propria popolazione e di garantire la pace sul proprio territorio e l’integrità dei propri confini. Il commercio illegale e irresponsabile che non rispetta ragionevoli norme di condotta è uno dei principali fattori che fomentano conflitti, guerra e morte. Il commercio delle armi, attività priva di un codice di condotta internazionale che punisca chi lo pratica, va condannato con coerenza e in modo proattivo, in futuro, ovviamente, ma anche oggi. L’assenza di un codice a livello internazionale non deve indebolire la posizione degli Stati membri dell’Unione europea e dei nostri alleati, né deve renderci meno esigenti. Esistono valori su cui non si può transigere.</p>
    </intervention>
    <intervention id="4-116" speaker_id="28178" name="Miroslav Mikolášik" is_mep="True" mode="spoken">
      <p sl="sk">In sostanza, la delinquenza giovanile è un fenomeno allarmante per la sua vasta scala: abbiamo registrato la crescita del numero dei reati commessi da bambini sotto i 13 anni. Purtroppo, le statistiche mostrano che tali reati stanno diventando sempre più crudeli. I motivi della delinquenza minorile sono certamente multifattoriali: per esempio, le condizioni socioeconomiche, gli ambienti in cui i giovani si ritrovano, la famiglia e la scuola, l’ambiente delle gang , le cattive amicizie e il precoce abuso di alcool e di tutti i tipi di droga.</p>
      <p sl="sk">Vorrei elogiare il fatto che, al contrario di quanto accaduto nel recente passato, il documento adottato pone finalmente l’accento sul ruolo assolutamente indispensabile di una famiglia unita, in cui padre e madre dedichino una quantità di tempo sufficiente ai propri figli. Altrimenti, nella formazione della propria personalità, il bambino non avrà modelli di ruolo da imitare nella propria famiglia. Finalmente, è stata approvata la raccomandazione secondo cui gli Stati membri sono tenuti a garantire un adeguato sostegno alle famiglie e ai genitori. Faccio appello anche a tutte le parti interessate affinché si facciano sentire e limitino la costante esibizione di scene di estrema violenza, pornografia, e di consumo di droga nei media . Tali immagini si trovano anche su Internet o nei videogiochi in commercio. Sono lieto che non si segua solo la via della repressione dei fenomeni negativi ma, innanzi tutto, della prevenzione primaria.</p>
    </intervention>
    <intervention id="4-117" speaker_id="1956" name="Frank Vanhecke" is_mep="True" mode="spoken">
      <p sl="nl">Signor Presidente, ho votato contro la relazione Batzeli perché, a mio avviso, quest’Aula si rifiuta ancora una volta di guardare in faccia la realtà, valuta male le cause della delinquenza giovanile e, nel complesso, offre soluzioni sbagliate. In particolare, questa Assemblea resta cieca dinanzi all’altissimo livello di criminalità tra i giovani immigrati e in particolare tra i giovani musulmani, benché questo sia un fenomeno chiaramente diffusissimo in tutti gli Stati membri europei. Quando si offrono spiegazioni, esse si riferiscono soltanto a fattori socioeconomici di ogni sorta, mentre anche gli elementi culturali sono determinanti, come evidenziano le conclusioni di Marion van San, l’esperta olandese, su questa materia.</p>
      <p sl="nl">Ancora una volta si cerca scampo in misure sociali e preventive di ogni sorta, le quali, devo ammetterlo, restano necessarie, mentre quelle giudiziarie e repressive non vengono toccate; dovrebbe essere chiaro a tutti che situazioni disperate richiedono provvedimenti disperati.</p>
    </intervention>
    <intervention id="4-118" speaker_id="photo_generic" name="Jan Andersson, Göran Färm, Anna Hedh, Inger Segelström e Åsa Westlund" is_mep="True" mode="written">
      <p sl="sv">E’ importante analizzare le diverse esperienze degli Stati membri nell’ambito della criminalità giovanile e divulgare le buone prassi. Tuttavia, è possibile farlo nel quadro delle strutture già esistenti a livello nazionale, oltre che comunitario. Perciò abbiamo votato contro il paragrafo 33, il quale prevede la creazione di un Osservatorio europeo della delinquenza giovanile.</p>
    </intervention>
    <intervention id="4-119" speaker_id="4466" name="Ilda Figueiredo" is_mep="True" mode="written">
      <p sl="pt">Ci siamo astenuti dalla votazione finale sulla relazione perché le nostre proposte più importanti sono state escluse. Esse erano:</p>
      <p sl="pt">ritiene che occorra promuovere i valori racchiusi nella Convenzione delle Nazioni Unite sui diritti del fanciullo del 20 novembre 1989.</p>
      <p sl="pt">sottolinea l’importanza della formazione (iniziale e permanente) dei magistrati che lavorano con i minori, in questo caso delinquenti, e l’inserimento di specialisti in altri ambiti dei tribunali minorili, affinché possano adottare contromisure prima che sia troppo tardi.</p>
      <p sl="pt">Riteniamo che occorra promuovere e conferire maggiore visibilità ai diritti del fanciullo; inoltre crediamo che occorra adottare provvedimenti energici nei confronti dei delinquenti minorenni, per esempio sospendendo l’attuazione dei piani comportamentali giovanili, che dovrebbero coinvolgere l’individuo in questione e i suoi genitori o tutori.</p>
      <p sl="pt">Dato che, nella maggior parte dei casi, esistono fattori sociali ed economici alla radice della delinquenza minorile, occorre migliorare il tenore di vita delle famiglie in modo tale che si dedichino maggiormente ai propri figli, bambini e giovani.</p>
      <p sl="pt">Pertanto appoggiamo gli investimenti nella prevenzione e non nei procedimenti giudiziari, linea quest’ultima adottata dal gruppo del Partito popolare europeo (Democratici cristiani) e dei Democratici europei. Benché non siano riusciti in tutti i loro intenti, sono riusciti a peggiorare la relazione originaria.</p>
    </intervention>
    <intervention id="4-120" speaker_id="1164" name="Bruno Gollnisch" is_mep="True" mode="written">
      <p sl="fr">Nonostante qualche bagliore, la relatrice sembra essere una seguace della cultura della giustificazione ed essere convinta che solo la società sia colpevole dei crimini di cui sono vittime i suoi membri. Così ci fornisce analisi e proposte a dir poco sorprendenti.</p>
      <p sl="fr">Sfiora l’assurdo, riservando la “prevenzione terziaria” (sic !) ai recidivi, o proponendo l’introduzione di “una procedura moderna di soluzione delle controversie in ambito scolastico”. I deputati che capiscono il significato di questa proposta dovrebbero andare ad applicare tale “procedura” sul terreno, al posto di quei coraggiosi insegnanti che vanno al lavoro ogni giorno temendo di essere picchiati o persino accoltellati per uno sguardo frainteso o un cattivo voto!</p>
      <p sl="fr">La relazione rasenta il delirio quando parla di gestione della “delinquenza giovanile in direzione di una decriminalizzazione, depenalizzazione, degiudizializzazione e deistituzionalizzazione”. Sic , un’altra volta?! Un reato che non è più tale se commesso da un minorenne! Un omicida non sarebbe più punito perché ha meno di 18 anni!</p>
      <p sl="fr">Qualunque sia la vostra opinione, anche la migliore prevenzione non funziona senza pene, senza le quali la società diventerebbe una giungla in cui le prime vittime sarebbero i più deboli.</p>
    </intervention>
    <intervention id="4-121" speaker_id="1186" name="Astrid Lulling" is_mep="True" mode="written">
      <p sl="fr">Dato che la delinquenza giovanile è un grosso problema in tutti gli Stati membri, sarebbe disastroso se il Parlamento europeo lanciasse il segnale sbagliato.</p>
      <p sl="fr">La presente relazione contiene due temi cruciali:</p>
      <p sl="fr">1) La degiudizializzazione e deistituzionalizzazione della giustizia per i minori.</p>
      <p sl="fr">Questo regime esiste dal 1991 in uno dei nostri Stati membri, e i magistrati minorili hanno di recente manifestato fuori dal tribunale perché il sistema “non aiuta gli individui a rischio”.</p>
      <p sl="fr">Il mediatore per i bambini di quel paese ha rilasciato la seguente dichiarazione: “le autorità stanno dando ai giovani un segnale di impotenza, impunità e abbandono”.</p>
      <p sl="fr">Fortunatamente, la promessa della degiudizializzazione non è stata mantenuta.</p>
      <p sl="fr">2) La tematica delle “pene” è nuovamente al centro del discorso politico europeo.</p>
      <p sl="fr">L’opinione del CESE sulla delinquenza giovanile ha anche posto l’accento sui pilastri di un’efficace risposta alla delinquenza minorile per mezzo di misure preventive, giudiziarie ed extragiudiziarie, riabilitazione, integrazione e reinserimento sociale.</p>
      <p sl="fr">Ho votato a favore di questa relazione perché il nostro emendamento, che va nella stessa direzione, è stato adottato.</p>
      <p sl="fr">Dovremmo chiederci se sia compito del Parlamento europeo dare istruzioni agli Stati membri su come organizzare il proprio regime penale.</p>
      <p sl="fr">Non è necessario creare un nuovo Osservatorio europeo sulla delinquenza giovanile: i moderni mezzi di comunicazione permettono agli osservatori nazionali di collegarsi facilmente in rete.</p>
    </intervention>
    <intervention id="4-123" speaker_id="37450" name="Viorica-Pompilia-Georgeta Moisuc" is_mep="True" mode="spoken">
      <p sl="it">Propunerea de intrare în vigoare a Tratatului Constituţional, cu precizarea de numire în funcţie a unui ministru de externe şi a unui aparat diplomatic corespunzător, mi se pare hazardată în situaţia în care acest Tratat a fost respins de unele state europene, iar în statele nou intrate în Uniune nici măcar nu a fost pus în discuţie.</p>
      <p sl="it">Lipsurile grave în privinţa respectării drepturilor şi libertăţilor omului, în special în ţările terţe, cu care Uniunea are relaţii speciale, mi se par a fi tratate global şi generalizant, problema fiind mult mai complexă. Un exemplu: ignorarea totală a acestui lucru în zona Transnistria este o chestiune minimalizată în raport. După părerea mea, situaţia drepturilor omului în Transnistria ar necesita ea însăşi o dezbatere aparte, pentru că este vorba de un focar de insecuritate la frontiera de est a Uniunii Europene.</p>
      <p sl="it">Combaterea corupţiei în statele Uniunii Europene, nu numai în statele terţe, trebuie văzută şi urmărită atent, deoarece se petrec alunecări periculoase chiar în sânul comunităţii europene, ce trec cvasi-neobservate. Un exemplu: în România au fost puşi sub acuzare şi urmărire penală, pentru însuşire de sume mari de bani, fals şi uz de fals, o serie de membri ai actualului guvern, dintre care şi unii membri ai ungurilor din România, cetăţeni români. Reacţia guvernului de la Budapesta a fost promptă: a cerut oficial explicaţii guvernului român pentru aceasta, politizând acţiunea Parchetului General. Este un gest nu numai reprobabil, dar şi de amestec făţiş în treburile interne ale unui stat vecin, membru al Uniunii Europene. Este motivul pentru care noi am supus acest raport unui vot negativ.</p>
    </intervention>
    <intervention id="4-124" speaker_id="1956" name="Frank Vanhecke" is_mep="True" mode="spoken">
      <p sl="nl">Signor Presidente, la relazione Klich è, a mio modo di vedere, l’ennesima relazione in cui il Parlamento sceglie semplicemente di ignorare la volontà della maggioranza dei francesi e degli olandesi, volontà espressa democraticamente nei loro referendum , e prosegue nell’attuazione di sezioni di questa Costituzione europea in modo molto ambiguo. Secondo me è inaccettabile e poco democratico che si insista apertamente sull’attivazione della clausola passerelle , e cito, “contestualmente al proseguimento del processo costituzionale”.</p>
      <p sl="nl">Inoltre, è parimenti inaccettabile che si insista sull’introduzione delle maggioranze qualificate negli ambiti dell’immigrazione e dell’integrazione. Penso che i singoli Stati membri e i singoli popoli abbiano il diritto di veto e debbano poter continuare ad occuparsi dei propri mercati del lavoro. Benché tutto ciò sia molto europeo, certamente non è democratico.</p>
    </intervention>
    <intervention id="4-125" speaker_id="1164" name="Bruno Gollnisch" is_mep="True" mode="written">
      <p sl="fr">I nostri confini esterni sono dei colabrodo? Apriamoli quindi a un flusso ancora maggiore di immigrazione che definiremo “legale” o “scelta” oppure come un “allentamento della politica dei visti”. I terroristi si sono impegnati a distruggere le nostre società occidentali, in odio ai loro fondamenti e valori politici? Minacciamo di ostracizzare gli Stati che li sostengono e concentriamoci sull’essenziale: una definizione comune del terrorismo in sede ONU! Le famiglie delle vittime degli attentati di Londra e Madrid apprezzeranno questa definizione semantica. Le nostre polizie stanno crollando sotto le assurde e burocratiche richieste dell’Europol? Conferiamo a quest’organismo l’autorità di impartire loro ordini ancora più futili e diamo ai suoi burocrati quella di svolgere con sollecitudine le indagini.</p>
      <p sl="fr">Siamo lucidi: distruggendo le frontiere interne dell’Unione europea senza rafforzare quelle esterne, la creazione dello spazio di “libertà, sicurezza e giustizia” ha incoraggiato l’esplosione dell’immigrazione illegale, dei traffici e della criminalità transfrontaliera, e ha reso i nostri Stati più vulnerabili al terrorismo.</p>
      <p sl="fr">E’ vero: la cooperazione e la solidarietà in questi ambiti sono essenziali, ma devono rientrare nel contesto della cooperazione intergovernativa tra Stati che hanno frontiere definite e sorvegliate a livello nazionale.</p>
    </intervention>
    <intervention id="4-126" speaker_id="2057" name="Carl Lang" is_mep="True" mode="written">
      <p sl="fr">Dopo aver fallito nella creazione di uno “spazio di libertà, sicurezza e giustizia”, il vero e proprio rifugio di pace che l’Europa sarebbe dovuta diventare dopo la ratifica degli accordi di Schengen, Bruxelles ora si preoccupa della propria “dimensione esterna”.</p>
      <p sl="fr">L’Europa intende esportare i propri valori democratici e i principi dello Stato di diritto che si fondano sul rispetto per i diritti umani e sull’esistenza di istituzioni solide.</p>
      <p sl="fr">Tutto ciò è molto encomiabile. Ma quali sono realmente i metodi che propone? Un’eterna propaganda a favore del terzo mondo, dell’immigrazione e dell’Europa.</p>
      <p sl="fr">La relazione pertanto ci chiede di attivare la clausola passerelle di cui all’articolo 42 del Trattato, il che porterebbe a inserire le disposizioni in materia di cooperazione giudiziaria e di polizia e quelle relative all’immigrazione illegale nell’ambito di applicazione del quadro comunitario. Gli Stati membri sarebbero quindi vincolati da decisioni prese da una maggioranza di altri Stati, anche se non le accettassero.</p>
      <p sl="fr">La creazione di un ministero europeo degli Esteri, una proposta presentata nel Trattato costituzionale, respinto a suo tempo dai referendum francese e olandese, è nuovamente all’ordine del giorno. Perciò stiamo discutendo ancora una volta di sottrarre qualche altro potere sovrano agli Stati membri per darlo a Bruxelles. Ciò che questa relazione propone non è più democrazia ma più asservimento.</p>
    </intervention>
    <intervention id="4-127" speaker_id="28583" name="Athanasios Pafilis" is_mep="True" mode="written">
      <p sl="el">La relazione promuove l’attuazione di una politica estera più aggressiva verso le nazioni e i popoli e una politica più autocratica e repressiva all’interno dell’Unione europea.</p>
      <p sl="el">1. Chiede l’attuazione della Costituzione europea, la quale è formalmente e materialmente morta, al fine di salvaguardarla ulteriormente, applicando leggi reazionarie e antidemocratiche con il pretesto del terrorismo. E’ sintomatico che le manifestazioni antifasciste nei paesi baltici siano definite “tendenze radicali violente tra le minoranze russe”. Inoltre chiede:</p>
      <p sl="el">• di incrementare l’efficacia dei meccanismi repressivi a livello europeo;</p>
      <p sl="el">• di utilizzare tutti gli aspetti della politica (militari, economici, civili) per esercitare una manifesta coercizione e soggiogare popoli e paesi;</p>
      <p sl="el">• di rafforzare la cooperazione con gli USA;</p>
      <p sl="el">• di limitare le eventuali differenze tra gli Stati membri schierandosi a favore di una “UE che si esprime con una voce sola”.</p>
      <p sl="el">2. Nel campo delle relazioni e dei negoziati internazionali adotta una ricetta americana per esportare il proprio diritto interno e convertirlo in diritto internazionale, prevedendo inaccettabili clausole in materia di “democrazia”, “terrorismo” e “diritti umani”, persino nel campo del commercio, sovvertendo in tal modo i principi fondamentali del diritto internazionale. Si autonomina inquisitrice in nome dei diritti umani e della democrazia, tentando di istituzionalizzare il principio del “chi è con me”; in altre parole, chi non accetta il capitalismo è un nemico.</p>
      <p sl="el">3. Votando a favore della relazione, i partiti della Nuova Democrazia e del PASOK hanno dimostrato che sono due facce della stessa medaglia e che hanno unito le proprie forze per consolidare l’UE e instaurare il nuovo ordine imperialista.</p>
    </intervention>
    <intervention id="4-128" speaker_id="4461" name="Luís Queiró" is_mep="True" mode="written">
      <p sl="pt">L’ultima comunicazione della Commissione su questo tema auspica una strategia coerente che sia formulata in collaborazione con i paesi di origine dell’immigrazione, in particolare di quella illegale. Questo è il giusto approccio e pertanto lo appoggiamo. Al contempo, quale parte integrante di questa politica, si devono creare canali per agevolare l’immigrazione legale, pubblicizzando i potenziali rischi e le potenziali conseguenze di quella illegale e rendendo semplici e trasparenti i canali legali.</p>
      <p sl="pt">Questo approccio comporta anche investimenti per la creazione di posti di lavoro, in collaborazione con questi paesi. Altrimenti, finché vi sarà indigenza da una parte e l’attrattiva di opportunità di lavoro dall’altra, l’immigrazione continuerà per sempre, anche quella illegale, se non vi è altro modo per entrare nel paese.</p>
      <p sl="pt">Infine, esiste ovviamente anche l’esigenza di rinnovare e rafforzare la cooperazione con i paesi del Mediterraneo, proprio a causa (anche se non esclusivamente) dell’immigrazione.</p>
    </intervention>
    <intervention id="4-130" speaker_id="24030" name="Philip Claeys" is_mep="True" mode="spoken">
      <p sl="nl">Signor Presidente, non esagero quando dico che questa Aula, con l’approvazione della relazione Roure, sta fondamentalmente pregiudicando la libertà di opinione sancita da numerosi accordi internazionali. In questo ambito, la relazione Roure va ben oltre tutte le precedenti relazioni ideologiche, le quali sostengono un razzismo a senso unico di cui questa Assemblea sembra detenere il brevetto. Infatti, sostenendo incondizionatamente la pericolosa decisione quadro, l’Assemblea è favorevole a criminalizzare l’espressione delle opinioni e delle convinzioni in un modo che ricorda i regimi totalitari.</p>
      <p sl="nl">“Ogni opinione”, cito testualmente dalla relazione, “intesa a dare adito ad atti illeciti sarà d’ora in avanti perseguibile in ogni Stato membro europeo”. Pertanto, qualunque deviazione dal discorso politico predominante sull’immigrazione, sull’identità nazionale e sull’islamizzazione sarà troncata sul nascere. Lo spirito di tolleranza di Voltaire, espresso così pregevolmente nella frase “Disapprovo quello che dici, ma difenderò fino alla morte il tuo diritto di dirlo”, viene così profanato dalla burocrazia europea. Questa Europa è molto più pericolosa dell’immaginario orco che sostiene di combattere. Questa Europa è un pericolo per la democrazia.</p>
    </intervention>
    <intervention id="4-131" speaker_id="1164" name="Bruno Gollnisch" is_mep="True" mode="written">
      <p sl="fr">Il 19 aprile, i ministri europei della Giustizia hanno raggiunto un accordo politico sulla lotta al razzismo in Europa superando molti scogli: questo è un nuovo strumento giuridico che limiterà ulteriormente la libertà d’espressione.</p>
      <p sl="fr">A tale proposito vorremmo ringraziare gli Stati membri che hanno opposto una certa resistenza all’adozione di questo documento, nella convinzione che limitare la libertà d’espressione non sia il modo giusto per combattere il razzismo. Si tratta di Regno Unito, Italia, Irlanda e di alcuni paesi scandinavi.</p>
      <p sl="fr">La libertà di espressione è una delle libertà fondamentali. Può essere limitata dal diritto civile soltanto in caso di invasione della sfera privata, diffamazione o istigazione a delinquere.</p>
      <p sl="fr">Quale è la pertinenza o l’opportunità di un testo simile? In un periodo in cui le frontiere dell’Europa sono scomparse, provocando un’esplosione dell’immigrazione illegale e della criminalità transfrontaliera, non è più urgente garantire la sicurezza degli europei sul loro territorio piuttosto che occuparsi della criminalizzazione di presunte espressioni razziste?</p>
      <p sl="fr">Infine, vorrei sottolineare la curiosa mancanza nel testo di una condanna dei crimini di Stalin o del genocidio armeno. Si fa riferimento esclusivamente ai crimini di Hitler e ai crimini riconosciuti dai tribunali internazionali (Srebrenica, Ruanda). Questa relazione mira a limitare la libertà, inoltre è intempestiva e settaria. Pertanto il nostro voto sarà contrario.</p>
    </intervention>
    <intervention id="4-132" speaker_id="28255" name="Andreas Mölzer" is_mep="True" mode="written">
      <p sl="de">Tutti sono uguali davanti alla legge: alcuni, però, sono più uguali di altri. Attualmente, coloro che sono immigrati nell’UE sembrano godere di un certo grado di libertà. Non solo un imprudente rispetto per usi e costumi diversi fa sì che si rilascino persone senza alcun addebito, ma i media non riferiscono neppure della criminalità e del razzismo che esistono tra i migranti. I buonisti continuano ad indignarsi, con lunghe manifestazioni e pressanti inviti a lottare contro il razzismo.</p>
      <p sl="de">In ambito governativo, si gioca la carta del razzismo per sbarazzarsi di fastidiosi oppositori. I partiti nazionali con forti legami con il proprio paese vengono banditi con il pretesto che sono razzisti soltanto perché citano statistiche governative ufficiali relative ai tassi di criminalità tra gli immigranti, che sono al di sopra della media. Ciò non dovrebbe essere consentito in una democrazia. Gli idealisti multiculturali mirano a farci sbattere a tutta velocità contro i guardrail , e la decisione quadro proposta sulla lotta al razzismo costituisce un altro passo verso uno Stato totalitario. Qualcuno deve tirare il freno a mano, ed è per questo che ho votato contro la relazione dell’onorevole Roure.</p>
    </intervention>
    <intervention id="4-133" speaker_id="28382" name="Andrzej Jan Szejna" is_mep="True" mode="written">
      <p sl="pl">Voto a favore dell’adozione della relazione dell’onorevole Roure dal titolo “Lotta contro il razzismo e la xenofobia: evoluzione dei negoziati relativi alla decisione quadro”.</p>
      <p sl="pl">I crimini a sfondo razziale restano un problema di attualità in tutti gli Stati membri. Si stima che oltre nove milioni di persone siano vittime di crimini a sfondo razziale ogni anno. Allo stesso tempo, le grandi differenze tra le norme giuridiche nel campo della lotta al razzismo e alla xenofobia negli Stati membri dell’Unione europea impediscono di lottare contro questi episodi in modo efficace a livello transfrontaliero o europeo.</p>
      <p sl="pl">Pertanto, occorre fornire un chiaro sostegno politico all’Europa dei cittadini e alla decisione quadro adottata al fine di garantire una robusta tutela dei diritti fondamentali. A tale proposito, occorre anche sviluppare un solido quadro giuridico per la lotta contro il razzismo e la xenofobia, agevolando una rapida adozione della direttiva orizzontale sulla lotta contro la discriminazione conformemente all’articolo 13 del Trattato sull’Unione europea, che preveda sanzioni penali efficaci, proporzionate e dissuasive.</p>
    </intervention>
    <intervention id="4-135" speaker_id="28173" name="Zita Pleštinská" is_mep="True" mode="spoken">
      <p sl="sk">Signor Presidente, desidero prima di tutto farle anch’io gli auguri per il suo onomastico. Il problema dei rifugiati non grava unicamente su regioni di importanza cruciale come Malta. I rifugiati vivono anche tra noi. Il mio paese, la Slovacchia, è soprattutto un paese di transito per gli stranieri costretti a fuggire da conflitti armati. Molti di loro hanno trovato qui una nuova casa e si sono affermati nel mercato del lavoro.</p>
      <p sl="sk">In merito al dibattito sulla relazione in materia di asilo, sulla collaborazione pratica e sulla qualità del processo decisionale nel regime europeo comune in materia di asilo redatta dal nostro collega, onorevole Hubert Pirker, desidero esprimere dal profondo del cuore la mia gratitudine al Consiglio per i migranti e gli itineranti della Conferenza Episcopale Slovacca, nonché encomiare il loro sensibile ed esemplare approccio alla soluzione della difficilissima situazione dei rifugiati.</p>
      <p sl="sk">Le discussioni sulla relazione dell’onorevole Hubert Pirker si svolgono al Parlamento europeo il 20 giugno, ovvero la stessa data dichiarata Giornata mondiale dei rifugiati dall’Assemblea generale delle Nazioni Unite. Ritengo che ciò dimostri la solidarietà del Parlamento europeo nei confronti degli Stati membri che lottano per risolvere la difficile situazione dei rifugiati. Sono grata al relatore per questo documento, che ho sostenuto con il mio voto e che ritengo un passo avanti verso la realizzazione di un regime comune in materia di asilo per l’UE. Questa è un’eccellente base da cui partire per adottare decisioni che devono essere rapide, sicure e giuste per tutti gli interessati.</p>
    </intervention>
    <intervention id="4-136" speaker_id="1956" name="Frank Vanhecke" is_mep="True" mode="spoken">
      <p sl="nl">Signor Presidente, anche se penso che in quest’Aula abbiamo già esaminato svariate relazioni, ho l’impressione che, in materia di politiche per i rifugiati, la relazione Pirker le superi tutte. Cosa dice questa relazione, alla lettera? Dice che una lungimirante politica comune in materia d’asilo si fonda su, cito, “l’obbligo di ammettere i richiedenti asilo e sul rispetto del principio del non respingimento”. Questo non solo è semplicemente insensato dal punto di vista giuridico e del diritto internazionale, ma rappresenta anche un segnale politico del tutto sbagliato.</p>
      <p sl="nl">A mio parere, una politica veramente lungimirante in materia di asilo deve prima di tutto occuparsi dell’accoglienza degli autentici richiedenti asilo nella regione e nel continente da cui provengono i richiedenti stessi. Essi possono essere accolti soltanto in centri attentamente monitorati e soltanto coloro che, in seguito a un rigoroso esame, sono riconosciuti come autentici rifugiati possono essere ammessi in un paese dell’Unione europea per un certo periodo di tempo. In tale politica, naturalmente, è di importanza cruciale redigere un elenco dei paesi sicuri. Mi rincresce che, in questo ambito, la relazione Pirker vada in una direzione completamente sbagliata, circostanza a cui purtroppo ci siamo abituati nel corso di questo processo di integrazione europea.</p>
    </intervention>
    <intervention id="4-137" speaker_id="4540" name="Philip Bradbourn" is_mep="True" mode="written">
      <p sl="en">I conservatori si oppongono fermamente a un regime comune in materia di asilo per l’Unione europea. Fa parte dei diritti sovrani degli Stati membri, in particolare se non partecipano agli accordi di Schengen, stabilire le proprie politiche in materia di asilo e di immigrazione. Per tale motivo i conservatori hanno votato contro questa relazione.</p>
    </intervention>
    <intervention id="4-138" speaker_id="28251" name="Jörg Leichtfried" is_mep="True" mode="written">
      <p sl="de">Sono favorevole a una politica UE comune e proattiva in materia di asilo.</p>
      <p sl="de">Tale politica di asilo deve essere fondata sull’obbligo di garantire l’ingresso ai richiedenti asilo e di rispettare il principio del non respingimento. Voto anche a favore di una più equa ripartizione dell’onere tra gli Stati membri, di una banca dati comune dei paesi di origine e di campagne di informazione nei paesi d’origine e di transito.</p>
      <p sl="de">Appoggio l’introduzione di una procedura comune in materia di asilo a livello di Unione europea entro il 2010 e la creazione di uno status uniforme per le persone che hanno il diritto all’asilo o a una protezione sussidiaria.</p>
    </intervention>
    <intervention id="4-139" speaker_id="28255" name="Andreas Mölzer" is_mep="True" mode="written">
      <p sl="de">L’unico punto encomiabile della relazione è rappresentato dal progetto di organizzare campagne di informazione nei paesi di origine. Ho votato contro la proposta perché finché il Regno Unito accetterà il 12 per cento di tutte le domande dei rifugiati e la Svezia concederà il nullaosta al 91 per cento delle richieste, non potremo mai essere d’accordo. Non possiamo affrontare lo shopping del diritto di asilo con norme UE armonizzate quando assistiamo all’abuso del diritto di asilo per aggirare le regole sull’immigrazione legale e quando i nostri processi vengono tirati per le lunghe da ricorsi insensati, anche quando non sussiste motivazione alcuna per la concessione dell’asilo.</p>
      <p sl="de">Finché sarà possibile gettare via i propri documenti, dire la parola magica “asilo” e restare nell’UE per anni, i ladri avranno sempre un’infinità di modi per restare in giro o per nascondersi nella clandestinità. L’unico modo per affrontare questi abusi è accettare solo le richieste di asilo presentate presso i campi di accoglienza al di fuori delle frontiere dell’Unione europea.</p>
    </intervention>
    <intervention id="4-140" speaker_id="28583" name="Athanasios Pafilis" is_mep="True" mode="written">
      <p sl="el">La relazione rispecchia e riproduce la politica di ostilità dell’UE verso immigranti e rifugiati. Evita di parlare delle cause che provocano le ondate di immigranti e di rifugiati: le guerre e gli interventi imperialisti dell’UE, degli USA e della ΝΑΤΟ e lo sfruttamento predatorio delle risorse e delle fonti di ricchezza per i paesi e i popoli di tutto il mondo. Migliaia di immigranti e di rifugiati affogano alle frontiere marine dell’UE e vengono tenuti in “campi di concentramento” nei paesi dell’Unione, in condizioni scandalose per la civiltà umana. Le immagini dell’assoluta miseria e del crudele trattamento cui sono sottoposti gli immigranti e i rifugiati di cui la missione del Parlamento europeo è stata spettatrice qualche giorno fa nei centri di detenzione di Samos e di Atene ne sono un tipico esempio. Il governo greco ha concesso asilo a 39 persone (lo 0,84 per cento) su 4 624 richiedenti. La situazione è simile a quella degli altri Stati membri dell’UE. La relazione, con i provvedimenti relativi a una procedura europea di rimpatrio e un elenco dei “paesi terzi sicuri”, in pratica promuove l’abolizione dell’asilo, mentre le sue proposte di applicazione dei sistemi di monitoraggio e di database biometrici nel quadro di un regime comune in materia di asilo affrontano il problema dei rifugiati con mezzi repressivi. Questo documento aggrava la già tragica situazione dei rifugiati presenti nell’UE, rivelando in tutta la sua solennità la natura disumana e crudele di questa Unione imperialista e del suo sistema di sfruttamento capitalista.</p>
    </intervention>
    <intervention id="4-141" speaker_id="4461" name="Luís Queiró" is_mep="True" mode="written">
      <p sl="pt">Il numero dei richiedenti asilo cresce di giorno in giorno in tutta l’UE.</p>
      <p sl="pt">La disperazione di molti ha avuto tragiche conseguenze.</p>
      <p sl="pt">Per l’Unione europea è essenziale stabilire regole comuni che contribuiscano ad evitare il ripetersi di tali situazioni e gettino le basi per un’assistenza reciproca tra gli Stati membri, perché le pressioni cui essi sono sottoposti variano, e spesso dipendono dalla loro posizione geografica.</p>
      <p sl="pt">La creazione di un regime comune europeo in materia di asilo dovrebbe fondarsi su tre assi principali: l’introduzione di una procedura uniforme, la condivisione di informazioni sui paesi di origine e una più stretta collaborazione tra gli Stati membri per aiutare gli Stati soggetti a pressioni maggiori. Occorre pertanto incoraggiare la creazione di stretti legami tra le autorità degli Stati membri, con il fine ultimo di migliorare la qualità del processo decisionale, il quale deve diventare più rapido, equo e affidabile. Soltanto in tal modo saremo in grado di conseguire l’obiettivo di un regime comune in materia di asilo entro il 2010.</p>
    </intervention>
    <intervention id="4-142" speaker_id="4313" name="Martine Roure" is_mep="True" mode="written">
      <p sl="fr">L’Unione europea ha sempre insistito sul mantenimento della scadenza del 2010 per la creazione di un regime comune in materia di asilo. Il miglioramento della qualità delle decisioni dovrebbe consentire un avvicinamento tra le politiche degli Stati membri per arrivare a questo regime comune. Il miglioramento della qualità delle decisioni prese dovrebbe consentire a coloro che necessitano di protezione di entrare nell’Unione europea in sicurezza, e un esame corretto delle loro richieste di asilo.</p>
      <p sl="fr">Dobbiamo combattere la tendenza di alcuni a ritenere che il miglioramento delle decisioni in materia di asilo ridurrà il numero delle domande di asilo. La politica comune in materia di asilo deve, soprattutto, tutelare le persone e garantire il diritto di asilo e il principio del non respingimento conformemente alle Convenzioni di Ginevra. Respingo inoltre qualunque tentativo di esternalizzare le richieste di asilo. E’ per questo che ho presentato e votato a favore degli emendamenti all’elenco dei paesi terzi sicuri. Ritengo preoccupante che la Commissione esamini questo elenco in assenza di codecisione con il Parlamento europeo e senza attendere la decisione della Corte di giustizia, a cui ho fatto riferimento in questo punto.</p>
    </intervention>
    <intervention id="4-143" speaker_id="28139" name="Carl Schlyter" is_mep="True" mode="written">
      <p sl="sv">Nonostante io sia contrario a una politica comune in materia di asilo che, come dimostra l’esperienza, danneggia i diritti dei richiedenti asilo, mi astengo dal voto perché i miglioramenti proposti non giustificano, nonostante tutto, un voto contrario.</p>
    </intervention>
    <intervention id="4-145" speaker_id="1164" name="Bruno Gollnisch" is_mep="True" mode="written">
      <p sl="fr">Desidero fare qualche osservazione in merito a questa relazione.</p>
      <p sl="fr">E’ scontato che nel campo del commercio digitale, i consumatori si trovano in una posizione di debolezza. E’ questo, in particolare, il caso di eBay : per esempio, se acquistate, dovete avere fiducia che il vostro corrispondente vi invii il prodotto, sia che lo abbiate ordinato nel vostro paese, sia che lo abbiate ordinato all’estero.</p>
      <p sl="fr">Esistono strumenti, come PayPal , che dovrebbero contribuire alla sicurezza di questo tipo di transazioni, ma non sono molto pratici, né facili da utilizzare per l’utente medio. Occorre fare qualcosa per aumentare la fiducia nell’e-commerce , un settore ampio e in espansione.</p>
      <p sl="fr">Ma dobbiamo anche essere molto cauti ed evitare di regolamentare eccessivamente questo mercato e di creare un’eccessiva fiducia nei consumatori. Dobbiamo sempre tenere presente che esiste il cosiddetto “consumatore informato e responsabile”, che riesce a scovare da solo le informazioni sul prodotto, e, in caso di problemi, si avvale degli strumenti legali esistenti.</p>
      <p sl="fr">Pertanto, penso che migliorare la qualità degli strumenti esistenti (per esempio, la garanzia legale) e informarne i consumatori sia il principale obiettivo che dobbiamo porci, prima di creare nuove leggi a tutela dei consumatori.</p>
    </intervention>
  </section>
  <section id="creitem21" title="10. Correzioni e intenzioni di voto: vedasi processo verbale"/>
  <section id="creitem22" title="11. Comunicazione delle posizioni comuni del Consiglio: vedasi processo verbale"/>
  <section id="creitem23" title="12. Calendario delle tornate: vedasi processo verbale">
    <intervention id="4-149" speaker_id="4470" is_mep="True" mode="spoken" role="Presidente">
      <p sl="unknown">Con questo si concludono le votazioni.</p>
      <a text="(La seduta, sospesa alle 13.05, riprende alle 15.00)"/>
    </intervention>
  </section>
  <section id="creitem24" title="13. Approvazione del processo verbale della seduta precedente: vedasi processo verbale"/>
  <section id="creitem25" title="14. Discussioni su casi di violazione dei diritti umani, della democrazia e dello Stato di diritto(discussione)"/>
  <section id="creitem26" title="14.1. Cuba">
    <intervention id="4-154" speaker_id="4544" is_mep="True" mode="spoken" role="Presidente">
      <p sl="unknown">L’ordine del giorno reca la discussione su quattro proposte di risoluzione su Cuba .</p>
    </intervention>
    <intervention id="4-155" speaker_id="28276" name="Laima Liucija Andrikienė" is_mep="True" mode="spoken">
      <p sl="en">autore . – Signora Presidente, il Consiglio ha recentemente riconosciuto che a Cuba non si sono ottenuti risultati tangibili in materia di diritti umani, nonostante la buona volontà dimostrata dal Consiglio stesso nel 2005.</p>
      <p sl="en">La maggioranza – se non la totalità – della nostra Assemblea ritiene concordemente necessario per Cuba il varo di un processo di transizione politica, destinato a sfociare in una democrazia pluripartitica. Non si tratta di una posizione eurocentrica – argomento che i nostri avversari amano brandire contro di noi – ma piuttosto dell’universalità e indivisibilità dei diritti umani, compresi i diritti civili, politici ed economici, di cui noi siamo convinti sostenitori. Oggi noi esortiamo ancora una volta il Consiglio e la Commissione a perseverare in qualsiasi iniziativa si renda necessaria per chiedere il rilascio dei prigionieri politici e dei prigionieri di coscienza.</p>
      <p sl="en">Da parte nostra è importante sostenere senza riserve e incoraggiare con decisione l’avvio di un pacifico processo di transizione, mirante a instaurare a Cuba una democrazia pluripartitica. Gli esempi da seguire non mancano; vent’anni fa, i paesi dell’Europa centrale e orientale che oggi sono Stati membri dell’Unione europea si trovavano da molti punti di vista, compreso quello dei diritti umani, in una situazione analoga a quella in cui versa oggi Cuba. Mi auguro che presto a Cuba assisteremo a grandi mutamenti, e attendo con ansia di vedere quella giornata storica.</p>
    </intervention>
    <intervention id="4-156" speaker_id="24087" name="Marcin Libicki" is_mep="True" mode="spoken">
      <p sl="pl">autore . – Signora Presidente, da quasi mezzo secolo Cuba è dominata da un dittatore e i diritti umani sono costantemente violati. Si tratta, in pratica, dell’ultima roccaforte comunista che ancora esista al mondo; un’altra roccaforte analoga è la Corea del Nord, mentre il regime cinese è per alcuni aspetti diverso, ma spesso altrettanto crudele.</p>
      <p sl="pl">Dopo il crollo del comunismo nel 1989, ci attendevamo che anche questi paesi comunisti rivedessero la propria posizione e che quindi il comunismo si dissolvesse anche presso di loro; purtroppo così non è stato, soprattutto a Cuba. E’ vero che nel paese la gravità delle persecuzioni non è sempre stata uniforme: a periodi di particolare durezza si sono alternate fasi di apparenti concessioni all’opposizione, in cui era consentito un certo grado di liberalizzazione. Tra gli sviluppi che si registrano attualmente, è inquietante soprattutto il fatto che Cuba sia riuscita a guadagnarsi un certo numero di alleati, tra cui alcuni governi europei di sinistra.</p>
      <p sl="pl">Il sostegno – sia pure indiretto – offerto dai governi di alcuni Stati membri dell’Unione europea al regime cubano appare particolarmente preoccupante; ed è inaccettabile l’atteggiamento di maggior tolleranza assunto anche dalle Nazioni Unite nei confronti di questi nefandi regimi. Per esempio, si è giunti ad affermare che a Cuba o in Bielorussia i diritti umani non verrebbero violati.</p>
      <p sl="pl">Invito il Parlamento ad adottare un netto e inequivocabile approccio di condanna nei confronti dei governi cubani, e a farvi seguire azioni specifiche, miranti a rovesciare il crudele regime comunista di Fidel Castro.</p>
    </intervention>
    <intervention id="4-157" speaker_id="28409" name="Raül Romeva i Rueda" is_mep="True" mode="spoken">
      <p sl="es">autore . – Signora Presidente, in primo luogo vorrei manifestare la mia preoccupazione per il fatto che questo punto, relativo alle relazioni tra l’Unione europea e il governo cubano, abbia sostituito con urgenza un altro tema a mio avviso ben più importante e urgente, ossia la situazione dei rifugiati iracheni.</p>
      <p sl="es">Questo modo di procedere mi sembra preoccupante soprattutto perché, in realtà, il motivo di fondo di tale sostituzione ha ben poco a che vedere con gli avvenimenti in corso sull’isola caraibica, ma riguarda piuttosto l’ormai abituale tendenza di alcuni colleghi del Partito popolare a servirsi del Parlamento europeo per condurre la propria opera di opposizione al governo spagnolo.</p>
      <p sl="es">Non è compito mio difendere la posizione del governo spagnolo; non faccio parte di quel governo né del partito che lo sostiene, ma mi preoccupa che ci si appropri di uno spazio tanto importante – la seduta del giovedì pomeriggio, dedicata ai casi di violazioni dei diritti umani nel mondo – a favore di iniziative di tal genere, che contrastano con lo spirito stesso di questi dibattiti.</p>
      <p sl="es">Desidero poi ricordare che il Consiglio ha già approvato lunedì le sue conclusioni in merito alle relazioni con il governo cubano; tali conclusioni ribadiscono ancora una volta l’intenzione di mantenere aperto il dialogo con la società civile e offrono di riallacciare il dialogo con il governo cubano sulla base di un interesse reciproco e non discriminatorio.</p>
      <p sl="es">Cuba ha ancora molta strada da fare in termini di libertà, diritti – soprattutto politici – e apertura democratica, ma questa – insisto – non è una novità né una questione urgente. Tanto più che, mi sembra, la posizione adottata lunedì dal Consiglio definisce i parametri per avanzare in questa direzione, soprattutto differenziandosi dalla strategia degli Stati Uniti, basata su una contrapposizione sterile e su un embargo inefficace e insieme irresponsabile, con cui si ostacolano proprio quelle riforme interne a Cuba che permetterebbero di avviare una transizione più ordinata.</p>
      <p sl="es">In ogni caso, come affermiamo nella risoluzione del gruppo Verts/ALE, la cooperazione deve rappresentare uno strumento di sviluppo per realizzare gli obiettivi di sviluppo del Millennio, e non un mezzo di condizionamento mirante a perseguire fini politici.</p>
    </intervention>
    <intervention id="4-158" speaker_id="4740" name="Marco Cappato" is_mep="True" mode="spoken">
      <p sl="it">autore . – Signor Presidente, onorevoli colleghi, per una volta non sono d’accordo con il collega Romeva i Rueda, perché credo che ci sia una questione d’urgenza che riguarda Cuba, e che in realtà riguarda anche noi stessi, ossia l’Unione europea, perché altrimenti sarebbe inutile trattare come temi d’urgenza le questioni dei paesi dittatoriali e non democratici da lustri o magari da decenni.</p>
      <p sl="it">In questo caso l’urgenza riguarda noi e la nostra politica. E’ stata presa una decisione in seno al Consiglio di invitare una delegazione cubana. Cosa può e cosa deve significare questa apertura di dialogo? A nostro avviso, deve significare che qualsiasi modifica, riforma o passaggio di rafforzamento delle relazioni con Cuba deve passare per un altrettanto concreto piano di riforma della situazione dei diritti umani e della democrazia all’interno dell’isola.</p>
      <p sl="it">E’ vero che la nostra strategia come Unione europea non è quella dell’embargo – e con un emendamento orale proporrò di chiarirlo e di ribadirlo nuovamente – ma è anche vero che non deve e non può essere una strategia di apertura incondizionata e unilaterale, perché anche questa si rivelerebbe, come già in passato, una strategia fallimentare.</p>
      <p sl="it">Noi dobbiamo, ad esempio, sostenere in modo concreto – ed è un’urgenza che riguarda l’Unione europea molto più che Cuba – quei dissidenti che si sono uniti sotto il manifesto “Unidad por la Libertad ”. Uno dei problemi della dissidenza e dell’opposizione cubana è sempre stata la divisione al loro interno, mentre questa volta c’è un manifesto e un documento unito che parla di non uso della forza e di democrazia. Il nostro compito è quello di sostenere questi dissidenti. L’apertura della discussione e del dialogo deve tenere conto di questo, altrimenti sarebbe in contrasto con le politiche e con i principi di questa Unione in materia di diritti umani e di democrazia.</p>
    </intervention>
    <intervention id="4-159" speaker_id="2341" name="Michael Gahler" is_mep="True" mode="spoken">
      <p sl="de">a nome del gruppo PPE-DE . – Signora Presidente, per prima cosa vorrei dire al collega spagnolo che non ho bisogno di aspettare una visita del Ministro Moratinos per indignarmi per il comportamento del governo spagnolo. In seno al gruppo PPE-DE abbiamo un numero sufficiente di colleghi provenienti dall’Europa centrale e orientale, spinti dalla solidarietà a collaborare con il popolo cubano; il problema – ve lo posso assicurare – non riguarda solo gli spagnoli all’interno del gruppo PPE-DE.</p>
      <p sl="de">Il futuro del popolo cubano non può essere limitato a due sole alternative: il perpetuarsi del regime comunista oppure la presa di potere del governo di Miami. Alla luce della posizione comune del 1996 abbiamo la responsabilità politica di sostenere le forze pacifiche e democratiche che lavorano per cambiare la situazione. E’ questo il motivo per cui il Parlamento europeo ha assegnato il Premio Sacharov alle Damas de blanco e a Oswaldo Payá.</p>
      <p sl="de">Sarei stato più soddisfatto se la decisione del Consiglio avesse affermato a chiare lettere che la posizione comune del 1996 è ancora valida, che la decisione adottata lunedì dal Consiglio non modifica quella posizione, che le sanzioni del 2003 sono state semplicemente sospese, e che nel giugno prossimo riesamineremo nuovamente la posizione (con la diciassettesima valutazione della posizione comune). Il Consiglio avrebbe dovuto pronunciarsi chiaramente in questo senso.</p>
    </intervention>
    <intervention id="4-160" speaker_id="1337" name="Manuel Medina Ortega" is_mep="True" mode="spoken">
      <p sl="es">a nome del gruppo PSE . – Signora Presidente, vorrei ribadire le osservazioni appena formulate dall’onorevole Romeda. L’unico motivo che ha indotto a sollevare questo argomento è una questione di politica interna spagnola, del tutto estranea alla situazione del paese che stiamo dibattendo. Il Partito popolare ha preferito evitare di discutere un problema davvero urgente, ossia quello dell’Iraq.</p>
      <p sl="es">In Iraq vi sono oggi due milioni di cittadini iracheni sfollati, mentre altri due milioni sono stati costretti ad abbandonare il paese. Attualmente i vari paesi, anziché accogliere questa povera gente che sta cercando di sfuggire ai bombardamenti e ai massacri che insanguinano l’Iraq, rispediscono i profughi al paese d’origine. In altre parole, da un lato stiamo bombardando la popolazione irachena, e dall’altro non consentiamo agli iracheni di lasciare il paese e li ricacciamo nell’inferno cui cercano di sottrarsi. E’ un comportamento totalmente inumano, e a questo punto è assolutamente inopportuno, da parte nostra, dimenticare la situazione di questa gente.</p>
      <p sl="es">Riteniamo quindi che l’urgenza sia del tutto fuori luogo; a nostro avviso abbiamo sprecato un’occasione per affrontare un’autentica emergenza umanitaria, nel momento in cui era necessario adottare misure in materia.</p>
      <p sl="es">Proprio di recente si è tenuta una conferenza sull’Iraq, nel corso della quale si è discusso il problema ed è stata adottata una serie di risoluzioni, cui peraltro il nostro Parlamento non è in grado di dare seguito, in quanto preferisce occuparsi di questioni di politica interna, anziché affrontare i problemi reali che inquietano oggi l’umanità.</p>
    </intervention>
    <intervention id="4-161" speaker_id="4544" is_mep="True" mode="spoken" role="Presidente">
      <p sl="unknown">Onorevoli colleghi, ricordo a tutti che l’argomento di questo dibattito è Cuba; se qualcuno tenta di spostare la discussione su un altro tema, sarò molto severa.</p>
    </intervention>
    <intervention id="4-162" speaker_id="23881" name="Marios Matsakis" is_mep="True" mode="spoken">
      <p sl="en">a nome del gruppo ALDE . – Signora Presidente, il mio intervento sarà rigorosamente dedicato a Cuba!</p>
      <p sl="en">Il Parlamento europeo si è occupato in più occasioni della situazione cubana; purtroppo, i nostri appelli per il pieno rispetto delle libertà fondamentali dei cittadini di quel paese sono invariabilmente caduti nel vuoto. L’antidiluviano regime castrista ha ormai perso ogni contatto con la realtà, e a mio avviso ciò rende altamente improbabile qualsiasi miglioramento apprezzabile fino a quando Castro rimarrà al potere. Tuttavia, il dittatore è ormai anziano, malato e fisicamente incapace di governare il paese; dobbiamo quindi iniziare a riflettere sulle iniziative da prendere quando egli sarà finalmente scomparso dalla scena politica cubana.</p>
      <p sl="en">Nel frattempo invochiamo ancora una volta riforme democratiche, e in particolare esortiamo le autorità cubane a consentire ai due vincitori cubani del Premio Sacharov, assegnato dal Parlamento europeo, di recarsi in Europa. Ci auguriamo che nella mente dei dirigenti cubani alberghi ancora un minimo di buon senso; in tal caso, saremo presto in grado di accogliere in quest’Aula i vincitori del Premio Sacharov.</p>
    </intervention>
    <intervention id="4-163" speaker_id="28979" name="Giusto Catania" is_mep="True" mode="spoken">
      <p sl="it">a nome del gruppo GUE/NGL . – Signor Presidente, onorevoli colleghi, per qualche secondo il display della seduta ha indicato “profughi iracheni”. Evidentemente il lapsus ha colpito anche la tecnologia di questa plenaria. Infatti, è di questo che avremmo dovuto discutere, ossia di 4 milioni di iracheni che tentano di arrivare in Europa e a cui noi non diamo ospitalità.</p>
      <p sl="it">Invece discutiamo di Cuba, perché è in atto una campagna internazionale che ha portato questo Parlamento a votare contro il Venezuela nella scorsa sessione e che oggi probabilmente lo porterà a votare contro Cuba. Aspettiamo che qualcuno del Partito popolare spagnolo si faccia carico di qualche risoluzione contro l’Ecuador e contro la Bolivia. Siamo in attesa di questa azione.</p>
      <p sl="it">In realtà, il vero obiettivo è quello di contrastare la politica economica che in questo momento una buona parte dell’America latina sta attuando, in contrasto con il neoliberismo e con la logica imperiale della guerra permanente. Si tratta di un dato oggettivo della nostra discussione.</p>
      <p sl="it">Credo invece che noi dobbiamo chiedere con forza la revisione della posizione comune dell’Unione europea e la revisione dell’embargo . Quello che ha fatto il Consiglio lunedì scorso, invitando una delegazione delle autorità cubane a Bruxelles, è stato un passo molto importante che noi avremmo dovuto valorizzare, in modo tale da avviare un dialogo positivo e da mettere in valore i passi avanti compiuti da Cuba.</p>
      <p sl="it">Credo invece che quanto affermato in questa risoluzione, a partire dall’articolo 1, manifesti esplicitamente la volontà di una parte di questo Parlamento. Si chiede cioè di modificare il sistema sociale economico e politico di un’isola e di un paese sovrano. Io credo che ciò sia inaccettabile.</p>
    </intervention>
    <intervention id="4-164" speaker_id="4555" name="Daniel Hannan" is_mep="True" mode="spoken">
      <p sl="en">Signora Presidente, la Cuba di Fidel Castro è l’ultima entità politica dell’emisfero occidentale in cui non vi è neppure un simulacro di democrazia: i movimenti d’opposizione sono messi al bando, i dissidenti vengono imprigionati; e si nega ai cittadini il diritto di viaggiare all’estero. Pochi spettacoli uguagliano per squallore le affannose contorsioni con cui gli esponenti della sinistra occidentale cercano di giustificare in qualche modo la tirannia cubana, che a loro dire sarebbe comunque in grado di produrre abili medici e seducenti ballerine.</p>
      <p sl="en">Due fattori hanno mantenuto al potere la dinastia castrista: in primo luogo l’irrazionale embargo americano, che ha consentito al dittatore di alimentare una sindrome da assedio indispensabile per far accettare il suo dominio, e in secondo luogo l’indulgenza degli europei – in questo senso devo ricordare il governo Zapatero, che si mostra benevolo con i comunisti cubani fino a concedere loro ogni cortesia diplomatica.</p>
      <p sl="en">Per portare la libertà a Cuba sarebbe necessario ricorrere all’impegno economico e all’isolamento politico; ora stiamo facendo l’esatto contrario, con disastrose conseguenze per quell’infelice paese.</p>
      <p sl="en">“Sola mors tyrannicida est ” ha scritto il mio compatriota Tommaso Moro: la morte è l’unico modo per sbarazzarsi dei tiranni. Che ciò si sia dimostrato vero nel caso di Fidel Castro non è un complimento per nessuno di noi.</p>
    </intervention>
    <intervention id="4-165" speaker_id="31123" name="Pedro Guerreiro" is_mep="True" mode="spoken">
      <p sl="pt">Quel che effettivamente avrebbe dovuto figurare nell’ordine dei lavori del Parlamento europeo era l’espressione di un autentico desiderio di dialogo, da parte dell’Unione europea, sulla base del rispetto per Cuba.</p>
      <p sl="pt">A nostro avviso, instaurare un dialogo aperto esteso a tutti i temi di interesse reciproco comporta naturalmente l’abbattimento delle barriere che erano state erette per rendere quello stesso dialogo difficile o impossibile. Ciò significa chiedere il ritiro definitivo delle sanzioni imposte dall’Unione europea nel 2003 –temporaneamente sospese – nonché il definitivo annullamento della posizione comune dell’Unione su Cuba. Tali misure aprirebbero la strada alla normalizzazione dei rapporti fra l’Unione europea e Cuba.</p>
      <p sl="pt">Non è questa però l’opzione scelta da coloro che hanno voluto inserire questo dibattito nell’ordine dei lavori del Parlamento, e che hanno sottoscritto la proposta di risoluzione messa oggi ai voti. L’obiettivo è piuttosto quello di accentuare l’isolamento di Cuba, in linea con l’inaccettabile embargo imposto all’isola dall’amministrazione statunitense; si vuole inoltre promuovere un plateale e illimitato intervento negli affari interni cubani, esercitando pressioni dall’esterno per imporre decisioni che solo il popolo cubano ha il diritto sovrano di adottare. La realtà ci dimostra che la risposta migliore a queste macchinazioni sta nell’importanza e nell’enorme prestigio di cui gode il paese, e nei milioni e milioni di persone che danno concreta prova di solidarietà con Cuba e il suo popolo.</p>
    </intervention>
    <intervention id="4-166" speaker_id="28352" name="Zuzana Roithová" is_mep="True" mode="spoken">
      <p sl="cs">Onorevoli colleghi, recentemente ho visitato Cuba e ho constatato che il paese non ha compiuto alcun progresso per quanto riguarda il rispetto dei diritti umani; in realtà, anzi, la situazione è peggiorata. Invito quindi il Consiglio e la Commissione a elevare una protesta più decisa e vibrata contro le flagranti violazioni dei diritti umani commesse a Cuba, a sostenere le organizzazioni che si battono per la sopravvivenza stessa degli oppositori politici e delle loro famiglie, o che aiutano le ONG di Cuba a comunicare tra loro e a esprimere le proprie opinioni sulle possibili soluzioni dei problemi di interesse pubblico, a rendere accessibile Internet ai cittadini cubani nelle nostre ambasciate, visto che a Cuba i cittadini non hanno accesso all’informazione.</p>
      <p sl="cs">Il Consiglio deve condurre una campagna per il rilascio dei prigionieri politici che subiscono maltrattamenti fisici e non ricevono i medicinali di cui hanno bisogno. Del resto a Cuba anche la gente comune vive nella povertà ed è colpita da malattie. Mancano i medici e le tecniche moderne; una volta la sanità era per Fidel Castro motivo di orgoglio e di gioia, ma oggi i farmaci più comuni sono riservati ai ricchi leader comunisti oppure ai turisti stranieri.</p>
      <p sl="cs">I cubani vogliono cambiare e vogliono la libertà. Non dobbiamo permettere che il Consiglio avvii il dialogo con il regime cubano senza fissare precise condizioni per il rilascio dei prigionieri politici e per quanto riguarda la libertà di espressione.</p>
    </intervention>
    <intervention id="4-167" speaker_id="photo_generic" name="László Kovács" is_mep="True" mode="spoken">
      <p sl="en">Membro della Commissione . – Signora Presidente, un serio motivo ci spinge a seguire da vicino i recenti sviluppi della situazione cubana; infatti, dopo aver governato Cuba per 47 anni, Fidel Castro ha passato il potere a suo fratello Raúl, che da allora regge l’isola in un’atmosfera relativamente tranquilla e organizzata. E’ troppo presto per dire se Fidel riuscirà a riprendersi completamente dalla malattia; tuttavia, secondo l’opinione quasi unanime degli osservatori, egli non sarà più in grado di riprendere in mano la gestione quotidiana degli affari pubblici.</p>
      <p sl="en">Per la prima volta dalla rivoluzione del 1959, Cuba si trova di fronte alla prospettiva di non essere più completamente dominata da Fidel Castro; si tratta evidentemente di una situazione del tutto nuova, che non possiamo ignorare. Dobbiamo chiederci quali risposte l’Unione europea possa e debba dare a questo nuovo sviluppo.</p>
      <p sl="en">Il Consiglio dell’Unione europea ha fornito la sua prima risposta tre giorni fa. Nelle sue conclusioni del 18 giugno su Cuba, l’Unione ha rinnovato alle autorità cubane l’offerta di un dialogo ampio e aperto, invitando inoltre una delegazione cubana a Bruxelles per sondare la praticabilità di tale iniziativa. Tale metodo della porta aperta si inserisce coerentemente nella complessiva politica di impegno costruttivo condotta dall’UE nei riguardi di Cuba.</p>
      <p sl="en">Dal 1996, quando l’Unione europea adottò la sua posizione su Cuba, l’esperienza ha dimostrato che solo una politica di impegno e cooperazione, e non una politica di sanzioni, ha la possibilità di promuovere a Cuba un cambiamento pacifico verso la democrazia, il rispetto dei diritti umani, lo Stato di diritto, una ripresa economica sostenibile e il miglioramento delle condizioni di vita della popolazione cubana, come si afferma nella posizione comune adottata nel 1996 dall’Unione europea.</p>
      <p sl="en">Solo allacciando con le autorità cubane un dialogo aperto, esaustivo e orientato ai risultati potremo sfruttare al meglio la gamma di strumenti di cui l’Unione e gli Stati membri dispongono per intensificare la cooperazione nei settori delle relazioni politiche, dei diritti umani, del commercio e degli investimenti, dello sviluppo, della ricerca scientifica, degli scambi nel campo dell’istruzione e della cultura.</p>
      <p sl="en">L’Unione europea è un’entità profondamente radicata in un sistema di valori, che considera i diritti umani e le libertà fondamentali un’essenziale priorità politica nella propria azione esterna; l’Unione è fermamente convinta che tale impegno ad avviare un dialogo aperto debba comportare pure un ampio coinvolgimento della società civile cubana. Tendere la mano al governo di Cuba per invitarlo a stringere un partenariato a lungo termine con l’Unione europea ha senso solo se, contemporaneamente, l’Unione farà ogni sforzo per mantenere e intensificare il dialogo con i soggetti attivi nella società civile cubana, tra cui i militanti dei diritti umani e gli attivisti politici non violenti.</p>
      <p sl="en">Fino a quando Cuba continuerà a negare ai propri cittadini essenziali diritti civili, politici ed economici riconosciuti a livello internazionale, l’Unione europea non rinuncerà a una costante opera di pressione a favore della democrazia, del rispetto dello Stato di diritto e delle libertà fondamentali. L’Unione deve continuare a esprimere la propria incondizionata solidarietà e il proprio sostegno a coloro che si battono pacificamente affinché questi valori universali divengano una realtà anche a Cuba. E’ questo l’autentico significato del duplice approccio: tendere la mano alle autorità cubane per avviare il dialogo e la cooperazione, esprimendo però esplicitamente critiche e preoccupazioni, e insieme difendere il diritto dei cittadini cubani a decidere liberamente del proprio futuro.</p>
      <p sl="en">La Commissione è fermamente convinta che le conclusioni adottate dal Consiglio il 18 giugno costituiscano un primo passo, necessario e opportuno, in questa direzione.</p>
    </intervention>
    <intervention id="4-168" speaker_id="4544" is_mep="True" mode="spoken" role="Presidente">
      <p sl="unknown">Con questo si conclude la discussione su Cuba.</p>
      <p sl="unknown">La votazione si svolgerà tra breve.</p>
      <p sl="unknown">Dichiarazioni scritte (articolo 142 del Regolamento)</p>
    </intervention>
    <intervention id="4-169" speaker_id="28280" name="Filip Kaczmarek" is_mep="True" mode="written">
      <p sl="pl">Signora Presidente, la proposta secondo cui l’Unione europea dovrebbe abbandonare la politica di congelamento dei contatti diplomatici con Cuba è totalmente inaccettabile. Possiamo essere d’accordo sulla ripresa di un dialogo diplomatico completo e aperto con le autorità cubane, esteso a tutti i settori di interesse comune e volto a migliorare le relazioni tra l’Unione europea e Cuba, ma solo a determinate condizioni. Un dialogo incondizionato costituirebbe un segnale completamente sbagliato nei confronti delle autorità cubane; significherebbe totale indulgenza, da parte nostra, per l’inaccettabile comportamento delle autorità di quel paese. Per la sua stessa natura, il dialogo è un processo che deve avere due facce e non una sola.</p>
      <p sl="pl">L’assenso delle autorità cubane a discutere dei problemi relativi alla situazione dei diritti umani a Cuba deve costituire una conditio sine qua non per la ripresa di un dialogo completo; inoltre, è difficile concepire un dialogo onesto con Cuba fino a quando ai vincitori del Premio Sacharov non sarà consentito recarsi in Europa. Da questo punto di vista l’approccio dell’attuale governo spagnolo è estremamente ambiguo; ci si attenderebbe che i socialisti spagnoli dimostrassero maggiore solidarietà per la politica europea nei riguardi di Cuba. Abbiamo il dovere di opporci coerentemente alle flagranti violazioni dei diritti umani perpetrate dal regime castrista; se vogliamo che il dialogo tra Cuba e l’Unione europea conduca a cambiamenti positivi, deve trattarsi di un dialogo autentico e non di una messinscena propagandistica. In passato la controparte cubana ha approfittato dell’atteggiamento di apertura dell’Unione per lanciare una campagna di propaganda.</p>
    </intervention>
  </section>
  <section id="creitem27" title="14.2. Diritti dell’uomo in Etiopia">
    <intervention id="4-171" speaker_id="4544" is_mep="True" mode="spoken" role="Presidente">
      <p sl="unknown">L’ordine del giorno reca la discussione sui diritti dell’uomo in Etiopia.</p>
      <p sl="unknown">Dichiaro di aver ricevuto sei proposte di risoluzione .</p>
    </intervention>
    <intervention id="4-172" speaker_id="28139" name="Carl Schlyter" is_mep="True" mode="spoken">
      <p sl="sv">autore . – Dal punto di vista dello sviluppo umano, l’Etiopia si colloca al centosettantesimo posto su un totale di 177 paesi.</p>
      <p sl="sv">L’Etiopia ha cose più importanti da fare che perseguitare e imprigionare gli oppositori, oppure giudicare i cittadini collettivamente, anziché imputare loro reati specifici. Già nell’ottobre 2005 abbiamo criticato il trattamento che l’Etiopia riserva all’opposizione interna, ma nel corso del 2006 e di quest’anno la situazione è peggiorata.</p>
      <p sl="sv">A mio avviso dobbiamo essere più esigenti nei confronti dell’Etiopia. In fin dei conti, la sede dell’Unione africana si trova in Etiopia; l’Etiopia deve quindi offrire un esempio positivo, e noi non possiamo accettare che il paese che ospita il nostro partner nel campo della cooperazione – l’Unione africana – commetta sistematiche violazioni dei diritti umani servendosi del proprio sistema giudiziario.</p>
      <p sl="sv">Prima di poter affrontare efficacemente la povertà e tutti i problemi che ne derivano, dobbiamo riuscire ad aiutare l’Etiopia a combattere tali violazioni dei diritti umani. Senza un’opposizione vitale non possiamo risolvere questi problemi.</p>
    </intervention>
    <intervention id="4-173" speaker_id="4740" name="Marco Cappato" is_mep="True" mode="spoken">
      <p sl="it">autore . – Signor Presidente, onorevoli colleghi, volevo segnalare al Commissario una contraddizione nella quale noi rischiamo di cadere.</p>
      <p sl="it">Nel 2005 eravamo stati noi, come Unione europea, a incoraggiare tutti in Etiopia, compresi i rappresentanti dell’etnia Oromo, a partecipare alle elezioni per contribuire alla democratizzazione. Avevamo anche inviato nel paese una delle più importanti missioni di osservazione. Oggi, i nostri colleghi eletti al parlamento federale etiope e al parlamento dell’Oromia, i quali avevano trovato il coraggio di uscire allo scoperto, sono costretti a lasciare il proprio paese. Essi ci hanno rivolto un appello, visto che alcuni di loro sono stati uccisi per motivi politici, mentre altri fuggono nella vicina Somalia insieme a migliaia di profughi Oromo e vengono perseguitati dalle truppe etiopi.</p>
      <p sl="it">A questo punto credo che, avendo contribuito a incoraggiare e ad avviare questo processo, noi non possiamo abbandonare queste persone e dobbiamo assumerci la responsabilità di adottare immediatamente una strategia di sostegno nell’ambito delle misure speciali previste dal nuovo strumento per la democrazia e i diritti umani.</p>
    </intervention>
    <intervention id="4-174" speaker_id="28391" name="Zdzisław Zbigniew Podkański" is_mep="True" mode="spoken">
      <p sl="pl">autore . – Signora Presidente, il rispetto dei diritti umani, i principi della democrazia, lo Stato di diritto e la libertà sono le fondamenta su cui devono levarsi le strutture di uno Stato giusto.</p>
      <p sl="pl">La Commissione e il Consiglio devono elaborare una coerente strategia d’azione a sostegno del processo democratico in Etiopia e introdurre meccanismi che contrastino il deterioramento della situazione dei diritti umani in quella regione. A parte i casi dei cittadini che vengono arrestati e incarcerati per le loro opinioni, giudico particolarmente allarmanti le notizie che ci giungono in merito alle sofferenze e allo sfruttamento dei bambini. Dobbiamo condannare le violenze commesse contro bambini inermi e innocenti; si tratta del peggior crimine che sia possibile concepire, e va condannato senza esitazioni.</p>
      <p sl="pl">Solo grazie a un’iniziativa condotta in armoniosa cooperazione con i paesi confinanti con l’Etiopia e che possa contare su un più deciso appoggio dell’intera comunità internazionale, potremo migliorare la preoccupante situazione che si registra in Etiopia e restituire quel paese alla normalità, così che ogni persona venga finalmente trattata come merita la sua umanità e non come uno strumento.</p>
    </intervention>
    <intervention id="4-175" speaker_id="28306" name="Ana Maria Gomes" is_mep="True" mode="spoken">
      <p sl="en">autore . – Signora Presidente, nel 2005 guidai la missione di osservatori elettorali dell’Unione europea in Etiopia. Allora i leader dell’opposizione misero in guardia l’UE: le elezioni si sarebbero risolte in un ennesimo inganno da parte del Primo Ministro Meles Zenawi ai danni della comunità internazionale. Gli oppositori stessi si aspettavano di venire imprigionati o uccisi. Noi, rappresentanti dell’Unione europea, li persuademmo a non boicottare le elezioni, promettendo che avremmo vigilato e avremmo garantito che la responsabilità di ogni atto fosse chiaramente individuabile. Gli etiopi ci credettero: l’affluenza alle urne fu massiccia e le elezioni si svolsero in modo ordinato.</p>
      <p sl="en">In seguito, però, le forze governative hanno stroncato brutalmente le pacifiche proteste della popolazione contro le frodi elettorali. In giugno e in novembre centinaia di persone sono state massacrate, e altre migliaia sono rimaste ferite o sono state gettate in carcere, tra cui gli stessi leader che avevano messo in guardia l’Unione europea; essi figurano fra i 38 prigionieri politici giudicati colpevoli, l’11 giugno di quest’anno, in un processo farsesco nel quale non hanno potuto difendersi. Le sentenze sono attese per il luglio prossimo; saranno pronunciate forse condanne a morte contro alcuni dei più rappresentativi, preparati e coraggiosi leader etiopici – parlamentari in carica, difensori dei diritti umani, giornalisti, attivisti che si battono per lo sviluppo, insegnanti e altri detenuti per reati di opinione. Tra loro c’è il settantasettenne professor Mesfin Woldemariam, stimato fondatore del Consiglio etiopico per i diritti umani. L’Unione europea è il maggior donatore di aiuti all’Etiopia, e ho constatato quanto ciò possa pesare in quel paese; potrà essere ancora un fattore importante, se la Commissione, il Consiglio e gli Stati membri apriranno finalmente gli occhi.</p>
      <p sl="en">Essi devono agire immediatamente: devono chiamare il governo etiopico a rispondere degli impegni in materia di diritti umani assunti in base all’accordo di Cotonou, devono chiamare a rispondere personalmente il Primo Ministro Meles Zenawi e devono insistere per ottenere il rilascio immediato e incondizionato dei prigionieri. Devono seguire le raccomandazioni formulate ripetutamente dal nostro Parlamento – compresa quella che adotteremo oggi – le quali invitano a non lasciare più nell’abbandono il popolo etiopico, a non togliere ulteriore credibilità all’impegno dell’Europa verso lo sviluppo dell’Africa e a non tradire ancor più gravemente i nostri valori fondamentali: la democrazia e i diritti umani.</p>
    </intervention>
    <intervention id="4-176" speaker_id="2229" name="Bernd Posselt" is_mep="True" mode="spoken">
      <p sl="de">autore . – Signora Presidente, all’inizio del Medioevo l’Etiopia svolse un importante ruolo di mediazione fra mondo cristiano e mondo musulmano. Essa è il più antico Stato indipendente d’Africa, culla di una civiltà secolare che ha combattuto il fascismo e il colonialismo; come già è stato ricordato, si tratta anche del paese che oggi ospita la sede dell’Unione africana.</p>
      <p sl="de">Alla luce di tutti questi fattori, consideriamo con orrore lo scempio perpetrato in quel paese dal comunismo. Le libere elezioni di due anni fa illuminarono l’Etiopia con un raggio di speranza, ma quella speranza fu immediatamente soffocata, poiché i dimostranti furono dispersi con la violenza e seguirono ondate di arresti. Come ha giustamente notato la collega onorevole Gomes, la prima ondata di arresti ha colpito soprattutto le personalità migliori e più autorevoli del paese, provenienti da tutti i partiti e tutti i settori; e lo stesso obiettivo hanno avuto arresti, processi e sentenze di quest’anno. E’ giunto ormai, per noi, il momento di assumere una linea più intransigente.</p>
      <p sl="de">Invito il Consiglio e la Commissione ha pubblicare finalmente le relazioni degli osservatori che hanno seguito questi iniqui processi farsa, risoltisi in una pura e semplice messinscena. In linea con la risoluzione, chiedo l’istituzione di una commissione indipendente per l’accertamento dei fatti, dal momento che i membri della commissione d’inchiesta creata dal parlamento etiopico hanno pagato con il carcere o con l’esilio il tentativo di rivelare la verità su questi fatti. La situazione è inaccettabile, e occorre ora un’inchiesta indipendente. E’ urgentemente necessario sfruttare la posizione di forza di cui godiamo in quel paese, per batterci in difesa dello Stato di diritto e dei diritti umani.</p>
    </intervention>
    <intervention id="4-177" speaker_id="28301" name="Tadeusz Zwiefka" is_mep="True" mode="spoken">
      <p sl="pl">a nome del gruppo PPE-DE . – Signora Presidente, se nel prossimo futuro altre condanne a morte verranno inflitte in Etiopia agli attivisti dell’opposizione, sarà una catastrofe non solo per il popolo di quel paese ma anche per la nostra stessa democrazia. Ho seguito gli sviluppi della situazione, e ne ho tratto la convinzione che per le autorità etiopiche le elezioni del 2005 hanno rappresentato la realizzazione di un obiettivo, piuttosto che l’inizio di un processo teso a raggiungere quello stesso obiettivo.</p>
      <p sl="pl">Mi chiedo se ciò non si debba al fatto che, nonostante gli abusi accertati e documentati commessi dal partito al potere, quelle elezioni sono state definite le più democratiche mai svoltesi nei tremila anni di storia dell’Etiopia.</p>
      <p sl="pl">La risoluzione sottoposta oggi al voto del Parlamento europeo segnala parecchi casi che dobbiamo condannare in maniera inequivocabile. Per quanto riguarda il rispetto dei diritti umani, in Etiopia la situazione permane gravissima; nel paese il processo di democratizzazione si è completamente bloccato. Non vi è la minima giustificazione per l’arresto di alcuni tra i principali esponenti dell’opposizione, che ora rischiano la condanna a morte dopo processi che non hanno rispettato gli standard internazionalmente riconosciuti in materia di libertà ed equità dei procedimenti giudiziari.</p>
      <p sl="pl">Non possiamo assolutamente accettare violazioni dei diritti fondamentali, col pretesto che sarebbe impossibile esigere in Africa il pieno rispetto delle norme della democrazia europea. L’Etiopia è un paese dalla storia lunga e gloriosa; a mio avviso il suo popolo merita un destino assai migliore, ed è nostro dovere aiutarlo in questo cammino.</p>
    </intervention>
    <intervention id="4-178" speaker_id="4242" name="Karin Scheele" is_mep="True" mode="spoken">
      <p sl="de">a nome del gruppo PSE . – Signora Presidente, l’11 giugno scorso trentotto eminenti rappresentanti dell’opposizione sono stati riconosciuti colpevoli di reati che vanno dai crimini contro la Costituzione all’alto tradimento, per episodi tutti connessi alle proteste di massa in cui, dopo le controverse elezioni di due anni fa, rimasero uccise quasi 200 persone. Prima che i suoi membri venissero arrestati o costretti all’esilio, la commissione d’inchiesta del parlamento etiopico aveva concluso che i reparti di sicurezza avevano fatto ricorso alla forza in maniera sproporzionata e irragionevole, e che i principali esponenti politici dell’opposizione erano divenuti bersaglio dei tiratori scelti. Le sentenze sono attese per i prossimi mesi, e c’è il rischio che quasi tutti gli imputati vengano condannati a morte. Chiediamo al governo etiopico di rilasciare immediatamente e senza condizioni tutti i prigionieri politici; i tribunali del paese devono riesaminare urgentemente le sentenze, e il governo deve adoperarsi per garantire l’indipendenza del sistema giudiziario e la libertà di stampa.</p>
    </intervention>
    <intervention id="4-179" speaker_id="23881" name="Marios Matsakis" is_mep="True" mode="spoken">
      <p sl="en">a nome del gruppo ALDE . – Signora Presidente, l’Etiopia conta 75 milioni di abitanti, è uno dei paesi più poveri dell’Africa e quasi due terzi dei suoi cittadini sono analfabeti. Una storia traumatica l’ha condotta dal colonialismo all’oligarchia e poi a una dittatura marxista, per sfociare di recente in una sorta di apparente democrazia parlamentare afflitta tuttavia da gravi deficit democratici.</p>
      <p sl="en">Non ci attendiamo che le norme democratiche etiopiche soddisfino gli standard europei; pensando agli immensi problemi di quel paese, non sarebbe realistico da parte nostra. Chiediamo, però, che il governo etiopico rispetti almeno i diritti umani fondamentali.</p>
      <p sl="en">In questo momento suscita in noi grave inquietudine la mentalità paranoica del regime di Addis Abeba, che si profila dietro la violenta persecuzione scagliata su vasta scala contro leader dell’opposizione, giornalisti e attivisti dei diritti umani. Ci preoccupa particolarmente la corruttela degli apparati governativi che operano nel paese, come il sistema giudiziario e la polizia; esortiamo le autorità etiopiche a effettuare subito mutamenti radicali per porre rimedio alla spaventosa situazione attuale e dimostrare al resto del mondo che il loro impegno per la giustizia e la democrazia è sincero e concreto, non un mero esercizio verbale.</p>
    </intervention>
    <intervention id="4-180" speaker_id="28409" name="Raül Romeva i Rueda" is_mep="True" mode="spoken">
      <p sl="it">a nome del gruppo Verts/ALE . – Signora Presidente, onorevoli colleghi, sono certo che questa volta saremo d’accordo con l’onorevole Cappato.</p>
      <p sl="es">Signora Presidente, desidero esprimere sostegno e apprezzamento per l’opera che alcuni colleghi svolgono ormai da molto tempo in merito all’Etiopia; penso in particolare all’amica e collega Ana Gomes, non solo per la missione da lei guidata, ma anche perché in tutti questi anni ella ha sempre condannato la situazione etiopica, cui ha dedicato una riflessione seria e approfondita.</p>
      <p sl="es">A mio avviso il sostegno alla risoluzione che ci accingiamo oggi ad approvare potrà rivelarsi fondamentale per il mutamento della situazione in Etiopia.</p>
      <p sl="es">E’ significativo, mi sembra, che presidente e vicepresidente della commissione d’inchiesta sugli avvenimenti di due anni fa siano stati costretti a fuggire dal paese, cacciati dal governo Meles a causa dei risultati della loro inchiesta.</p>
      <p sl="es">Di fronte a fatti come questo non possiamo rimanere in silenzio, soprattutto se pensiamo che è stata proprio l’Unione europea, due anni fa, a promuovere e legittimare le elezioni svoltesi nel paese.</p>
      <p sl="es">La situazione, quindi, è certamente grave e preoccupante ed esige una risposta immediata.</p>
    </intervention>
    <intervention id="4-182" speaker_id="23938" name="John Attard-Montalto" is_mep="True" mode="spoken">
      <p sl="mt">L’Europa guarda all’Etiopia con ambivalenza. All’inizio eravamo fermamente convinti di poter aiutare quel paese ad avanzare verso la democrazia, e per questo spedimmo in Etiopia una delle più nutrite missioni di osservatori di tutti i tempi.</p>
      <p sl="mt">L’Occidente – e parlando di Occidente alludo anche all’America – considera l’Etiopia quasi come un alleato; e l’Occidente plaudì anche alla Somalia, quando quel paese offrì aiuti al governo etiopico. Cos’è accaduto, però, sul piano interno? Da questo punto di vista, abbiamo constatato che in tale paese, che fa affidamento sull’assistenza internazionale, soprattutto da parte dell’Occidente, i diritti umani non vengono rispettati; le minoranze subiscono varie forme di repressione; e infine la corruzione è diffusa nella polizia e nelle autorità giudiziarie. Abbiamo anche notato che sono rinchiuse in carcere quasi quaranta persone, cui sarà probabilmente comminata la pena di morte. Credo perciò che l’Europa debba riaprire i negoziati con questo paese, in uno spirito di collaborazione piuttosto che seguendo un modello autoritario. Dobbiamo far capire all’Etiopia che non può continuare ad agire in questo modo.</p>
    </intervention>
    <intervention id="4-183" speaker_id="photo_generic" name="László Kovács" is_mep="True" mode="spoken">
      <p sl="en">Membro della Commissione . – Signora Presidente, desidero assicurare a voi tutti che la Commissione condivide pienamente le preoccupazioni del Parlamento per i mancati progressi della democratizzazione in Etiopia; peggio ancora, per il deterioramento della situazione registratosi dopo la crisi seguita alle elezioni del 2005.</p>
      <p sl="en">La Commissione, tramite un’azione coordinata con gli Stati membri e la comunità internazionale, ha attivamente cercato di spegnere i focolai di tensione, invitando il governo etiopico ad adottare misure pratiche per la riconciliazione e la democratizzazione del paese, a ristabilire la fiducia e a rilasciare le persone imprigionate (leader dell’opposizione, rappresentanti dei media e della società civile). Nei suoi rapporti con le autorità etiopiche la Commissione insiste costantemente sull’importanza delle riforme, compresa l’applicazione delle raccomandazioni della missione di osservatori elettorali inviata dall’Unione europea nel 2005.</p>
      <p sl="en">Per quanto riguarda i prigionieri politici, il Presidente Barroso e il Commissario Michel hanno più volte ribadito le proprie preoccupazioni al Primo Ministro Meles Zenawi: hanno chiesto un processo breve, equo e trasparente, nonché il ritiro delle accuse più vergognose, e hanno espresso l’opinione che un tale processo non rappresenti una risposta adeguata ai problemi politici dell’Etiopia. Al Primo Ministro etiopico è stato anche suggerito di concedere un’amnistia ai prigionieri politici. La presenza, in qualità di osservatore, di un legale dell’Unione europea al processo contro i prigionieri va interpretata come un monito che ricordi alle autorità etiopiche l’attenzione con cui l’UE segue questa vicenda.</p>
      <p sl="en">Benché 26 dei 131 imputati originari siano stati rilasciati – essendo state lasciate cadere le accuse formulate inizialmente contro di loro – la Commissione nutre ora forti timori per il verdetto di colpevolezza pronunciato l’11 giugno contro 38 prigionieri politici: un verdetto che potrebbe comportare addirittura la pena di morte.</p>
      <p sl="en">La Commissione, gli Stati membri dell’Unione europea e la comunità internazionale seguono attentamente la situazione, e tengono conto pure dei tentativi di mediazione in atto tra autorità etiopiche e prigionieri. La Commissione sostiene tale mediazione, ma si attende che essa sfoci nel rilascio incondizionato dei prigionieri politici.</p>
      <p sl="en">La Commissione non ignora che la situazione politica è il frutto delle mancate riforme democratiche e delle continue violazioni dei diritti umani, come arresti e detenzioni illegali. Tengo ad assicurarvi che non abbandoneremo mai i cittadini etiopici che si battono per la democrazia, e che spesso sono stati incarcerati e costretti a lasciare il loro paese.</p>
      <p sl="en">Nonostante alcuni progressi compiuti in materia di norme parlamentari, non si registrano progressi apprezzabili per quanto riguarda gli impegni assunti dal Primo Ministro nei confronti dell’opposizione, dopo le elezioni: alludo in particolare alle riforme elettorali, all’indipendenza della commissione elettorale nazionale, alle riforme nel settore dei media , all’indipendenza del settore giudiziario, delle forze armate e dei reparti di sicurezza.</p>
      <p sl="en">La Commissione rimane persuasa dell’opportunità di mantenere aperto un costante e intenso dialogo politico con le autorità etiopiche su questi temi essenziali, sfruttando tutte le occasioni possibili. Il Commissario Michel, che è personalmente impegnato in questo campo, ha posto come priorità la continuazione di un dialogo aperto e articolato con le autorità etiopiche nel quadro dell’articolo 8 dell’accordo di Cotonou sul dialogo politico, in quanto ciò costituirebbe il metodo più opportuno per promuovere il buongoverno, la riconciliazione e la democrazia. La Commissione è ben consapevole che la democratizzazione sarà un processo lungo e laborioso; dobbiamo continuare a vigilare, e rimanere pronti a sostenere gli sforzi del governo in questo senso.</p>
      <p sl="en">Per quanto riguarda la pena di morte, abbiamo dichiarato esplicitamente al Primo Ministro etiopico che l’Unione europea vi si oppone in qualsiasi circostanza e considera la sua abolizione un fondamentale passo avanti verso l’affermazione della dignità umana.</p>
    </intervention>
    <intervention id="4-184" speaker_id="4544" is_mep="True" mode="spoken" role="Presidente">
      <p sl="unknown">La ringrazio, signor Commissario.</p>
      <p sl="unknown">La discussione è chiusa. La votazione si svolgerà tra breve.</p>
    </intervention>
  </section>
  <section id="creitem28" title="14.3. Birmania">
    <intervention id="4-186" speaker_id="4544" is_mep="True" mode="spoken" role="Presidente">
      <p sl="unknown">L’ordine del giorno reca la discussione su sei proposte di risoluzione sulla Birmania.</p>
    </intervention>
    <intervention id="4-187" speaker_id="23881" name="Marios Matsakis" is_mep="True" mode="spoken">
      <p sl="en">autore . – Signora Presidente, signor Commissario, la Birmania è un ospite abituale dei nostri dibattiti sulle violazioni dei diritti umani; se dovessimo istituire un premio per il regime con i peggiori precedenti in materia di diritti umani, la Birmania sarebbe un autorevolissimo candidato alla vittoria. Noto di passaggio che la Birmania può vantare una posizione di assoluta preminenza a livello mondiale anche per quanto riguarda un altro flagello: la droga. L’International Narcotics Central Strategy Report del 2006 afferma che la Birmania è il secondo maggior produttore illegale di oppio in tutto il mondo; dai suoi raccolti si ricava più del 90 per cento dell’eroina del sudest asiatico. Non saprei dire in che misura le violazioni dei diritti umani siano legate, in Birmania, alla produzione di droga, ma è chiaro che entrambi i problemi vanno affrontati e risolti in maniera decisa, rapida ed efficace.</p>
      <p sl="en">A quanto sembra, purtroppo, le posizioni prese dell’Unione europea – al pari di quelle della comunità internazionale – non siano state abbastanza energiche da produrre effetti positivi. Un esempio significativo è il permesso di partecipare alla riunione dell’ASEM, accordato dal Consiglio al ministro degli Esteri birmano, solo qualche giorno dopo che la giunta militare birmana aveva prorogato, con un esecrabile provvedimento, gli arresti domiciliari alla signora Aung San Suu Kyi; il Consiglio dovrebbe darci delle spiegazioni in merito. Un altro esempio: l’embargo sulle armi contro la Birmania è largamente inefficace, dal momento che Cina e India non vi hanno aderito. E’ chiaro che dobbiamo esercitare pressioni su questi due paesi affinché partecipino all’embargo sulle armi contro la Birmania.</p>
      <p sl="en">Permettetemi di concludere ripetendo ancora una volta il nostro appello per l’immediato rilascio dagli arresti domiciliari di Aung San Suu Kyi: questa donna straordinaria ha recato un contributo incomparabile alla causa della pace e della democrazia, non solo in Birmania ma in campo internazionale, e ha ricevuto sia il Premio Nobel per la pace, sia il Premio Sacharov del nostro Parlamento. Il fatto che ella abbia dovuto trascorrere in prigionia, nel suo stesso paese, undici degli ultimi diciassette anni costituisce un vergognoso oltraggio. Gli appelli elevati dall’Unione europea e dalla comunità internazionale per il suo rilascio sono caduti nel vuoto. La nostra pazienza però si è esaurita e chiediamo iniziative più energiche: occorre estendere la portata delle sanzioni e ampliare la lista delle persone perseguibili.</p>
    </intervention>
    <intervention id="4-188" speaker_id="28391" name="Zdzisław Zbigniew Podkański" is_mep="True" mode="spoken">
      <p sl="pl">autore . – Signora Presidente, l’Unione europea ha assunto un atteggiamento di fermezza nei confronti degli abusi commessi dal regime militare del Myanmar/Birmania. L’Europa sta esercitando pressioni affinché quel paese dimostri maggiore rispetto per i diritti umani e torni sulla via della democrazia.</p>
      <p sl="pl">La autorità birmane continuano a imprigionare e a perseguitare gli attivisti che si battono per i diritti umani. A mio parere ci sono due possibilità per migliorare la situazione del paese: la prima è che India e Cina smettano di rifornirlo di armi e altre attrezzature strategiche; l’altra è che le imprese straniere, che investono in Myanmar/Birmania, rispettino i diritti umani. E’ importante, inoltre, sviluppare programmi di assistenza per la società civile birmana, soprattutto per quanto riguarda le organizzazioni di donne e le minoranze etniche.</p>
      <p sl="pl">Il gruppo UEN, che io rappresento, sostiene tutte le azioni miranti alla tutela dei diritti umani e al rispetto dei principi dello Stato di diritto e delle libertà democratiche, tra cui la libertà di associazione e di parola; continueremo senza sosta a batterci per questi obiettivi. Desideriamo anche richiamare l’attenzione sulla situazione finanziaria della popolazione birmana: più di quindici milioni di persone – ossia circa il trenta per cento degli abitanti – vivono sotto la soglia di povertà. Per proteggere la vita e la salute di queste persone occorre un’assistenza immediata.</p>
    </intervention>
    <intervention id="4-189" speaker_id="29579" name="Marc Tarabella" is_mep="True" mode="spoken">
      <p sl="fr">autore . – Signora Presidente, signor Commissario, onorevoli colleghi, ho spesso commentato in quest’Aula la situazione birmana, e nei miei interventi sono spesso risuonate espressioni come “repressione”, “giunta militare al potere”, “diritti umani calpestati”.</p>
      <p sl="fr">La risoluzione che ci accingiamo a votare oggi invita la Birmania a porre fine a simili azioni. Come i colleghi, deploro soprattutto gli arresti domiciliari inflitti dal 30 maggio 2003 ad Aung San Suu Kyi, l’esponente dell’opposizione birmana che martedì scorso ha compiuto 62 anni e ha trascorso in prigionia, per lo più agli arresti domiciliari, undici degli ultimi diciassette anni; le è stato permesso di uscire di casa una sola volta, per motivi di salute che imponevano cure urgenti, e ha scarsi contatti con il mondo esterno. Aung San Suu Kyi è il simbolo dell’opposizione birmana alla dittatura militare; nel 1991 ha ricevuto il Premio Nobel, ed è assolutamente inaccettabile che sia relegata agli arresti domiciliari. Esigiamo dunque la sua liberazione immediata e incondizionata.</p>
      <p sl="fr">La Birmania deve assolutamente cessare di perseguitare e incarcerare gli attivisti democratici, e deve rilasciare quelli già detenuti. Penso in particolare a U Win Tin, giornalista oggi settantasettenne, che è in prigione da più di vent’anni per aver scritto alle Nazioni Unite una lettera in cui denunciava le pesanti condizioni di detenzione cui erano sottoposti i prigionieri politici.</p>
      <p sl="fr">Nella mia qualità di vicepresidente della delegazione per le relazioni con l’ASEAN di questo Parlamento, posso constatare il ruolo sempre più importante che quest’organizzazione svolge nella regione. Ci auguriamo che nel prossimo futuro essa riesca a esercitare un’influenza positiva sul governo birmano.</p>
    </intervention>
    <intervention id="4-190" speaker_id="4521" name="Charles Tannock" is_mep="True" mode="spoken">
      <p sl="en">autore . – Signora Presidente, in campo mondiale la Birmania è uno dei paesi con i precedenti peggiori in fatto di violazioni dei diritti umani e mancanza di democrazia: la tratta di esseri umani a fini di sfruttamento sessuale, la schiavitù domestica e il lavoro forzato sono fenomeni comuni. A questo si aggiunge la pessima gestione economica della giunta militare, mentre la Birmania è sempre il secondo maggior produttore illegale di oppio di tutto il mondo.</p>
      <p sl="en">Nonostante le elezioni multipartitiche del 1990, in cui la vittoria arrise alla Lega nazionale per la democrazia, la giunta militare autoritaria continua a rifiutarsi di cedere il potere. La signora Aung San Suu Kyi, leader della LND e Premio Nobel per la pace, che ha festeggiato martedì scorso il sessantaduesimo compleanno, ha trascorso in prigionia più di undici degli ultimi diciotto anni. Nel febbraio 2006 la giunta ha prorogato di un altro anno la sua prigionia; i sostenitori della signora, così come i fautori della democrazia e dei diritti umani, subiscono quotidiani soprusi oppure vengono gettati in prigione in un paese privo di sistema giudiziario indipendente e le cui forze dell’ordine si distinguono per brutalità.</p>
      <p sl="en">Dopo che di recente il Consiglio di sicurezza delle Nazioni Unite ha rifiutato di comminare sanzioni alla Birmania, malauguratamente il Consiglio dei diritti umani delle Nazioni Unite si è dedicato in maniera quasi esclusiva ad analizzare un singolo paese – Israele – ignorando totalmente la Birmania. L’Unione europea, insieme ai paesi vicini membri dell’ASEAN, oltre che alla Cina e all’India, deve ora esercitare pressioni assai più energiche per ottenere il rilascio di Aung San Suu Kyi.</p>
    </intervention>
    <intervention id="4-191" speaker_id="28409" name="Raül Romeva i Rueda" is_mep="True" mode="spoken">
      <p sl="es">autore . – Signora Presidente, come altri colleghi hanno già osservato – e come ripetutamente ci ricordano le relazioni di Paulo Sergio Pinheiro, relatore speciale delle Nazioni Unite sulla situazione dei diritti umani nel Myanmar e di Hina Jilani, rappresentante speciale del Segretario generale delle Nazioni Unite per i difensori dei diritti umani – la situazione in Birmania rimane preoccupante, e anzi va peggiorando di giorno in giorno.</p>
      <p sl="es">Inizio riallacciandomi agli appelli già più volte formulati in quest’Aula, e che oggi siamo costretti a ripetere. La proroga di un anno degli arresti domiciliari inflitti ad Aung San Suu Kyi è assolutamente intollerabile, e dobbiamo perciò esortare il regime birmano a sospenderla al più presto. E’ pure importante insistere per il rilascio di tutti i prigionieri e garantire la libertà di espressione e manifestazione, oggi violata in quel paese.</p>
      <p sl="es">Ritengo d’altra parte essenziale anche sottolineare la responsabilità nostra, dell’Occidente, nei confronti di quel paese dal punto di vista degli investimenti; faccio quest’osservazione pensando almeno a due fattori cruciali.</p>
      <p sl="es">In primo luogo, non dobbiamo dimenticare che la Birmania possiede una delle più notevoli riserve di gas naturale del sudest asiatico, se non la più cospicua in assoluto; si tratta naturalmente di una grande attrattiva. Di conseguenza, prima di qualsiasi investimento estero internazionale, è importantissimo garantire che venga svolta almeno un’analisi dell’impatto di tali investimenti sui diritti umani; ma questo è un punto di cui troppo spesso ci dimentichiamo.</p>
      <p sl="es">In secondo luogo, stimo altrettanto importante ricordare che le sanzioni attualmente imposte dagli Stati Uniti, così come le restrizioni introdotte dall’Unione europea, si stanno dimostrando inefficaci. Il fatto che parecchi altri paesi asiatici stiano palesemente incrementando i loro investimenti in Birmania obbliga anche noi ad affrontare il problema nel quadro di un approccio regionale, per aumentare l’efficacia delle iniziative nostre e dei nostri alleati.</p>
    </intervention>
    <intervention id="4-192" speaker_id="1318" name="James Nicholson" is_mep="True" mode="spoken">
      <p sl="en">a nome del gruppo PPE-DE . – Signora Presidente, ribadisco la condanna del regime birmano espressa con così chiara efficacia nella risoluzione.</p>
      <p sl="en">Da diciassette anni Aung San Suu Kyi subisce un calvario che pochi esseri umani potrebbero sopportare. Con altruismo e abnegazione ella ha affrontato una prigionia senza fine e una costante separazione dai suoi cari, ma dà ancora prova di coraggio incrollabile e coerente fede nella propria causa; per questo merita la nostra ammirazione. Ella è indubbiamente una leader del nostro tempo, e sopporta una negazione delle proprie libertà civili del tutto analoga alla repressione scatenata contro i suoi concittadini. Il triste elenco delle violazioni dei diritti umani commesse in Birmania comprende la persecuzione religiosa, il lavoro forzato e la detenzione senza processo: elementi di violenza politica che di recente le Nazioni Unite hanno giustamente condannato.</p>
      <p sl="en">I firmatari di questa risoluzione denunciano risolutamente il sostegno economico concesso al regime da altri paesi dell’estremo oriente asiatico tramite investimenti nel commercio delle armi e nel settore energetico – circostanza che mette in risalto in maniera ancor più chiara la spietata brutalità di questa dittatura. Tutte le nazioni democratiche dovrebbero riflettere bene prima di finanziare un paese che ha una delle più basse spese sanitarie di tutto il mondo.</p>
    </intervention>
    <intervention id="4-193" speaker_id="28377" name="Lidia Joanna Geringer de Oedenberg" is_mep="True" mode="spoken">
      <p sl="pl">a nome del gruppo PSE . – Signora Presidente, sei mesi sono trascorsi da quando l’ultima risoluzione del Parlamento europeo ha formulato un monito sulla grave situazione interna del Myanmar/Birmania; ma le autorità militari che detengono il potere in quel paese non hanno compiuto alcun progresso verso la democrazia.</p>
      <p sl="pl">La situazione economica birmana suscita forte inquietudine: il trenta per cento degli abitanti vive sotto la soglia di povertà, e i diritti umani vengono apertamente violati. Inoltre il lavoro forzato e l’arruolamento di bambini nell’esercito sono elementi della vita quotidiana. Gli esponenti dell’opposizione vengono perseguitati e subiscono lunghe pene detentive: ricordiamo il caso di Aung San Suu Kyi, vincitrice sia del Premio Nobel che del Premio Sacharov, detenuta ormai da diciassette anni.</p>
      <p sl="pl">In questo quadro, occorre spingere tutte le formazioni politiche attive nel Myanmar/Birmania a partecipare alla Convenzione nazionale incaricata di stendere una nuova Costituzione; anche i rappresentanti della Lega nazionale per la democrazia devono partecipare ai lavori. Un altro elemento molto importante per il futuro del paese è la sua adesione all’ASEAN, dal momento che agli Stati membri di quell’associazione si chiede di raddoppiare gli sforzi per realizzare la democrazia.</p>
      <p sl="pl">La Cina e l’India devono esercitare pressioni economiche e politiche sul governo birmano, rifiutando ogni forma di sostegno all’esercito del paese. Da parte sua, la comunità internazionale deve applicare sanzioni economiche e congelare i beni degli esponenti del governo birmano e delle persone a loro associate. Solo con una decisa azione di questa natura possiamo sperare di costringere il regime birmano a introdurre cambiamenti democratici.</p>
    </intervention>
    <intervention id="4-194" speaker_id="28334" name="Urszula Krupa" is_mep="True" mode="spoken">
      <p sl="pl">a nome del gruppo IND/DEM . – Signora Presidente, tema del nostro dibattito odierno sulle violazioni dei diritti umani è, ancora una volta, la situazione sociale e politica del Myanmar/Birmania: fin dal 1962 il paese è dominato dai militari, che lo reggono con ferrea durezza.</p>
      <p sl="pl">Da quarant’anni a questa parte in questa nazione asiatica si violano i diritti umani, e migliaia di persone vengono perseguitate e punite per aver svolto attività di opposizione; molte sono gettate in carcere, il lavoro forzato è fenomeno quotidiano e i bambini vengono arruolati nell’esercito. Gran parte dei cittadini del Myanmar/Birmania non può accedere a cure mediche; malaria, tubercolosi, HIV o AIDS mietono un gran numero di vittime e quasi la metà dei bambini non frequenta la scuola. I centri della Croce Rossa sono stati chiusi, e le persone che hanno bisogno di assistenza rimangono prive di protezione e di aiuti umanitari. La giunta ignora le iniziative del Consiglio per i diritti umani delle Nazioni Unite e dell’OIL, e non si cura affatto di rispondere alle risoluzioni del Parlamento europeo, né ai documenti emessi dal Consiglio della Comunità europea.</p>
      <p sl="pl">Il 15 maggio 2007 gli arresti domiciliari di Aung San Suu Kyi sono stati prorogati per un altro anno; questa leader dell’opposizione, vincitrice del Premio Nobel, ha passato in prigione o agli arresti domiciliari 11 degli ultimi 17 anni. Chiediamo che ella venga rilasciata insieme agli altri prigionieri politici; chiediamo inoltre che alla Lega nazionale per la democrazia sia consentito di riprendere l’attività, e che vengano ripristinati gli aiuti umanitari per impedire l’estinzione della nazione birmana e delle minoranze etniche.</p>
      <p sl="pl">Per quanto riguarda la sopravvivenza di questo e di altri regimi totalitari, un problema specifico è rappresentato dall’inefficacia delle iniziative adottate dagli organismi internazionali. Nonostante le promesse in contrario, le sanzioni imposte non incidono sulle strutture economiche dei regimi in questione, mentre le varie forme di embargo colpiscono la gente comune, che già deve subire la repressione e un’estrema povertà. Le risoluzioni del Parlamento europeo, come qualsiasi altra azione, rimarranno superficiali e inefficaci fino a quando tali problemi non saranno stati risolti.</p>
    </intervention>
    <intervention id="4-195" speaker_id="photo_generic" name="László Kovács" is_mep="True" mode="spoken">
      <p sl="en">Membro della Commissione . – Signora Presidente, la Commissione continua a seguire con grande inquietudine la situazione nel Myanmar/Birmania. Le preoccupazioni più forti riguardano le profonde fratture sociali ed etniche che dividono il paese e producono insicurezza individuale, diffusa povertà e paralisi del progresso economico e sociale. Com’è ovvio, in un clima di insicurezza per le persone e cronici conflitti armati in alcune zone di confine c’è ben poco spazio per il rispetto dei diritti umani.</p>
      <p sl="en">Le autorità del Myanmar/Birmania devono affrontare parecchie sfide: costruire l’unità nazionale e la stabilità politica e – cosa più importante di tutte – migliorare il livello di sviluppo del paese, che rimane uno dei più poveri del mondo. La comunità internazionale deve porsi come obiettivo prioritario e di riferimento quello di contribuire alla transizione del paese verso una forma di società più aperta e più sviluppata, guidata da un governo civile legittimo.</p>
      <p sl="en">La giunta militare continua a reggere il paese in maniera incoerente e irrazionale, sia dal punto di vista politico che in termini economici. I militari ricorrono sempre al lavoro forzato, mentre la società civile subisce la repressione e si scontra con l’incertezza e la difficoltà di agire. Gli “Studenti dell’88”, cioè gli ex leader dell’insurrezione del 1988, sfruttano tenacemente, nei limiti del possibile, i minimi spazi concessi alla società civile, ma la Lega nazionale per la democrazia è relegata ai margini e continua l’ingiustificabile detenzione della signora Aung San Suu Kyi.</p>
      <p sl="en">E’ difficile pensare a una transizione quando vi sono più di mille detenuti politici, tra i quali spicca la figura di Aung San Suu Kyi, simbolo di pace e di riconciliazione; e una transizione è altrettanto inconcepibile in mancanza di un autentico dialogo con i vari gruppi etnici, compresi quelli che continuano la lotta armata.</p>
      <p sl="en">La Commissione sostiene l’operato del professor Paolo Sergio Pinheiro, relatore speciale delle Nazioni Unite sulla situazione dei diritti umani nel Myanmar. Nella sua ultima dichiarazione egli ha affermato che “gravi violazioni dei diritti umani godono non solo dell’impunità ma sono addirittura sancite dalla legge”. La Commissione si compiace altresì della nomina del professor Ibrahim Gambari a consigliere speciale per il Myanmar del Segretario generale dell’ONU e si attende che il governo collabori incondizionatamente con lui, affinché i buoni uffici del Segretario generale dell’ONU possano continuare.</p>
      <p sl="en">Per quanto riguarda la prossima sessione della Convenzione nazionale, invitiamo il governo ad ascoltare la voce dei gruppi etnici e dei rappresentanti politici dell’opposizione. Notiamo alcuni progressi nelle condizioni di lavoro dell’ufficio locale dell’Organizzazione internazionale del lavoro, che auspicabilmente potranno migliorare la situazione di quelle vittime del lavoro forzato che sporgano denuncia. Deploriamo però il deterioramento delle condizioni di lavoro del Comitato internazionale della Croce Rossa (CICR), ed esortiamo il governo a permettere al CICR di riprendere la propria missione umanitaria.</p>
      <p sl="en">Quasi tutti gli osservatori concordano in maniera sempre più decisa sulla necessità di intensificare gli sforzi per incidere sulla situazione politica e socioeconomica. L’Unione europea, nella sua posizione comune, ha incaricato la Commissione di allacciare con il governo un dialogo in merito alle responsabilità del governo stesso per la realizzazione degli obiettivi di sviluppo del Millennio. L’Unione ha quindi cercato di individuare politiche efficaci che possano giovare al popolo birmano, contribuendo al suo rientro in seno alla comunità internazionale: un esempio di questa politica è il Three Diseases Fund , sostenuto dall’UE e dai suoi partner .</p>
      <p sl="en">Il nostro approccio si concentra sulle più fondamentali e immediate esigenze di sicurezza umana della popolazione, e riconosce lucidamente i limiti che si pongono all’azione di ogni soggetto esterno. Tuttavia, se sospendessimo gli aiuti e accentuassimo l’isolamento del paese, ciò avverrebbe a spese della popolazione del Myanmar/Birmania, che già si trova in una situazione di penosa sofferenza. Non siamo assolutamente convinti che un inasprimento delle sanzioni possa alleviare i patimenti della popolazione; e per di più, tale approccio non avrebbe alcuna influenza sui leader militari.</p>
      <p sl="en">La Commissione si sta impegnando a fondo per intensificare i propri programmi nel Myanmar/Birmania, in termini qualitativi e quantitativi, nell’intento di recare un efficace contributo allo sviluppo e alla riconciliazione.</p>
    </intervention>
    <intervention id="4-196" speaker_id="4544" is_mep="True" mode="spoken" role="Presidente">
      <p sl="unknown">Con questo si conclude la discussione.</p>
      <p sl="unknown">La votazione si svolgerà tra breve.</p>
    </intervention>
  </section>
  <section id="creitem29" title="15. Turno di votazioni">
    <intervention id="4-198" speaker_id="4544" is_mep="True" mode="spoken" role="Presidente">
      <p sl="unknown">L’ordine del giorno reca le votazioni.</p>
      <a text="(Per i risultati e ulteriori dettagli sulle votazioni: cfr. Processo verbale.)"/>
    </intervention>
  </section>
  <section id="creitem30" title="15.1. Cuba (votazione)">
    <intervention id="4-201" speaker_id="4740" name="Marco Cappato" is_mep="True" mode="spoken">
      <p sl="en">Signora Presidente, presento due emendamenti orali. Il primo vorrebbe inserire un considerando Ia così concepito: “si rammarica della decisione del Consiglio dei diritti umani delle Nazioni Unite d’interrompere il monitoraggio degli abusi dei diritti umani a Cuba”.</p>
    </intervention>
    <intervention id="4-203" speaker_id="4740" name="Marco Cappato" is_mep="True" mode="spoken">
      <p sl="en">Signora Presidente, vorrei aggiungere il seguente nuovo paragrafo dopo il paragrafo 15: “Condanna le politiche di discriminazione sessuale e di repressione come finora praticate a Cuba e accoglie con favore le campagne di istruzione contro la discriminazione sessuale che sono attualmente attuate dal centro nazionale per l’educazione sessuale di Cuba”.</p>
    </intervention>
  </section>
  <section id="creitem31" title="15.2. Diritti dell’uomo in Etiopia (votazione)"/>
  <section id="creitem32" title="15.3. Birmania (votazione)"/>
  <section id="creitem33" title="16. Correzioni e intenzioni di voto: vedasi processo verbale"/>
  <section id="creitem34" title="17. Composizione delle commissioni e delle delegazioni: vedasi processo verbale"/>
  <section id="creitem35" title="18. Decisioni concernenti taluni documenti: vedasi processo verbale"/>
  <section id="creitem36" title="19. Dichiarazioni scritte che figurano nel registro (articolo 116 del Regolamento): vedasi processo verbale"/>
  <section id="creitem37" title="20. Trasmissione dei testi approvati nel corso della presente seduta: vedasi processo verbale"/>
  <section id="creitem38" title="21. Calendario delle prossime sedute: vedasi processo verbale"/>
  <section id="creitem39" title="22. Interruzione della sessione">
    <intervention id="4-216" speaker_id="4544" is_mep="True" mode="spoken" role="Presidente">
      <p sl="unknown">Dichiaro interrotta la sessione del Parlamento europeo.</p>
      <a text="(La seduta termina alle 16.10)"/>
    </intervention>
  </section>
</text>
