<?xml version='1.0' encoding='utf-8'?>
<text id="20080219.IT" lang="it" date="2008-02-19" place="Strasburgo" edition="Edizione GU">
  <section id="creitem1" title="1. Apertura della seduta"/>
  <section id="creitem2" title="2. Presentazione dei documenti: vedasi processo verbale"/>
  <section id="creitem3" title="3. Discussione su casi di violazione dei diritti umani, della democrazia e dello Stato di diritto (comunicazione delle proposte di risoluzione presentate): vedasi processo verbale"/>
  <section id="creitem4" title="4. Situazione a Gaza (proposte di risoluzione presentate): vedasi processo verbale"/>
  <section id="creitem5" title="5. Accreditamento e sorveglianza del mercato nel contesto della commercializzazione dei prodotti – Quadro comune per la commercializzazione dei prodotti – Applicazione di norme tecniche nazionali a prodotti commercializzati legalmente in un altro Stato membro – Marchi di sicurezza sui prodotti di consumo (discussione)">
    <intervention id="2-009" speaker_id="4313" is_mep="True" mode="spoken" role="Presidente">
      <p sl="unknown">L’ordine del giorno reca la discussione congiunta sulle seguenti relazioni:</p>
      <p sl="unknown">la relazione, presentata dall’onorevole André Brie a nome della commissione per il mercato interno e la protezione dei consumatori, sulla proposta di regolamento del Parlamento europeo e del Consiglio che pone norme in materia di accreditamento e vigilanza del mercato per quanto riguarda la commercializzazione dei prodotti [COM(2007)0037 – C6-0068/2007 – 2007/0029(COD) ] (A6-0491/2007);</p>
      <p sl="unknown">la relazione, presentata dall’onorevole Christel Schadelmose a nome della commissione per il mercato interno e la protezione dei consumatori, sulla proposta di decisione del Parlamento Europeo e del Consiglio relativa a un quadro comune per la commercializzazione dei prodotti [COM(2007)0053 – C6-0067/2007 – 2007/0030(COD) ] (A6-0490/2007);</p>
      <p sl="unknown">e la relazione, presentata dall’onorevole Alexander Stubb a nome della commissione per il mercato interno e la protezione dei consumatori, sulla proposta di regolamento del Parlamento europeo e del Consiglio che stabilisce le procedure relative all’applicazione di norme tecniche nazionali a prodotti commercializzati legalmente in un altro Stato membro e che abroga la decisione n. 3052/95/CE [COM(2007)0036 – C6-0065/2007 – 2007/0028(COD) ] (A6-0489/2007),</p>
      <p sl="unknown">l’interrogazione orale alla Commissione presentata dall’onorevole Arlene McCarthy, a nome della commissione per il mercato interno e la protezione dei consumatori, relativa ai marchi di sicurezza sui prodotti di consumo (O-0009/2008 – B6-0009/2008).</p>
    </intervention>
    <intervention id="2-010" speaker_id="4298" name="André Brie" is_mep="True" mode="spoken" role="relatore">
      <p sl="de">Signora Presidente, signor Commissario, signori rappresentanti della Presidenza, onorevoli colleghi, la materia e le implicazioni giuridiche del regolamento relativo all’accreditamento e alla vigilanza del mercato sono complesse, e rappresentano uno strumento molto arido e ampiamente tecnico. Non c’è dubbio, tuttavia, che ciò conduca a effetti estremamente rilevanti a livello politico per i consumatori e per l’economia europea nel suo complesso. I problemi che hanno spinto la Commissione a elaborare la proposta e che costituiscono la base di numerosi emendamenti e decisioni adottati dalla commissione per il mercato interno e la protezione dei consumatori durante le discussioni, sono evidenti a tutti. Intendo riservare le mie osservazioni a tre questioni specifiche.</p>
      <p sl="de">Primo, finora l’accreditamento non è stato disciplinato su scala europea, sebbene sia praticato nella maggior parte degli Stati membri, e incida in modo significativo sulla prestazione delle autorità di vigilanza sul mercato. Considerati il mercato interno e la libera circolazione delle merci nell’UE, per i consumatori è estremamente importante armonizzare, d’ora in poi, le evidenti disparità nella qualità e nell’efficacia delle autorità di vigilanza sul mercato tramite norme a livello europeo che regolino gli organismi di accreditamento. A tal fine, il Parlamento europeo è andato oltre la proposta della Commissione nell’ottica di imporre espressamente a questi organi e agli Stati membri obblighi più rigorosi. Il regolamento vieta in modo chiaro la commercializzazione degli organismi di accreditamento, stabilisce che non debbano operare a scopo di lucro e competere con altri organismi, e sancisce la loro indipendenza, nonché il loro status di autorità pubbliche.</p>
      <p sl="de">Secondo, anche se la sicurezza e la protezione dei consumatori e dell’ambiente sono regolate da molti orientamenti europei e da altre norme vincolanti, il caso dello scorso anno relativo al produttore statunitense di giocattoli Mattel , e non solo questo, ha dimostrato che in varie occasioni la pratica attuale è insufficiente e che, inoltre, esistono ampie divergenze nell’applicazione delle disposizioni ai confini dell’Europa e, sul mercato europeo, in alcune occasioni, la vigilanza è inadeguata. C’è, ovviamente l’esigenza di apportare cambiamenti e miglioramenti nelle singole direttive, come quella sulla sicurezza dei giocattoli. Tuttavia, nella proposta di regolamento, l’obiettivo principale della Commissione era perfezionare, rafforzare e armonizzare il sistema di vigilanza sul mercato. Il Parlamento europeo non solo ha condiviso tale posizione, ma ne ha anche sviluppato numerosi aspetti, elaborando e rafforzando sostanzialmente gli obblighi per gli Stati membri e le autorità di vigilanza sul mercato, inclusi i requisiti relativi alla collaborazione con le autorità doganali. A nostro avviso, tale approccio comportava un rigido obbligo di divulgazione per le autorità e disposizioni sulla libertà pubblica di informazione. Sono lieto che il Consiglio e la Commissione abbiano fornito una risposta a questa preoccupazione del Parlamento.</p>
      <p sl="de">Terzo, personalmente ritengo che il più importante successo del Parlamento e il miglioramento più significativo che abbiamo ottenuto, sia stata l’inserimento dei beni di consumo. I vantaggi del presente regolamento, costituiti dalla sua natura strettamente vincolante, possono essere combinati a quelli della direttiva sulla sicurezza generale dei prodotti, che prevede misure molto particolareggiate volte alla tutela dei consumatori, sebbene con una minima forza vincolante. Questa è stata la parte più difficile delle nostre discussioni e consultazioni con la Commissione e il Consiglio in termini sia giuridici che tecnici. L’esito positivo è senza dubbio dovuto al fatto che, nonostante le tre istituzioni preferissero approcci differenti, hanno concordato sugli obiettivi di maggiore protezione dei consumatori e di una vigilanza più efficace sul mercato. Per questa ragione desidero inoltre ringraziare i Commissari Kuneva e Verheugen, gli uffici della Commissione e i nostri partner negoziali della Presidenza tedesca e portoghese, e in particolare di quella slovena per l’intensa, costruttiva e sollecita collaborazione. Colgo inoltre questa opportunità per esprimere la mia gratitudine al defunto Michel Ayral, che ha partecipato all’organizzazione di gran parte di questa collaborazione, il che rende la sua recente scomparsa una perdita ancora maggiore per tutti noi. Posso avallare l’opinione della Presidenza in merito al fatto che ormai sia difficilmente raggiungibile un risultato senza stabilire una cooperazione tra i tre più recenti Presidenti e in carica.</p>
      <p sl="de">Il presente regolamento ha rafforzato in maniera significativa la base giuridica per la salute e la sicurezza del consumatore, per la protezione dell’ambiente e per una qualità adeguata dei prodotti. È ora compito degli Stati membri e della Commissione cogliere le opportunità che offre al fine di ottenere miglioramenti concreti per i consumatori. Permettetemi inoltre di ringraziare in particolare i relatori ombra, gli onorevoli Christel Schaldemose e Alexander Stubb, per la loro collaborazione esemplare nell’elaborazione di tale pacchetto.</p>
    </intervention>
    <intervention id="2-011" speaker_id="37312" name="Christel Schaldemose" is_mep="True" mode="spoken">
      <p sl="da">relatrice. - Signora Presidente, signor Commissario, signor Presidente in carica del Consiglio, onorevoli colleghi, desidero iniziare ringraziando tutti voi per l’eccezionale collaborazione ricevuta in merito al lavoro sul presente pacchetto. È stato appassionante sotto molti punti di vista. Come i relatori ombra sanno, questa è stata la mia prima relazione del mio mandato in Parlamento ed è stata un’ottima esperienza di apprendimento. Inoltre è stato molto interessante lavorare su tre relazioni e quindi con altrettanti relatori. È stato coinvolgente!</p>
      <p sl="da">Il fatto che siano state presentate tre relazioni, che in alcune parti si sono sovrapposte, ha in definitiva giovato al nostro lavoro, poiché ora disponiamo di una normativa coerente per il mercato interno, che verrà rafforzato. Si discute non molto riguardo a norme più opportune, e, anche se la Commissione talvolta ha indubbiamente dimostrato di essere perplessa durante i nostri negoziati, ciononostante oserei dire che il nostro lavoro sia un esempio di un buon processo. Abbiamo collaborato in modo molto efficace e ottenuto un buon risultato. D’altro canto, abbiamo organizzato numerosi incontri per raggiungere tale obiettivo.</p>
      <p sl="da">Desidero sottolineare tre aspetti per cui abbiamo condotto una campagna da parte del Parlamento in relazione a tale quadro per la commercializzazione dei prodotti; tre aspetti su cui abbiamo lavorato e che sono importanti per consentirci, ora, di sostenere il compromesso raggiunto e di cui siamo piuttosto soddisfatti. Primo, ritengo che sia stato una grande vittoria per i consumatori aver rafforzato i requisiti imposti alle imprese lungo tutta la catena di fornitura. Chiunque venga a contatto con un prodotto sarà responsabile di garantire che sia sicuro e soddisfi i parametri dell’UE. Questa iniziativa è applicabile in ugual misura al produttore in Cina, all’importatore di Colonia o al distributore di Copenhagen, e prevede in modo particolare che un importatore non possa più sostenere di non essere responsabile se un prodotto importato si rivela pericoloso o, in generale, non osserva le normative europee.</p>
      <p sl="da">Secondo, proprio in dirittura d’arrivo abbiamo concordato come rafforzare il marchio CE. Sin dalla nostra prima discussione in sede di commissione è stato evidente che sarebbe stato piuttosto complicato determinare in che modo risolvere tale problema. Che cos’è esattamente il marchio? Come possiamo intensificare i controlli? È davvero una garanzia di sicurezza attendibile per tutti? La soluzione cui siamo giunti ci consente di mantenere e rafforzare il marchio CE e, in futuro, gli Stati membri perseguiranno a termini di legge le imprese e i produttori che lo utilizzano impropriamente. Allo stesso tempo, intendiamo intensificare i controlli sul mercato, non da ultimo in seguito alla relazione dell’onorevole Brie. Complessivamente, ciò implica che, in quanto consumatori, in futuro potremo riporre maggiore fiducia nei prodotti su cui è applicato il marchio.</p>
      <p sl="da">Tuttavia, e questo è il terzo punto, nella proposta abbiamo anche fatto sì che la Commissione verificasse il funzionamento del marchio. Il marchio CE non è necessariamente la soluzione a tutti i nostri problemi di sicurezza nel mercato interno; è rivolto soprattutto agli organismi e alle autorità che si occupano di vigilanza del mercato. Pertanto, tramite questa decisione abbiamo richiesto che la Commissione conduca un’indagine sul funzionamento del mercato ed effettui, in generale, una valutazione completa dei marchi di sicurezza per il consumatore. La Commissione sta svolgendo questo lavoro e attendiamo con impazienza i risultati.</p>
      <p sl="da">Tale decisione non è legislativa in senso giuridico, ma contiene un chiaro obbligo politico, che comporta che la futura normativa sui prodotti si basi sul quadro che abbiamo creato tramite la decisione. In termini concreti, ciò significa che quando inizieremo a lavorare sulla direttiva sui giocattoli, prenderemo tali definizioni e disposizioni riguardanti le imprese e le inseriremo nel testo. Questo vuol dire che avremo realmente un mercato interno molto più sicuro. Sono assolutamente certa che tramite tale iniziativa miglioreremo i livelli di sicurezza nel mercato interno a vantaggio dei consumatori, ma anche delle imprese. Ringrazio tutti per la collaborazione e in particolare gli onorevoli Stubb e Brie.</p>
    </intervention>
    <intervention id="2-012" speaker_id="28261" name="Alexander Stubb" is_mep="True" mode="spoken" role="relatore">
      <p sl="en">Signora Presidente, ho quattro minuti a disposizione, perciò desidero affrontare quattro aspetti, di cui il primo non è il compleanno di Malcolm Harbour, ma siccome oggi compie gli anni, facciamogli gli auguri.</p>
      <p sl="en">La mia prima considerazione è un ringraziamento, poiché, laddove si tratta di un pacchetto legislativo come questo, non è possibile procedere da soli. Pertanto, il mio primo grazie è per gli onorevoli Brie e Schaldemose, che potrei quasi definire i miei correlatori. Lavorare con voi mi ha divertito molto. Era il primo pacchetto legislativo anche per me ed è stata la dimostrazione che le cose possono funzionare molto bene. Desidero inoltre ringraziare i relatori ombra, in particolare gli onorevoli De Vits, Rühle e Manders. Anche collaborare con voi mi ha divertito molto. Ringrazio quindi le tre Presidenze interessate, Frank Wetzel e la Presidenza tedesca, che hanno svolto un ottimo lavoro; Fernanda e la Presidenza portoghese, anch’essi fautori di un eccellente lavoro; infine, gli sloveni, che hanno dato prova del motivo per cui le nuove Presidenze e quelle dei piccoli paesi sono così apprezzabili. Anche costoro hanno realizzato un lavoro esemplare, perciò grazie Vinka. Ringrazio la Commissione, il Commissario Verheugen e Simon Mordue dal punto di vista politico, e quindi dato che ho la parola desidero ringraziare Hans, Liliana e soprattutto Michel Ayral, che già André ha nominato. Purtroppo Michel Ayral è scomparso all’improvviso. Se potessi scegliere, denominerei questo pacchetto Ayral, in omaggio al suo lavoro, dal momento che è stato un eccezionale funzionario pubblico europeo, del genere di cui abbiamo bisogno. I ringraziamenti finali vanno a Luca del servizio giuridico, a Patricia del segretariato e in particolare al mio assistente Tuomas, che si è impegnato talmente a fondo da riportare una lesione al ginocchio. In altre parole, il ginocchio sinistro non riconosce più quello destro e oggi non ha potuto partecipare. Ha costituito l’anima dell’intero pacchetto.</p>
      <p sl="en">La seconda osservazione riguarda il sapere qual è la base per un riconoscimento reciproco. Per semplificare, avevamo la decisione Cassis de Dijon del 1979. Da allora, abbiamo avuto 300 cause volte a dimostrare che il riconoscimento reciproco non funziona. Il 75% delle merci è armonizzato, il 25% non lo è. La proporzione armonizzata è pari a 1 500 miliardi di euro, ossia 1,5 trilioni di euro, e quella non armonizzata a 500 miliardi di euro. Di questi 500 miliardi, vi sono problemi riguardo a 150 miliardi di euro. La Commissione ci ha assicurato che, se funzionasse il riconoscimento reciproco, il nostro PIL aumenterebbe dell’1,8%. La Commissione ha presentato una proposta seria; purtroppo gli Stati membri hanno cercato di indebolirla, ma fortunatamente nel Parlamento europeo abbiamo tutelato gli interessi del mercato interno e portato a termine un pacchetto ambizioso.</p>
      <p sl="en">La terza osservazione è domandare che cosa abbiamo fatto. Quali sono gli aspetti procedurali che abbiamo cambiato? Per semplificare, finora a una piccola, media o grande impresa sono occorsi dai due ai tre anni per portare una causa in tribunale per quanto riguarda un riconoscimento reciproco. Ciò non è più necessario, poiché abbiamo modificato l’onere della prova per gli Stati membri. Fondamentalmente, in un procedimento che dura dai 20 ai 60 giorni, lo Stato membro deve fornire la prova , e sottolineo questo termine, che una norma specifica non è applicata in un altro Stato membro, perciò abbiamo cambiato l’onere della prova. Ciò che intendo dire a tutte le piccole e medie imprese in Europa è che non esiste più la necessità di compilare un modulo per chiedere di entrare nel mercato di un altro paese. No, le merci circolano liberamente. Chiamateci, chiamatemi se avete un problema. Non dovreste proprio chiedere nulla.</p>
      <p sl="en">La quarta e ultima osservazione che volevo fare riguarda i casi pratici e i settori interessati. La risposta è biciclette, ponteggi, sistemi d’allarme antincendio, pane e prodotti di origine vegetale, eccetera. Il principio del riconoscimento reciproco è applicabile a un ampio mercato. Pertanto la mia riflessione finale, avendo ringraziato e fornito uno scenario delle modifiche procedurali e dei casi pratici, è che alle aziende europee non dovrebbe mai più accadere che a un prodotto sia impedito l’ingresso sul mercato di un altro paese.</p>
      <a text="(Applausi)"/>
    </intervention>
    <intervention id="2-013" speaker_id="4313" is_mep="True" mode="spoken" role="Presidente">
      <p sl="unknown">Onorevole Stubb, sempre molto di spirito!</p>
    </intervention>
    <intervention id="2-014" speaker_id="2173" name="Arlene McCarthy" is_mep="True" mode="spoken">
      <p sl="en">autrice. - Signora Presidente, anch’io intendo raccomandare ai colleghi l’eccellente lavoro compiuto dai relatori in merito al pacchetto sulle merci, gli onorevoli Brie, Schadelmose e Stubb, che, credo, siano tutti alla loro prima esperienza legislativa. Ritengo che sia la prima relazione che hanno elaborato in questo Parlamento e, devo dire, hanno svolto un ottimo lavoro insieme al personale. Dobbiamo ringraziare lo stesso Commissario, che ha dimostrato impegno e dedizione in tale questione, nonché il Consiglio e nuovamente la Presidenza, che hanno reso possibile tutto questo.</p>
      <p sl="en">Penso che siamo riusciti a raggiungere un accordo che sblocca la circolazione dei prodotti sicuri sul mercato interno, introducendo un sistema più severo al fine di scoprire merci pericolose ed evitare che siano introdotte sul mercato, e, ovviamente, mantenere norme rigorose, di cui disponiamo già per la sicurezza alimentare, le apparecchiature medicali e gli emoderivati. Con l’adozione del presente pacchetto, per le società e le piccole e medie imprese sarà più semplice, come ha affermato l’onorevole Stubb, vendere i loro prodotti (comuni casalinghi, biciclette, scale, taniche, contenitori, e così via), mentre i consumatori potranno godere del vantaggio di una scelta più ampia di prodotti sicuri e di alta qualità.</p>
      <p sl="en">Abbiamo affermato molto chiaramente che la libera circolazione delle merci non deve compromettere la sicurezza. Al contrario, i nostri relatori hanno cercato di rafforzare la sicurezza e l’apparato esecutivo con requisiti essenziali in questo pacchetto, spiegando che tutti i prodotti presenti sul mercato, incluse le importazioni da paesi terzi, devono rispettare la normativa, sia la direttiva per la sicurezza dei giocattoli o la direttiva sul materiale elettrico; chiarendo che tutti gli operatori economici sono giuridicamente responsabili, e, in effetti, obbligati a risponderne, della collocazione dei prodotti sul mercato e dell’accuratezza delle informazioni fornite; rafforzando l’attuale sistema del marchio CE affinché i consumatori conoscano meglio e abbiano più fiducia nei prodotti;potenziando il coordinamento e la collaborazione delle autorità di vigilanza sul mercato, in particolare per reagire più rapidamente in caso d’emergenza al fine di individuare e ritirare i prodotti non sicuri.</p>
      <p sl="en">Ritorno all’esempio dei giocattoli. Faccio presente che la legislazione statunitense in materia di sicurezza dei giocattoli relativa ai controlli e alle norme risulta più debole di quella dell’Unione europea, e che i loro problemi con giocattoli difettosi sono maggiori, ciononostante, in luglio, negli USA, è stato ritirato un prodotto per il quale gli Stati membri hanno dovuto attendere fino a settembre per intervenire e ritirare il giocattolo difettoso dal mercato comunitario. Questa è la ragione per cui le modifiche apportate dai nostri relatori per un’azione più rapida sono davvero essenziali.</p>
      <p sl="en">Se dobbiamo ingenerare fiducia nei consumatori, allora occorre garantire che non vi siano scappatoie per prodotti difettosi o pericolosi. Ritengo che il messaggio che il Parlamento trasmetterà oggi tramite la votazione di queste nuove misure sia che desideriamo che le merci circolino liberamente, intendiamo rafforzare la concorrenza e la scelta per il consumatore, ma non compromettere la sicurezza e, pertanto, abbiamo intensificato la vigilanza e dato al marchio CE la protezione giuridica che merita, al fine di assicurare che gli importatori e i produttori possano essere perseguiti per legge nel caso non rispettino il proprio dovere di responsabilità volto a proteggere il consumatore.</p>
      <p sl="en">Perciò, signor Commissario, desidero ringraziarla per il lavoro costruttivo e intenso che ha svolto. Accogliamo positivamente il fatto che ora abbia introdotto la nuova direttiva per la sicurezza dei giocattoli. Si tratta soltanto di una delle numerose direttive inserite in questo pacchetto legislativo che stiamo presentando oggi e, in quanto presidente della commissione per il mercato interno e la protezione dei consumatori, intendo quindi domandarle di occuparsi di alcune delle future questioni principali finalizzate ad accrescere la fiducia dei consumatori e a garantirne la sicurezza e la consapevolezza.</p>
      <p sl="en">Oggi ho portato due prodotti. Uno è una foca giocattolo, l’altro un bollitore elettrico. Uno non è dotato di marchio CE, l’altro sì, pertanto il primo, probabilmente, non rientra nella direttiva sulla sicurezza dei giocattoli e il secondo presupponiamo sia compreso nella direttiva sul materiale elettrico. Tuttavia, i consumatori sono confusi e pensano anche che ciò significhi che il bollitore sia sicuro. Non vuol dire sia sicuro, ma che è conforme alla direttiva sul materiale elettrico, ed è per questo motivo che oggi avanziamo tre richieste: analizzare l’idea di un marchio supplementare al fine di aumentare l'informazione per i consumatori sulla sicurezza dei prodotti, avviare uno studio dettagliato volto a chiarirne la fattibilità, i possibili vantaggi e gli eventuali difetti di tale marchio per tutte le parti interessate, incluse le imprese e i consumatori, e vagliare le possibilità di aumentare la credibilità del marchio CE tramite misure finalizzate a controlli doganali più rigorosi all’interno e al di fuori dell’Unione europea, per assicurare di porre fine alla confusione dei consumatori in merito al marchio CE.</p>
    </intervention>
    <intervention id="2-015" speaker_id="photo_generic" name="Andrej Vizjak" is_mep="True" mode="spoken">
      <p sl="sl">Presidente in carica del Consiglio . – Signora Presidente, signor Commissario, onorevoli deputati, per me è un grande onore partecipare oggi con voi alla seduta plenaria del Parlamento europeo e discutere il pacchetto relativo ai prodotti. La libera circolazione delle merci è senza dubbio una delle pietre angolari dell’integrazione europea.</p>
      <p sl="sl">Sono lieto che, nell’anno in cui celebriamo il 40° anniversario dell’unione doganale e concentriamo l’attenzione sul riesame della gestione del mercato interno, possiamo aggiungere un’altra tessera al mosaico del funzionamento potenziato del mercato europeo. La libera circolazione delle merci è uno dei primi settori in cui la Slovenia è entrata in contatto con la normativa europea, perciò sono ancor più lieto che, proprio durante la Presidenza slovena, avremo l’opportunità di confermare l’accordo tramite questo pacchetto relativo ai prodotti, che rappresenta un nuovo elemento fondamentale nella costruzione del mercato interno dell’Unione europea.</p>
      <p sl="sl">Mi permetto di ricordare che già quest’anno, nel corso della Presidenza slovena, hanno avuto luogo circa 30 o 35 incontri a tutti i livelli, ed è soltanto metà febbraio. Alla fine di novembre, sono stati presentati quasi 300 emendamenti al testo, per cui ringrazio tutti, in particolare coloro che hanno riservato sforzi considerevoli per il raggiungimento di questi risultati.</p>
      <p sl="sl">Concordo che a prima vista il pacchetto sui prodotti risulti molto tecnico, ma sono convinto che le imprese europee risponderanno con molta chiarezza che questa normativa riguarderà i loro metodi aziendali nel modo più diretto.</p>
      <p sl="sl">Il presente pacchetto legislativo informa chiaramente gli Stati membri in merito a ciò che è consentito e ciò che non lo è quando si tratta di prodotti che le imprese intendono mettere in commercio. D’altro canto, le aziende sapranno cosa attendersi dalle autorità nazionali. Conosceranno le procedure, quanto tempo gli organi amministrativi impiegheranno per occuparsi del loro caso, quando i prodotti rientrano in una categoria per la quale non esiste una normativa comunitaria armonizzata, e quali sono le procedure per il possibile ritiro di tali prodotti dal mercato.</p>
      <p sl="sl">Ciò si rivela particolarmente importante per le piccole e medie imprese, che sono gravate da procedimenti amministrativi in modo sproporzionato in confronto alle altre aziende. Scopriranno che la nuova normativa semplifica tali procedure e che il pacchetto sui prodotti apporterà benefici alle imprese europee. Non c’è alcun dubbio in merito.</p>
      <p sl="sl">Tuttavia, e per me è particolarmente importante, favorirà anche i consumatori europei. Il regolamento sull’accreditamento relativo alla vigilanza sul mercato ci ha consentito di rafforzare tale vigilanza. Garantiremo, quindi, che i consumatori dispongano del miglior accesso possibile a prodotti sicuri che soddisferanno tutti i requisiti.</p>
      <p sl="sl">Analogamente, assicureremo che la vigilanza dei prodotti che entrano nell’Unione europea da paesi terzi sia efficace, e che, in futuro, eviteremo la presenza sul mercato europeo di prodotti che sono pericolosi per la salute dei propri cittadini e, ancora peggio, dei propri bambini.</p>
      <p sl="sl">Le procedure degli Stati membri per la gestione di prodotti non sicuri ora sono più chiare. Anche il collegamento alla normativa in materia di sicurezza generale dei prodotti è inequivocabile. Secondo me, questo piano ci permetterà nel modo più diretto di accrescere la fiducia dei nostri cittadini nel mercato interno dell’Unione europea.</p>
      <p sl="sl">Consentitemi di aggiungere che il pacchetto sui prodotti è anche parte degli sforzi volti a creare un migliore ambiente legislativo.</p>
      <p sl="sl">Con la decisione relativa al quadro comune per la commercializzazione dei prodotti, la Commissione europea ed entrambi i legislatori dispongono di un piano preciso, o manuale, i cui elementi essenziali dovrebbero essere inseriti nella futura normativa tecnica dell’Unione europea. Tale iniziativa renderà la normativa dell’UE più comprensibile e per gli Stati membri diventerà più semplice applicarla.</p>
      <p sl="sl">Sono convinto che la nuova normativa contribuirà a un’organizzazione più efficace degli organi amministrativi nazionali e consentirà alle imprese e ai cittadini di operare in modo più trasparente. Rafforzerà e semplificherà la collaborazione tra gli Stati membri e pertanto favorirà relazioni migliori tra le istituzioni per l’accreditamento e la vigilanza del mercato dell’Unione europea.</p>
      <p sl="sl">Infine, permettetemi di ringraziare i relatori, gli onorevoli Schaldemose, Stubb e Brie, per la loro collaborazione estremamente disponibile e costruttiva. Desidero inoltre ringraziare la Commissione e il Commissario Verheugen per l’instancabile sostegno e assistenza nella realizzazione dell’accordo finale tra il Parlamento europeo e il Consiglio. Tutto ciò ha condotto, in un tempo eccezionalmente breve, all’elaborazione di un testo finale armonizzato e, secondo me, eccellente di tutti e tre i documenti discussi.</p>
      <p sl="sl">Ritengo che insieme abbiamo dimostrato che, laddove entrano in gioco il benessere dei cittadini e dell’economia europei, le istituzioni europee sono unite ed efficienti.</p>
      <p sl="sl">Grazie per i vostri sforzi e per la vostra attenzione.</p>
    </intervention>
    <intervention id="2-016" speaker_id="photo_generic" name="Günter Verheugen" is_mep="True" mode="spoken">
      <p sl="de">Vicepresidente della Commissione . - Signora Presidente, signor Presidente in carica del Consiglio, onorevoli deputati, il grande obiettivo di questa iniziativa presentata quasi un anno fa, era ottimizzare la libera circolazione delle merci nel mercato interno europeo, rafforzando la fiducia dei consumatori e delle imprese nelle norme che disciplinano il mercato interno.</p>
      <p sl="de">Desidero ringraziare tutti voi oggi per aver accolto tale obiettivo in modo così sincero. Il fatto che questo pacchetto complesso e talvolta molto tecnico sia giunto a una conclusione di successo in così breve tempo è davvero eccezionale. Il presente successo è dovuto allo straordinario impegno di tutte le parti, e desidero ringraziare in particolare i relatori, gli onorevoli Schaldemose, Brie e Stubb.</p>
      <p sl="de">Ringrazio di cuore i tre relatori per aver reso omaggio nei loro discorsi all’importante ruolo svolto dal nostro collega scomparso, Michel Ayral. In effetti, è stato l’artefice del presente pacchetto, e devo riconoscere che talvolta ho avuto la sensazione che fosse l’unico che l’avesse compreso appieno.</p>
      <p sl="de">Ringrazio inoltre la Presidenza slovena per aver collocato questo progetto tra le priorità della sua agenda. Il fatto che oggi siamo in grado di adottare questo pacchetto rappresenta il fiore all’occhiello della Presidenza slovena.</p>
      <p sl="de">Intendo essere il primo ad ammettere che la qualità di tale pacchetto legislativo completo è stata rafforzata dal suo passaggio attraverso il Parlamento, e sono lieto che questo sia il caso. Rappresenta molto bene il metodo con cui si presume che le istituzioni europee interagiscano.</p>
      <p sl="de">Possiamo quindi presentare un pacchetto che apporterà benefici a tutti coloro che partecipano al mercato interno – le imprese, specialmente quelle piccole e medie, e, soprattutto, i consumatori.</p>
      <p sl="de">Il regolamento relativo all’accreditamento reciproco in futuro renderà più semplice per le imprese commercializzare i propri prodotti in Europa senza incorrere in ostacoli sotto forma di norme nazionali diverse. Tutti noi siamo consapevoli che queste diverse norme nazionali molto spesso sono storicamente radicate in nient’altro che puro protezionismo. A questo proposito, i principali vincitori saranno le piccole imprese, dal momento che affrontano le maggiori difficoltà nel superare tali ostacoli amministrativi.</p>
      <p sl="de">Quest’ultimo aspetto, secondo me, è particolarmente importante nel contesto della situazione politica generale. Attualmente in Europa sono presenti oltre 23 milioni di piccole e medie imprese, o PMI, e rappresentano il 99% di tutte le aziende europee. In realtà, ci sono solo 44 000 società in tutta Europa che non rientrano nella categoria delle piccole e medie imprese.</p>
      <p sl="de">Quello che si rivela piuttosto sorprendente è il fatto che solo l’8% delle nostre aziende esporta oltre i confini nazionali, sia sul mercato interno europeo che al di fuori di esso. In altre parole, più del 90% di tutte le imprese europee si limita ai propri mercati nazionali e non si avvale di uno qualsiasi dei benefici offerti dal mercato interno. Ritengo che una delle ragioni principali sia che l’applicazione quotidiana delle norme che disciplinano il mercato interno pone eccessivi problemi pratici. È proprio questo il punto da cui prendono le mosse le nostre proposte.</p>
      <p sl="de">Il regolamento relativo all’accreditamento e alla vigilanza del mercato accrescerà in modo percepibile l’efficacia delle nostre norme per il mercato interno, e una delle proposte principali di tali norme è, naturalmente, garantire la sicurezza dei prodotti. La nuova normativa assicurerà inoltre la possibilità di verificare adeguatamente, d’ora in poi, la conformità con i parametri dei prodotti, insieme alla sicurezza e ai requisiti di qualità.</p>
      <p sl="de">In questo modo, per la prima volta stiamo integrando le norme tecniche del mercato interno con una politica comune di vigilanza del mercato, compiendo quindi un immenso passo avanti nella direzione di una più elevata sicurezza dei prodotti.</p>
      <p sl="de">Nel corso delle precedenti delibere e anche nella discussione di oggi, la questione del marchio CE è stata oggetto di particolare attenzione. Permettetemi per prima cosa di dichiarare che sono lieto di aver visto il Parlamento rafforzare il marchio CE nell’ottica di assicurare che possa svolgere il proprio ruolo con più efficacia nel garantire la sicurezza dei prodotti.</p>
      <p sl="de">Nondimeno, concordo assolutamente con l’onorevole McCarthy sul fatto che il marchio CE sollevi numerose questioni che sono emerse nel corso dei molti anni, da quando è stato utilizzato per la prima volta. Un esempio è il problema di un marchio europeo di sicurezza omogeneo, a cui ha fatto riferimento anche l’onorevole McCarthy. Mi trovo nella fortunata posizione di potervi informare non solo che la Commissione è pronta a presentare lo studio richiesto dal Parlamento, ma anche che abbiamo già iniziato i lavori preliminari al riguardo, poiché ritengo che tale progetto sia una questione, urgente e che presenteremo il relativo studio quanto prima.</p>
      <p sl="de">Come sapete, il marchio CE allora non è stato creato quale fonte di informazioni per i consumatori. Si tratta di un equivoco che si ripete continuamente. Il marchio CE non è altro che una riprova del fatto che un prodotto è conforme a tutta la normativa esistente in materia. Naturalmente, il marchio CE per i consumatori non significa nulla, a meno che non abbiano familiarità con le disposizioni applicabili al prodotto in questione. Questo, devo dirlo, è chiaramente chiedere troppo ai consumatori.</p>
      <p sl="de">È vero che il marchio CE rappresenta, nella maggior parte dei casi, anche un marchio di sicurezza, ma non sempre e non esclusivamente. Eppure, le informazioni più importanti che i consumatori desiderano ottenere è se il prodotto è effettivamente sicuro. Per questa ragione, concordo appieno con il Parlamento, e anche la Commissione constata l’esigenza di esaminare minuziosamente l’intero sistema del marchio CE.</p>
      <p sl="de">Sono anche al vaglio la possibilità e la convenienza di introdurre un marchio aggiuntivo. Esiste la necessità di analizzare molto attentamente se è fattibile e quali effetti comporterebbe per tutte le parti interessate. In ogni caso, la Commissione è pienamente disponibile a trattare la questione e intende collaborare in qualsiasi modo con il Parlamento e il Consiglio.</p>
      <p sl="de">Tra le varie attività in corso, è inutile dire che stiamo anche verificando i costi previsti per l’introduzione di un nuovo sistema e per l’adattamento di quelli esistenti, e, cosa ancora più importante, e stiamo esaminando in quale modo potrebbero favorire consumatori, produttori, fornitori e autorità pubbliche fornendo un migliore valore aggiunto.</p>
      <p sl="de">Un’ulteriore questione di grande importanza che è al momento al vaglio è la connessione tra i marchi specifici per i consumatori e tutti gli altri marchi, tra cui il marchio CE.</p>
      <p sl="de">Per quanto riguarda la questione di rafforzare la credibilità del marchio CE tramite controlli più severi sui prodotti provenienti da paesi al di fuori dell’UE, il regolamento per l’accreditamento e la vigilanza del mercato contribuirà principalmente alla soluzione di tale problema, non appena gli Stati membri lo avranno recepito. Ritengo sia particolarmente importante ricordare che le persone considerano la sicurezza dei prodotti un indicatore della credibilità dell’intero piano per il mercato interno.</p>
      <p sl="de">La decisione relativa a un quadro giuridico comune per la commercializzazione dei prodotti assume una rilevanza particolare in relazione alla normativa futura. Tale decisione stabilisce norme applicabili ai nostri futuri atti legislativi. Da un lato, è finalizzata a garantire un elevato livello di sicurezza, un obiettivo riflesso nelle disposizioni come quelle sulla responsabilità degli importatori. Dall’altro lato, contribuirà a rendere più coerente l’intera serie di disposizioni, facilitando quindi facile per le imprese il rispetto delle norme.</p>
      <p sl="de">Il primo risultato specifico di tale decisione è stato presentato al Parlamento sotto forma di direttiva per la sicurezza dei giocattoli, che la Commissione ha già adottato. A breve seguiranno altri esempi.</p>
      <p sl="de">La Commissione è più che soddisfatta dell’esito politico che sta emergendo oggi in questa sede. Vi ringrazio per l’interesse attivo e per i vostri contributi, che hanno fatto sì che il presente pacchetto riguardante uno dei principali progetti europei di integrazione, ovvero la creazione di un mercato interno veramente efficace, rappresentasse un autentico progresso, conducendo il mercato interno a un nuovo livello di qualità.</p>
      <p sl="de">In questo modo, ci stiamo avvicinando il più possibile alla completa realizzazione del mercato interno. Uso l’espressione “il più possibile” a ragion veduta, poiché intendo porre l’accento sul fatto che non si verificherà mai una totale armonizzazione del mercato interno, né ritengo lo vogliamo davvero. In considerazione delle tradizioni e delle necessità molto diverse dei paesi membri dell’Unione europea, occorre mantenere un livello di libertà per la soddisfazione di tali esigenze e la conservazione di queste tradizioni.</p>
      <p sl="de">Dobbiamo pervenir a un attento equilibrio, ma, come ho affermato, le nostre disposizioni ci avvicinano quanto è umanamente possibile alla completa realizzazione del mercato interno. Credo che sia un altro rilevante contributo a una maggiore crescita e occupazione in Europa, e che fornisce quindi un’ulteriore risposta a coloro che chiedono in che modo l’Europa stia reagendo alle sfide economiche del XXI secolo.</p>
      <a text="(Applausi)"/>
    </intervention>
    <intervention id="2-017" speaker_id="4303" name="Helmuth Markov" is_mep="True" mode="spoken">
      <p sl="de">relatore per parere della commissione per il commercio internazionale. – Signora Presidente, signor Presidente in carica del Consiglio, signor Commissario, la commissione per il commercio internazionale è pienamente soddisfatta del contenuto della relazione dell’onorevole Brie. Il relatore e i suoi membri della commissione per il mercato interno e la protezione dei consumatori hanno svolto un ottimo lavoro e determinato una posizione equilibrata su questa questione complessa ma importante.</p>
      <p sl="de">A prima vista, gli effetti del presente regolamento sul commercio estero sono minimi. Ritengo, tuttavia, che si stia sviluppando una sempre più stretta connessione tra il mercato interno e il commercio estero. Occorre valutare attentamente e interessarsi alle opportunità e ai rischi che sorgono dall’apertura sempre maggiore del nostro mercato. L’Unione europea deve rivestire un ruolo principale nel garantire il corretto funzionamento del mercato interno, e non deve consentire che sia compromesso da attori al di fuori o all’interno della Comunità.</p>
      <p sl="de">Sono lieto che la commissione competente abbia accolto le proposte presentate dalla commissione per il commercio internazionale riguardanti la restrizione all’accesso sul mercato di prodotti con marchi CE falsi o ingannevoli, per questo motivo sarà più semplice assicurare che le informazioni fornite ai consumatori siano attendibili e trasparenti, nonché creare un più ampio raggio d’azione contro pratiche abusive che violano la normativa nazionale ed europea.</p>
      <p sl="de">A questo punto, desidero far presente che occorre prestare maggiore attenzione alla vigilanza dei prodotti provenienti da paesi terzi. Non si tratta di una questione di protezionismo; il fatto è che, anche se le norme esistono, sono violate molto più spesso nei paesi in cui i controlli sono meno rigorosi rispetto all’Unione europea. Questo è un altro strumento tramite il quale dobbiamo garantire che non siano concessi favori ai produttori che, oltre ad avere probabilmente sede in paesi al di fuori dell’UE al fine di avvalersi dei costi di produzione bassi, tentano anche di risparmiare denaro eludendo i requisiti tecnici e giuridici imposti dall’UE per tutelare i propri cittadini.</p>
      <p sl="de">A tal proposito, alcuni dei vantaggi derivanti dallo stabilirsi in paesi a basso costo possono essere allettanti in termini commerciali, ma tali aziende hanno un impatto ambientale estremamente pericoloso e sono assolutamente inaccettabili dal punto di vista sociale. Tornando alla relazione, un altro aspetto gradito è che la commissione per il mercato interno e la protezione dei consumatori ha adottato la proposta presentata dalla commissione per il commercio internazionale relativa alla disponibilità di pene più severe in caso di violazioni reiterate.</p>
      <p sl="de">Siamo molto lieti della relazione dell’onorevole Schaldemose. Di certo riflette lo spirito, se non sempre il carattere, degli emendamenti presentati dalla commissione per il commercio internazionale. Vale la pena evidenziare che questa nuova proposta fornisce la medesima distribuzione di oneri per tutti gli attori del mercato coinvolti negli scambi, siano produttori, importatori o commercianti. Un altro importante elemento è che agli importatori di prodotti da paesi al di fuori dell’UE è richiesto di garantire che le merci in questione soddisfino i parametri comunitari pertinenti.</p>
      <p sl="de">Alla base dei nostri emendamenti c’era il desiderio di assicurare che gli importatori, insieme ai produttori esteri, sostenessero la responsabilità di tutte le perdite o i danni derivanti da prodotti pericolosi o che violavano le norme. Lo scopo di tale proposta è far sì che gli importatori controllino più attentamente se i produttori stanno rispettando i loro obblighi giuridici; abbiamo intenzione di compiere ciò avvisando che le merci collocate sul mercato interno senza un controllo accurato possono rappresentare un errore molto caro. Tale azione non solo contribuisce a una concorrenza leale nell’Unione europea, ma smorza l’incentivo a trasferire i fattori produttivi in paesi terzi, laddove le norme e i regolamenti sono meno severi rispetto a qui.</p>
      <p sl="de">Sostengo inoltre la raccomandazione formulata nella relazione che indica che gli Stati membri devo essere responsabili dell’introduzione un sistema di vigilanza del mercato solido, efficace e sensibile nei loro rispettivi territori, e che deve essere loro chiesto di rendere disponibile una serie adeguata di competenze e risorse, finalizzata allo scopo. L’adeguata applicazione delle disposizioni presentate è indispensabile se desideriamo che le norme del mercato siano applicate in modo corretto e che i consumatori europei siano protetti dai prodotti che si rivelano pericolosi o violano il diritto comunitario.</p>
    </intervention>
    <intervention id="2-018" speaker_id="1927" name="Peter Liese" is_mep="True" mode="spoken">
      <p sl="de">relatore per parere della commissione per l’ambiente, la sanità pubblica e la sicurezza alimentare . – Signora Presidente, signor Commissario, onorevoli colleghi, intervengo in quanto relatore della commissione per l’ambiente in merito alla relazione Brie e vorrei innanzi tutto soffermarmi sulla vigilanza sul mercato, che è stata la nostra principale preoccupazione in sede di commissione.</p>
      <p sl="de">Negli ultimi mesi, le persone spesso hanno domandato che cosa significa veramente “CE” e a che cosa corrispondono le due lettere. Come sappiamo, rappresentano la conformità con le norme europee, ma, durante la discussione su CE, è circolata la scherzosa espressione che CE stia in effetti per “esportazione cinese”. È triste che il marchio CE sia utilizzato dai produttori che non si attengono alle norme. Non accade sempre, ma temo che gli abusi siano comuni nell’Estremo Oriente. Tale pratica è inaccettabile, poiché crea rischi per i consumatori, la salute pubblica e l’ambiente, ma è anche dannosa per le imprese che si attengono alle regole.</p>
      <p sl="de">Permettetemi di affermare molto chiaramente che la conformità con le norme europee non deve rendere un’impresa meno competitiva, né un’azienda dovrebbe ottenere un guadagno eludendole. Per questa ragione, la commissione per l’ambiente in passato ha richiesto, ad esempio in relazione alla direttiva sulla progettazione ecocompatibile dei prodotti che consumano energia, una vigilanza del mercato più rigorosa. È quindi una soddisfazione che l’Esecutivo abbia presentato questa proposta. Riteniamo che abbia impiegato troppo tempo, ma meglio tardi che mai. Perciò, accogliamo positivamente il fatto che sia stato raggiunto un rapido accordo. Al pari della commissione per il mercato interno e la protezione dei consumatori, la commissione per l’ambiente è dell’avviso che i periodi di transizione proposti dalla Commissione siano eccessivamente lunghi. Dovremmo garantire che tali norme entrino in vigore il prima possibile. La data di compromesso del 1° gennaio 2010 non è ciò che auspicavamo, ma perlomeno si tratta di un miglioramento rispetto alla proposta della Commissione, come avvenuto in molti altri settori.</p>
      <p sl="de">Chiedo agli Stati membri di mettere a disposizione la forza lavoro disponibile e di approvare le misure necessarie al fine di migliore effettivamente la vigilanza del mercato in tempi rapidi e non emerga la necessità di ricorrere al periodo di transizione. Dobbiamo intervenire molto velocemente per il bene dei consumatori e delle imprese oneste.</p>
    </intervention>
    <intervention id="2-019" speaker_id="4242" name="Karin Scheele" is_mep="True" mode="spoken">
      <p sl="de">relatrice per parere della commissione per l’ambiente, la salute pubblica e la sicurezza alimentare . - Signora Presidente, desidero aggiungere i miei complimenti a quelli numerosi che già sono stati espressi ai relatori. Raramente ho avuto modo di sperimentare una discussione così poco polemica in quest’Aula, in merito a una proposta che fornisce maggiore protezione ai consumatori, nonché vantaggi alle imprese.</p>
      <p sl="de">Ho elaborato il parere della commissione per l’ambiente, la salute pubblica e la sicurezza alimentare per quanto riguarda la relazione Schaldemose. La commissione ha respinto la proposta della Commissione per una decisione, poiché a tutt’oggi non sappiamo il motivo per cui abbiamo scelto quel particolare strumento, anziché presentare norme giuridiche vincolanti in materia. Ciononostante, consentitemi di ringraziare e congratularmi con la relatrice della commissione per il mercato interno e la protezione dei consumatori. Siamo inoltre rimasti molto scettici per quanto riguarda l’ampia applicazione del metodo noto come il “nuovo approccio”, poiché prevede che la conformità delle merci sia attestata dagli stessi produttori, approccio che indebolisce la vigilanza del mercato, invertendo l’onere della prova. Pertanto difendiamo con forza il compromesso tramite cui il nuovo approccio è applicabile soltanto in base a una valutazione caso per caso.</p>
    </intervention>
    <intervention id="2-020" speaker_id="28354" name="Jan Březina" is_mep="True" mode="spoken">
      <p sl="cs">relatore per parere della commissione per l’industria, la ricerca e l’energia . – Signora Presidente, onorevoli colleghi, per prima cosa desidero complimentarmi per l’ottimo lavoro di tutti i relatori in merito al presente pacchetto. In quanto relatore per parere della commissione per l’industria, la ricerca e l’energia sulla relazione presentata dall’onorevole Stubb, nel mio contributo mi occuperò di un gruppo di circa il 25% dei prodotti, che sono soggetti al cosiddetto principio di mutuo riconoscimento delle norme tecniche tra gli Stati membri. Le merci commercializzate in questione valgono approssimativamente 500 miliardi di euro. Tale categoria comprende i prodotti da costruzione, i metalli preziosi, i prodotti per l’infanzia e molti altri ancora.</p>
      <p sl="cs">Benché la Corte europea di giustizia abbia stabilito il principio del mutuo riconoscimento nella sentenza Cassis de Dijon quasi 30 anni fa, la realtà non sempre lo rispecchia: da qui l’importanza e la necessità di questa normativa. Gli Stati membri spesso approfittano della propria posizione e impediscono sistematicamente a prodotti legalmente commercializzati sui mercati di altri paesi membri di essere immessi sul proprio mercato. Oltre alle perdite finanziarie subite dalle PMI, particolarmente colpite da tale normativa, le pratiche di questi Stati membri rappresentano un ulteriore onere amministrativo per gli operatori del settore. Qualora abbiano intenzione di importare in questi Stati membri, tali operatori devono rispondere agli organismi e alle autorità nazionali, e affrontare gravose procedure amministrative supplementari. Se i loro prodotti non sono adeguati al settore non armonizzato, sono costretti a rinunciare all’esportazione.</p>
      <p sl="cs">Si otterrebbe un’attuazione più efficace del principio di mutuo riconoscimento definendo una procedura chiara, l’onere della prova, scadenze e responsabilità sia per gli operatori del settore che per le autorità che scelgono una deroga a tale principio. Ciò contribuirà alla libera circolazione delle merci, una delle quattro libertà fondamentali. Porrà inoltre rimedio allo squilibrio tra gli operatori del settore e le autorità competenti per l’accesso al mercato. Sono fiducioso che l’obiettivo principale di tale proposta sarà realizzato e che il consumatore europeo diventerà il principale beneficiario dell’attuazione e dell’applicazione efficace di questo principio.</p>
    </intervention>
    <intervention id="2-021" speaker_id="729" name="John Purvis" is_mep="True" mode="spoken">
      <p sl="en">relatore per parere della commissione per l’industria, la ricerca e l’energia . – Signora Presidente, sono stato il relatore per parere della commissione per l’industria, la ricerca e l’energia su due delle tre relazioni del presente pacchetto. Prima della votazione in sede di commissione, ci sono giunte forti proteste dall’esterno. A prima vista, sembravano essere legittime in base al pretesto di garantire sicurezza e qualità, ma, in effetti, mascheravano sottilmente un protezionismo contro la concorrenza delle importazioni nell’UE.</p>
      <p sl="en">Quali sostenitori di un libero mercato dell’Unione europea, di, si spera, un mondo di liberi mercati e dell’importanza del libero scambio per lo sviluppo e l’arricchimento dell’UE e dei nostri partner commerciali, dobbiamo stare attenti, volenti o nolenti, a intraprendere la china del protezionismo.</p>
      <p sl="en">Il parere della commissione a tal proposito è stato moderato, e sono lieto di osservare che, anche grazie agli sforzi della commissione per il mercato interno e la protezione dei consumatori, la maggior parte degli aspetti eccessivamente protezionisti sono stati attenuati.</p>
      <p sl="en">Gli importatori e i distributori godranno ancora del diritto di modificare i prodotti al fine di soddisfare il mercato europeo, nel qual caso diventano legittimamente responsabili della conformità. D’altro canto, faccio notare che sono tuttora obbligati a garantire, e cito “garantire”, che i prodotti immessi sul mercato senza modifiche sono soggetti alla normativa UE. Ritengo che il termine “verificare” sarebbe più appropriato di “garantire”, e sarei interessato all’opinione del Commissario se “garantire”, in questo contesto, è coerente con gli accordi OMC e, in generale, con l’impegno dell’UE sul libero scambio.</p>
      <p sl="en">Inoltre, sono lieto che non si faccia più riferimento alla direttiva sulla sicurezza generale dei prodotti. Per quanto ne so, i consumatori continueranno a essere tutelati dai prodotti pericolosi tramite la direttiva sulla sicurezza generale dei prodotti, che sia inserita o meno in questa normativa specifica.</p>
      <p sl="en">Introducendola, aumenterebbero oneri burocratici inutili per la produzione e la valutazione dei prodotti che non sono nemmeno rivolti al mercato dei consumatori. Per l’industria europea è anche importante che si comprenda il reale significato e la logica del marchio CE, e credo che ciò costituirà un passo avanti. Ma sono lieto che il Commissario abbia affermato di considerare quello che potrebbe essere ulteriormente conveniente, a condizione che qualsiasi proposta venga avanzata, sia sempre attuabile per l’industria europea e per gli esportatori nell’UE.</p>
      <p sl="en">Nel complesso, ritengo che il tono di questa relazione ora sia accettabile. In realtà, mi attendo che perfino i miei colleghi della commissione per l’industria dei gruppi socialisti e liberali apprezzeranno il risultato accettabile e positivo.</p>
      <p sl="en">Una volta attuata, noi della commissione per l’industria rimarremo in attesa dell’efficace completamento del mercato unico delle merci, con norme in materia di protezione dei consumatori efficaci e severe. Si tratta di un importante miglioramento per l’Unione europea, con vantaggi economici quasi inimmaginabili per i nostri elettori.</p>
    </intervention>
    <intervention id="2-022" speaker_id="28198" name="Jacques Toubon" is_mep="True" mode="spoken">
      <p sl="fr">relatore per parere della commissione giuridica . - Signora Presidente, onorevoli colleghi, in qualità di relatore per parere della commissione giuridica, desidero per prima cosa complimentarmi per la qualità del lavoro svolto dall’onorevole Stubb, con cui, aggiungo, ho lavorato in stretta collaborazione. Sono lieto di notare che, in linea con le nostre proposte, sono state incluse chiare definizioni di quello che costituisce una norma tecnica e delle esclusioni, e sono particolarmente contento che sia stato risolto il delicato problema della lingua.</p>
      <p sl="fr">Siamo tutti consapevoli, inoltre, che la supremazia della direttiva generale sulla sicurezza dei prodotti è stata riconosciuta in una delle relazioni, e ne parlerò tra un momento. Per di più, nella relazione Brie, abbiamo la garanzia che i prodotti industriali possano essere resi il più possibile sicuri.</p>
      <p sl="fr">Per quanto riguarda il capovolgimento dell’onere della prova, il principio alla base del testo relativo al mutuo riconoscimento, siamo riusciti ad assegnare la responsabilità a certi operatori economici, e non solo alle autorità amministrative. Infine, riguardo alla scadenza prevista per l’applicazione del regolamento, ritengo che nove mesi siano un periodo sufficientemente lungo. Questi sono i punti principali presi in considerazione dal mio parere.</p>
      <p sl="fr">Considerando i tre documenti un pacchetto, intendo affermare che, grazie ai tre relatori e alle esaurienti discussioni in sede delle nostre commissioni, hanno agevolato con successo l’apertura del mercato interno, in altre parole l’eliminazione degli ostacoli, e la sicurezza che risulta così necessaria, soprattutto dalla scorsa estate. Per quanto riguarda il mutuo riconoscimento, si è giunti a soluzioni intelligenti in merito ai metalli preziosi e alle armi, entrambi temi problematici.</p>
      <p sl="fr">Per quanto riguarda la vigilanza e il marchio dei prodotti, la possibilità di rivedere la direttiva sulla sicurezza generale dei prodotti nei prossimi cinque anni è, a mio parere, essenziale, come lo è l’insistenza su norme per il marchio nazionale e la richiesta di uno studio sul marchio europeo. Ritengo, signora Presidente, che ciò di cui disponiamo sia un pacchetto legislativo di prim’ordine.</p>
    </intervention>
    <intervention id="2-023" speaker_id="4246" name="Othmar Karas" is_mep="True" mode="spoken">
      <p sl="de">relatore per parere della commissione giuridica . - Signora Presidente, onorevoli colleghi, sono il relatore per parere della commissione giuridica sulla proposta per un quadro giuridico comune per la commercializzazione dei prodotti. Tutti noi siamo d’accordo, e anche il Commissario ha affrontato l’argomento, che la sicurezza dei prodotti sia una questione di credibilità. La credibilità genera fiducia e questi due elementi combinati assieme creano un mercato interno migliore.</p>
      <p sl="de">Per quanto riguarda il presente regolamento, l’attenzione della commissione giuridica si è concentrata su tre principali aspetti. Primo, la progettazione e la fabbricazione di prodotti devono soddisfare gli attuali requisiti. Non si tratta soltanto di una questione di responsabilità dei commercianti, no, ma soprattutto dei produttori. I commercianti e i consumatori devono potersi fidare degli operatori economici che immettono i prodotti sul mercato comunitario. Gli obblighi dei commercianti dovrebbero essere limitati a controlli specifici.</p>
      <p sl="de">Il nostro secondo punto focale, e di particolare interesse per me, riguarda il ruolo degli importatori, su cui grava una particolare responsabilità. Gli importatori non hanno alcun controllo sulla progettazione dei prodotti o sul metodo di fabbricazione, ciononostante sono obbligati, dal momento che collocano merci sul mercato comunitario, a garantire che i prodotti siano conformi a tutte le disposizioni giuridiche applicabili.</p>
      <p sl="de">Il terzo punto attiene a una chiara definizione e demistificazione del marcio CE, che non rappresenta un’etichetta di qualità, ma solo un marchio che indica che i prodotti rispettano tutte le disposizioni pertinenti della normativa comunitaria. Ringraziamo tutti coloro che sono stati coinvolti nel procedimento per la collaborazione offerta, e accolgo con favore le relazioni sottoposte alla nostra approvazione.</p>
    </intervention>
    <intervention id="2-024" speaker_id="4538" name="Malcolm Harbour" is_mep="True" mode="spoken">
      <p sl="en">a nome del gruppo PPE-DE . – Signora Presidente, il mio collega, l’onorevole Stubb, si è lasciato sfuggire che oggi è il mio compleanno, perciò desidero ringraziare tutti i relatori e i colleghi, poiché, in quanto inguaribile entusiasta del mercato unico e del suo futuro, quale migliore regalo di compleanno se non quello dell’odierna approvazione del pacchetto? Pertanto, oggi scartiamo questo dono, e vi ringrazio per l’opportunità, lo stiamo facendo dal punto di vista di consumatori e cittadini.</p>
      <p sl="en">I miei colleghi hanno reso omaggio a tutte le persone coinvolte, e non intendo sottrarre tempo nel ripetermi. Tuttavia, desidero ringraziare il Presidente in carica del Consiglio, in particolare, per essere presente in Aula oggi. È un chiaro segno dell’importanza che la Presidenza attribuisce all’argomento. Desidero inoltre ringraziarlo per il profondo impegno nel lavoro di questa commissione in Parlamento, cosa molto apprezzabile. Analogamente, tale pacchetto è il risultato di notevoli sforzi da parte della Commissione. Anch’io desidero rendere un tributo personale a Michel Ayral, con cui ho collaborato non solo su questo fascicolo, ma su numerosi altri. Anch’egli è stato un grande entusiasta dell’intero progetto di un migliore regolamento, che è realmente parte di questo.</p>
      <p sl="en">Questo aspetto rappresenta, in un certo modo, una base per la nostra discussione di questo pomeriggio sulla strategia di Lisbona, poiché nulla può essere più importante per la strategia in materia di occupazione e crescita di avere a disposizione un mercato unico interno operativo in modo efficace e competitivo. Noi vogliamo imprese competitive e consumatori fiduciosi, al fine di sostenere il livello di occupazione e di crescita economica in Europa, e che si ottengano tramite un mercato unico efficace. Desideriamo, poiché sono interessati i prodotti, che i regolamenti siano molto chiari per le imprese, e perciò il personale che si occupa dei prodotti possa proseguire con il proprio lavoro di elaborare progetti brillanti e prodotti sicuri e di alta qualità.</p>
      <p sl="en">Non dimentichiamoci che nella stragrande maggioranza delle imprese lavorano persone che hanno ben presente ciò, e sono profondamente deluse del fatto che, in molti casi, debbano riprogettare i prodotti o chiedere nuovamente un mutuo riconoscimento come è inteso al momento, è un importante passo avanti.</p>
      <p sl="en">Tuttavia, i consumatori hanno il diritto di pretendere prodotti di qualità e di aspettarsi che noi stabiliamo procedure di prova volte a garantire che i prodotti sul mercato siano stati sottoposti a questo tipo di procedure di approvazione.</p>
      <p sl="en">Desidero soltanto aggiungere un’osservazione in linea con ciò che stava dicendo l’onorevole Purvis, in particolare in risposta all’onorevole Liese, che non è presente: ci sono numerose imprese ora che stanno conseguendo brillanti livelli di progettazione e qualità, ma stanno collaborando con fornitori cinesi e altri. Vi informo a proposito del mio compleanno, visto che si pensa a cose piacevoli, che di recente ho visitato un’azienda produttrice di note marche di trenini, Fleischmann e Rivarossi , di cui i miei colleghi tedeschi e italiani avranno sentito parlare. Sono modellini eccezionali e di elevata qualità. I prodotti dotati di questo marchio di fabbrica in realtà sono progettati in Inghilterra, ma realizzati in Cina, e chiunque dubiti che la Cina sia in grado di realizzare prodotti di elevata qualità, dovrebbe andare a vedere il loro negozio locale di modellini nel fine settimana, e, forse, come me, acquistare un regalo per il proprio nipote.</p>
    </intervention>
    <intervention id="2-025" speaker_id="1913" name="Evelyne Gebhardt" is_mep="True" mode="spoken">
      <p sl="de">a nome del gruppo PSE . – Signora Presidente, Commissario Verheugen, Presidente del Consiglio Vizjak, permettetemi di iniziare augurando un buon compleanno all’onorevole Malcolm Harbour. Sono lieta che siamo riusciti a fargli questo bel regalo di compleanno. In effetti, potremmo definirla la settimana del mercato interno, ed è naturalmente molto importante dedicare attenzione al mercato interno. Ieri l’onorevole Newton Dunn e l’onorevole Fourtou hanno presentato due ottime relazioni in merito al codice e alla cooperazione doganale, che rivestono a loro volta un ruolo notevole nel quadro del programma odierno. Possiamo inoltre dichiarare con sicurezza che disponiamo di uno o due dispositivi di regolazione per il mercato e per i consumatori che ora saranno riuniti in un gruppo di controllo coerente. È un aspetto positivo.</p>
      <p sl="de">Le tre relazioni presentate e l’interrogazione orale posta dall’onorevole McCarthy a nome della commissione per il mercato interno e la protezione dei consumatori, rappresentano un lavoro che si riflette chiaramente sul Parlamento europeo. Per questa ragione dovremmo ringraziare i relatori e tutti i membri di quest’Assemblea. Desidero anche esprimere un ringraziamento speciale alle onorevoli Mia De Vits e Barbara Weiler del mio gruppo, poiché non sono ancora state nominate, e ovviamente alla nostra relatrice, l’onorevole Christel Schaldemose. Naturalmente, ringrazio anche lei, onorevole Stubb, come potrei dimenticarla, nonché l’onorevole Brie.</p>
      <p sl="de">Ritengo che tramite il presente pacchetto stiamo apportando un contributo prezioso ed essenziale al completamento della normativa che disciplina il mercato interno, e, allo stesso tempo, stiamo migliorando la protezione dei consumatori nell’ambito del mercato. Il gruppo socialista attribuisce un’importanza particolare al raggiungimento di tale obiettivo.</p>
      <p sl="de">Tuttavia, siamo distanti dal traguardo. Dobbiamo continuare a vigilare sulla sicurezza dei prodotti commerciati sul mercato interno. A questo proposito, desidero ringraziare in particolare il Commissario Verheugen per l’approccio molto chiaro e inequivocabile riguardo al futuro del marchio CE, ovvero al modo in cui è possibile migliorare il marchio dei prodotti sul mercato interno e nell’Unione europea. Si tratta di un obiettivo molto importante se si vuole che i consumatori e cittadini dell’Unione europea lo vedano e rispettino davvero come propria Unione. È un aspetto molto rilevante in questo contesto.</p>
      <p sl="de">Attendiamo con ansia i risultati dello studio e gli effetti, e sono molto lieta che lei abbia affermato chiaramente, Commissario Verheugen, che tale studio è in cima all’elenco delle priorità della Commissione europea. Sono buone notizie, visto che il fuorviante marchio CE spesso è stato usato per ingannare e sviare i consumatori, cosa oltremodo sbagliata. Dobbiamo senz’altro porre un freno a tale situazione.</p>
      <p sl="de">Sono anche soddisfatta che, nelle relazioni presentate e nell’accordo concluso con il Consiglio, siamo riusciti a garantire la presenza costante di marchi nazionali di qualità, soggetti, ovviamente, alla condizione che rafforzino davvero la protezione dei consumatori e che non siano utilizzati o interpretati impropriamente per scopi protezionisti.</p>
      <p sl="de">La seconda condizione, che siamo sul punto di soddisfare, è che finalmente dovremmo disporre di un marchio europeo di sicurezza che sia almeno pari, se non superiore a questi simboli nazionali. Soltanto allora potremo discutere dell’abolizione dei marchi nazionali.</p>
      <p sl="de">Inoltre, è importante che oggi si svolga questa votazione, e rinnovo i miei più sinceri ringraziamenti al Presidente in carica del Consiglio Vizjak. So quanto sia stato difficile anche per il Consiglio, su cui, senza dubbio, abbiamo esercitato una forte pressione. Avrebbe voluto più tempo per i negoziati con il Parlamento, ne sono pienamente consapevole. Apprezzo che tutti voi vi siate impegnati al fine di garantire che la votazione avvenisse questa settimana, cosa molto positiva, poiché chiarisce a dovere la situazione. Desidero, per questo motivo, esprimere un ringraziamento del tutto speciale.</p>
    </intervention>
    <intervention id="2-026" speaker_id="4336" name="Janelly Fourtou" is_mep="True" mode="spoken">
      <p sl="fr">a nome del gruppo ALDE . – Signora Presidente, naturalmente devo iniziare ringraziando i relatori, gli onorevoli Stubb e Brie, e, in particolare, l’onorevole Schaldemose, per la sua efficienza, quella vivace efficienza che penso abbiamo apprezzato tutti.</p>
      <p sl="fr">A nome della commissione, desidero anche ringraziare l’onorevole McMillan, per essersi reso sempre disponibile, nonché la Presidenza slovena per aver offerto lo slancio necessario volto a ottenere questo pacchetto in prima lettura.</p>
      <p sl="fr">Il gruppo ALDE è soddisfatto del compromesso raggiunto dal momento che sono state affrontate le nostre preoccupazioni, ovvero la responsabilità degli importatori e il sistema del marchio CE.</p>
      <p sl="fr">Siamo tutti interessati ad avere un mercato solido, dotato di operatori economici affidabili che vendono prodotti sicuri. Perciò il gruppo ALDE appoggia le disposizioni che richiedono agli importatori di essere più attenti alla commercializzazione dei prodotti, attribuendo loro una parte di responsabilità per questo aspetto con tutto ciò che comporta.</p>
      <p sl="fr">Per quanto riguarda il sistema del marchio CE, ci riteniamo soddisfatti della distinzione tra le disposizioni del regolamento e quelle della decisione.</p>
      <p sl="fr">Personalmente, mi dispiace che non abbiamo ancora risolto del tutto il problema dell’applicazione di marchi nazionali, una questione ricorrente. Vi ricorderete che, quando abbiamo votato per l’adozione della direttiva macchine nel febbraio 2006, abbiamo chiesto alla Commissione europea un resoconto sull’effetto che precisasse “le condizioni per l’apposizione di altre marcature, nazionali, europee o private, in relazione con la marcatura CE”.</p>
      <p sl="fr">La Commissione ha fatto ciò che doveva fare, ma noi, deputati del Parlamento europeo, e gli Stati membri, credo, non siamo riusciti a mantenere la volontà politica di assumere una posizione risoluta in materia. Possiamo solo dispiacerci di tale fallimento, tuttavia accolgo con favore l’annuncio del Commissario Verheugen che la questione sarà oggetto di uno studio approfondito, perché è di certo ciò di cui abbiamo bisogno.</p>
      <p sl="fr">Il gruppo ALDE sosterrà questo compromesso nella sua forma attuale e accoglieremo il lavoro svolto su questo documento.</p>
    </intervention>
    <intervention id="2-027" speaker_id="28376" name="Leopold Józef Rutowicz" is_mep="True" mode="spoken">
      <p sl="pl">a nome del gruppo UEN . – Signora Presidente, la discussione relativa ai marchi di sicurezza è in corso da anni. Siccome gli Stati sono obbligati a proteggere i propri cittadini dai prodotti che minacciano la vita, o la salute, alcuni hanno introdotto regolamenti che sottopongono certe categorie di merci a vari requisiti quali marchi e certificati, e le pertinenti autorità nazionali sono diventate responsabili del controllo e della vigilanza.</p>
      <p sl="pl">Nell’Unione europea, il marchio CE è obbligatorio per un ampio gruppo di merci. Attesta che il prodotto è sicuro, e deve essere applicato allo stesso modo a un ferro da stiro che costa solo 5 euro e a uno che ne costa 50. Pertanto, non vedo la necessità di aggiungere un segno più/meno.</p>
      <p sl="pl">Le procedure di applicazione del marchio CE non raccolgono grandi obiezioni. Il problema è l’introduzione illecita da parte dei produttori di modifiche a prodotti già dotati di marchio, l’applicazione illegale del marchio CE e l’aggiunta, senza un’idonea procedura di certificazione, di prodotti simili ai certificati già ottenuti.</p>
      <p sl="pl">Di conseguenza, ciò di cui l’Unione europea ha veramente bisogno è un migliore coordinamento delle misure intraprese da tutte le istituzioni finalizzate alla protezione dei consumatori. I suoi confini devono essere sigillati affinché prodotti non certificati non raggiungano il mercato, occorre stabilire un sistema di controllo e d’informazione efficiente, nonché un metodo più rigoroso e uniforme di pene introdotto per assicurare che non avvenga il raggiro del sistema CE. Visto il costo elevato della certificazione, le piccole e medie imprese nell’Unione europea dovrebbero ricevere il sostegno volto a ottenere i marchi in questione. Il gruppo UEN appoggia tutte le misure finalizzate a garantire la protezione dei consumatori e il funzionamento efficace del mercato europeo.</p>
    </intervention>
    <intervention id="2-028" speaker_id="4294" name="Heide Rühle" is_mep="True" mode="spoken">
      <p sl="de">a nome del gruppo Verts/ALE . – Signora Presidente, desidero augurare buon compleanno all’onorevole Harbour, e il proseguimento della nostra proficua collaborazione. Naturalmente, ringrazio tutti e tre i relatori. Come probabilmente sapete, sono stata la relatrice ombra di tutte e tre le relazioni per il mio gruppo, e questo è il motivo per cui sono consapevole degli instancabili sforzi che sono stati compiuti per migliorare i principali aspetti di tale proposta della Commissione. Allo stesso tempo, desidero ringraziare il Commissario Verheugen, che ha nuovamente evidenziato che la proposta lascia il Parlamento in una forma migliore rispetto a quando è arrivata. Ritengo che si tratti di un’osservazione significativa, visto che ci siamo impegnati a fondo su questa normativa. Abbiamo veramente fatto del nostro meglio al fine di migliorare le condizioni non solo delle imprese, ma anche dei consumatori.</p>
      <p sl="de">Il presente pacchetto è caratterizzato da tre elementi. Lo scopo principale del regolamento relativo al mutuo riconoscimento di prodotti legalmente commercializzati è eliminare le barriere non tariffarie, che possono anche essere considerate barriere protezioniste. In sede di commissione, tuttavia, abbiamo mantenuto un equilibrio, a cui ha fatto riferimento il Commissario Verheugen e a cui attribuisco una grande importanza, sebbene talvolta sia stato trascurato durante questa discussione. Da un lato, occorre rimuovere le barriere non tariffarie, mentre, dall’altro dovrebbe rimanere una prerogativa degli Stati membri, naturalmente, determinare se certe condizioni sono applicabili. In Germania, ad esempio, si presenta la questione dei simboli nazisti. Pertanto, se sorgono particolari problemi con certi prodotti che non è possibile ammettere in singoli Stati membri per motivi etici, questi Stati membri devono conservare il diritto a vietare tali prodotti. Si è mantenuto l’equilibrio. Ritengo che questo sia molto importante, poiché rappresenta l’unico modo di generare un ampio consenso tra i consumatori, nonché tra gli imprenditori del settore, per quanto riguarda il mercato interno e il principio di un mercato interno. A questo proposito abbiamo compiuto un enorme passo avanti.</p>
      <p sl="de">Ritengo inoltre che sia significativo aver stabilito punti di contatto, ma anche aver dimostrato che non creano alcuna supplementare ulteriore burocrazia, dal momento che sono già stati definiti nel quadro della direttiva sui servizi e in relazione al mutuo riconoscimento delle qualifiche professionali. Più punti di contatto introduciamo, maggiore potrebbe essere l’onere amministrativo per i singoli Stati membri. Anche a questo proposito, abbiamo agito molto responsabilmente.</p>
      <p sl="de">A nostro avviso, un altro aspetto importante era l’esigenza di affermare, come naturalmente abbiamo fatto, che il mutuo riconoscimento potrebbe funzionare soltanto se le condizioni che disciplinano l’accesso al mercato fossero le stesse in tutti gli Stati membri, e senza dubbio tali condizioni sono differenti. Alcuni Stati membri hanno preferito privatizzare, anche parzialmente, la vigilanza del mercato; altri hanno scelto la certificazione, un organo di certificazione più o meno privato. Abbiamo chiarito che l’accreditamento del mercato non può essere altro che una responsabilità pubblica, e abbiamo attribuito maggiore responsabilità ai singoli Stati membri. Penso sia un passo di grande rilevanza.</p>
      <p sl="de">Naturalmente, la vigilanza del mercato è uno dei principali aspetti per stabilire e mantenere la sicurezza dei prodotti nell’Unione europea. Quando parliamo di rafforzamento delle direttive e dei regolamenti, dovremmo sempre essere ben consapevoli che una direttiva o un regolamento sono efficaci solo quanto gli strumenti che in definitiva ne verificano l’osservanza, in questo caso i metodi di vigilanza del mercato negli Stati membri. A tale proposito, gli Stati membri ora saranno obbligati a sviluppare, finanziare e fornire di personale i propri sistemi di vigilanza. Credo che questa sia una condizione estremamente importante. Nei prossimi anni, il Parlamento deve continuare a esercitare il controllo al fine di garantire l’effettiva applicazione sul mercato di una vigilanza più severa.</p>
      <p sl="de">Un altro elemento importante è la toolbox , di cui era responsabile l’onorevole Schaldemose. Tale decisione quadro ci fornisce una toolbox per direttive future, che garantirà maggiore coerenza giuridica in merito a questioni fondamentali, definendo una posizione chiara e coesa in particolare per quanto riguarda il marchio CE, ma anche sullo status degli importatori nella catena commerciale. Abbiamo aumentato la responsabilità degli importatori nell’Unione europea, un altro passo avanti molto importante.</p>
      <p sl="de">Nel complesso, possiamo ritenerci molto soddisfatti del pacchetto presentato oggi, che gode di un ampio sostegno da parte di tutti i gruppi politici.</p>
      <p sl="de">Consentitemi di concludere ringraziando la Presidenza del Consiglio slovena. Senza il suo risoluto appoggio non saremmo mai riusciti a portare a termine tale questione nel breve tempo a disposizione antecedente la prima lettura. Uno speciale ringraziamento va alla Commissione e al personale della segreteria della commissione per il mercato interno e la protezione dei consumatori. Senza di loro certamente non avremmo potuto attenerci alla tabella di marcia ed elaborare un compromesso effettivo in tempo per la prima lettura.</p>
    </intervention>
    <intervention id="2-029" speaker_id="28331" name="Jaromír Kohlíček" is_mep="True" mode="spoken">
      <p sl="cs">a nome del gruppo GUE/NGL . – Onorevoli colleghi, a differenza di molte altre discipline economiche, il marketing è una scienza reale e, in quanto tale, è dotata di proprie norme e regole precise, che rimangono le stesse indipendentemente da coloro che sono coinvolti. Tra queste norme figurano le specifiche tecniche definite del prodotto, l’attenzione rivolta alla ricerca di differenze concrete tra prodotti simili, nonché lo sforzo di proteggere in circostanze chiaramente stabilite l’indicazione geografica. Quest’ultima, tuttavia, solitamente non ha nulla in comune con i requisiti tecnici del prodotto. Uno degli aspetti del mercato unico è l’impegno nell’evitare una limitazione nella vendita dei prodotti sul territorio di un altro paese imponendo barriere non tariffarie, quali restrizioni quantitative, l’obbligo di ripetere la certificazione in ogni paese, il mancato riconoscimento dei brevetti, parametri specifici di imballaggio ed etichettatura dei prodotti al di fuori delle dogane del mercato comune, eccetera.</p>
      <p sl="cs">Un primo passo, che potrebbe contribuire a eliminare la confusione o probabilmente anche le barriere artificiali alla libera circolazione delle merci, è un’azione di sensibilizzazione. Pertanto, accolgo positivamente lo sforzo volto a istituire nei singoli Stati uno o più punti di contatto prodotti. Il loro scopo principale sarà fornire informazioni sulle norme tecniche in uso in altri Stati membri.</p>
      <p sl="cs">Inoltre, la proposta si concentra sull’onere della prova. In questo contesto, riguarda anche una procedura tecnica che può risultare nel negare l’accesso di un prodotto sul mercato di un altro Stato membro, nonostante sia legalmente commercializzato in altri paesi o nello Stato membro di origine. Nel complesso, la procedura dipende dal miglioramento del dialogo tra le autorità competenti dei singoli Stati membri. Una comunicazione più efficace è l’elemento principale finalizzato alla prevenzione dei rischi connessi al divieto di vendita di un prodotto sul mercato di destinazione.</p>
      <p sl="cs">La difficoltà con le per altro lodevoli iniziative è il tentativo di coprire tutta una serie di prodotti con la direttiva. Sarebbe ingenuo presupporre che un approccio simile o perfino identico sia applicabile ai prodotti industriali, ad esempio automobili, o agli abiti, alle calzature e ai prodotti alimentari. Benché sia pienamente a favore di un approccio unificato, sono convinto che occorra mantenere approcci specifici per i singoli prodotti. Non prevedo possa sorgere alcuna difficoltà nel settore armonizzato, piuttosto nel caso di prodotti laddove i requisiti non sono stati armonizzati, ovvero al di fuori di tale settore.</p>
      <p sl="cs">Il regolamento stabilisce una scadenza di 20 giorni per gli operatori economici per replicare alle decisioni delle autorità nazionali competenti, in base a ciò che è definito l’interesse pubblico, che richiede che un prodotto sia ritirato dal mercato o sia vietato o, in alcuni casi, che siano apportate modifiche prima che il prodotto venga ammesso sul mercato. Un aspetto positivo della proposta è l’accento sulla possibilità di una revisione delle decisioni da parte delle autorità giuridiche nazionali. Secondo me, l’unico elemento poco chiaro della proposta, che appoggio nella sua interezza, è il riferimento al Trattato. Ad esempio, l’articolo 5.2 della scheda finanziaria è intitolato “Valore aggiunto dell’intervento comunitario, coerenza ed eventuale sinergia con altri strumenti finanziari”, situazione che considero inappropriata, dal momento che la ratifica del Trattato di Lisbona è appena iniziata.</p>
      <p sl="cs">Per concludere, vorrei sottolineare che, a mio avviso, il regolamento contribuirà ad affrontare la questione della continua duplicazione di documenti e certificati, che sorge poiché un paese ritiene che i certificati emessi da un’altra autorità siano insufficienti. In passato, in quanto rappresentante di un’azienda esportatrice, ho avuto a cha fare con tali difficoltà, e credo che la proposta in materia favorirà una soluzione.</p>
    </intervention>
    <intervention id="2-030" speaker_id="28513" name="Godfrey Bloom" is_mep="True" mode="spoken">
      <p sl="en">a nome del gruppo IND/DEM . – Signora Presidente, credo di poter essere perdonato per aver pensato di essere incappato un po’ in anticipo in una cerimonia di premiazione agli Oscar di Hollywood: si congratulano tutti l’un l’altro, dandosi pacche sulle spalle, assolutamente fantastico! L’onorevole Stubb è riuscito a ringraziare quasi tutti, ma mi pare abbia dimenticato sua nonna. Sì, onorevole Stubb, ha scordato la nonna!</p>
      <p sl="en">Interessante, no? Ci preoccupiamo di armonizzare, rendere omogeneo, regolamentare, legiferare. È come se questa istituzione in qualche modo avesse un desiderio maniacale di dimostrare il proprio valore tramite una completa attività: positiva, negativa, neutra. Dobbiamo apparire impegnati. Il presupposto è che il cittadino europeo è una specie di bambino ritardato, e noi siamo i genitori ben intenzionati ma autoritari: sappiamo e controlliamo ogni cosa. Non è forse vero? Il livello di esperienza commerciale in quest’Aula è miserevole. Funzionari politici, operai qualificati dotati di nessuna effettiva comprensione del mondo esterno, che elaborano maniacalmente normative imperfette e pericolose, mentre succhiamo avidamente al seno pubblico con il nostro ridicolo atteggiamento.</p>
      <p sl="en">I paesi emergenti, quali India e Cina, che superano la nostra produzione manifatturiera anche mentre sto parlando, devono fissarci basiti. La concorrenza mondiale nel commercio è simile a una partita di calcio. Osservano la nostra formazione sul campo, si dà il fischio d’inizio, e cominciamo assiduamente a calciare il pallone per mettere la palla in rete. Quanto devono divertirsi alle nostre spalle. Non che quest’Aula abbia una qualche legittimità mentre la nuova Costituzione è in elaborazione, contro la volontà delle persone. Ma il loro giorno arriverà, avverrà una resa dei conti, e ce lo saremo ben meritato.</p>
    </intervention>
    <intervention id="2-031" speaker_id="966" name="Jean-Claude Martinez" is_mep="True" mode="spoken">
      <p sl="fr">(Signora Presidente, nell’augurare buon compleanno all’onorevole Harbour, devo dire che sembra di tornare agli anni novanta. Allora ci prodigavamo a fondo per una normativa in preparazione per il mercato unico, e, in apparenza, ci troviamo allo stesso punto, poiché oggi disponiamo di due ulteriori regolamenti e una decisione finalizzati a garantire la libera circolazione delle merci. Non c’è modo di evitare i fatti, e la questione è che i governi sono inclini alla protezione, per non dire al protezionismo. Norme tecniche, compilazione di moduli e requisiti per la sicurezza conducono a barriere non tariffarie. Nella Francia che produce automobili, ad esempio, abbiamo assistito ad anni di insistenza di fari di colore giallo anziché bianco, come metodo volto a limitare il numero di veicoli stranieri sulle nostre strade.</p>
      <p sl="fr">Ora, la Commissione ha proposto un quadro comune per la libera commercializzazione di biciclette e scale, affinché i papà cadano; di giocattoli che espongono i bambini a pericoli mortali; di bollitori per bruciare le mamme, nonché di vari apparecchi con cui i nonni possono rimanere folgorati.</p>
      <p sl="fr">Avevamo l’impressione che, a distanza di 23 anni dalla firma dell’Atto unico europeo, tutto fosse stato fatto e concluso: che la sentenza Cassis de Dijon del 1979, seguita da circa duecento altre decisioni della Corte di giustizia, avrebbe garantito un mutuo riconoscimento dei prodotti di ciascuno da parte di tutti. Bene, c'eravamo sbagliati! Il mercato unico è ancora un mercato molteplice e perciò, al fine di eliminare ogni cavillo normativo e tecnico che ha l’effetto di stabilire nuovamente i confini, la Commissione consiglia di adottare il principio che gli importatori sostengano i costi: devono essere responsabili della sicurezza dei prodotti che importano, e occorre ribaltare l’onere della prova.</p>
      <p sl="fr">Detto ciò, i testi presentati sono un’applicazione dell’ovvio: riaffermano il concetto del riconoscimento reciproco; si sottomettono alla mania per l’etichettatura, definita marchio, con il logo CE, le dimensioni approvate e le sanzioni per un utilizzo improprio; e, dulcis in fundo , 15 anni dopo l’abolizione dei confini e dei controlli doganali, il relatore André Brie chiede maggiori risorse per i funzionari doganali. Ripristinare funzionari doganali in un’area di libero scambio è come se, sebbene in apparenza, Adam Smith, decano del libero scambio, avesse trascorso i suoi ultimi giorni gironzolando per la sua città indossando l’uniforme doganale del padre!</p>
      <p sl="fr">Pertanto propongo di fare così: ristabiliamo i funzionari doganali completi di cappello con la visiera. Probabilmente avremo bisogno di importare i cappelli dalla Cina, ma almeno saremo certi che sono sicuri. Dopo tutto, non vogliamo essere responsabili dell’insolazione di nessun membro della Commissione!</p>
    </intervention>
    <intervention id="2-032" speaker_id="28223" name="Andreas Schwab" is_mep="True" mode="spoken">
      <p sl="de">Signora Presidente, onorevoli colleghi, anch’io dovrei iniziare ringraziando i relatori e gli altri deputati che si sono districati in questo complesso fascicolo, ma in questo caso desidero cominciare in maniera diversa. Una persona che non ritengo sia importante ringraziare è l’onorevole Bloom, che non ha apportato alcun contributo costruttivo alla sostanza della presente discussione con il suo intervento. A questo proposito, non è riuscito nel suo tentativo di rimuovere gli oneri dalle spalle dei cittadini europei. Spero che, ciononostante, mi consentiate di rinnovare gli auguri di buon compleanno che ho espresso ieri sera all’amico Malcolm Harbour.</p>
      <p sl="de">Se questo pacchetto sarà un bel regalo di compleanno rimane da verificare. Dobbiamo attendere e osservare in che modo gli Stati membri applicheranno le decisioni che ora abbiamo preso insieme al Consiglio. Signor Presidente del Consiglio Vizjak, la ringrazio sinceramente per i suoi sforzi in merito, di cui abbiamo parlato in Slovenia, e ringrazio inoltre il Commissario Verheugen. Gran parte della questione dipende da una clausola creata dall’onorevole Stubb, che merita un riconoscimento per il suo agevole passaggio attraverso il Parlamento. Mi riferisco all’inversione dell’onere della prova nel settore non armonizzato del mercato interno. Questo è un principio che renderà molto più semplice la vita nel mercato interno, soprattutto per le piccole e medie imprese, con una burocrazia minima.</p>
      <p sl="de">Spero che tutti gli Stati membri abbiano compreso ciò che spetta loro. Non sarà più compito dei proprietari delle piccole imprese o dei produttori domandare ai governi se i prodotti possono essere importati, ma degli Stati membri, che, d’ora in poi, dovranno dimostrare che tutte le disposizioni emanate sono necessarie e adeguate. Posso garantire che alcuni Stati membri sono sul punto di un brusco risveglio al riguardo. Tuttavia, è un segnale incoraggiante per il mercato interno, nonché per le piccole e medie imprese che vi operano.</p>
      <p sl="de">Sono anche molto grato all’onorevole McCarthy e all’onorevole Fourtou per averci informato che il Parlamento non ha solo iniziato ad applicare il marchio CE e il suo significato quando è stata adottata la normativa quadro relativa al nuovo approccio, ma che, ogni volta che, negli anni recenti, è stata discussa una direttiva in materia di marchio CE, abbiamo ripetutamente chiesto se quest’ultimo, che, come sappiamo, in origine era considerato soltanto un marchio per gli organismi di vigilanza sul mercato, spieghi davvero ai consumatori ciò che desiderano conoscere nel momento in cui acquistano un prodotto. Inutile affermare che è molto difficile stabilire i confini tra i beni di consumo e i prodotti industriali. Naturalmente, siamo consapevoli che occorre una soluzione a costi contenuti, potenzialmente priva di oneri amministrativi. Allo stesso tempo, Commissario Verheugen, siamo grati del fatto che abbia intenzione di condurre uno studio che ha il pieno appoggio della nostra commissione. Speriamo che tale studio arrechi una prova attendibile che possa indicare che il marchio CE, nella sua forma attuale, non fornisce ai consumatori le informazioni necessarie.</p>
    </intervention>
    <intervention id="2-033" speaker_id="1907" name="Barbara Weiler" is_mep="True" mode="spoken">
      <p sl="de">Signora Presidente, signor Commissario, signor Presidente in carica del Consiglio, onorevoli colleghi, circa un anno fa, il 14 febbraio, la Commissione europea ha proposto questo nuovo pacchetto di misure per i prodotti allo scopo di imprimere nuovo slancio al commercio sul mercato interno. Il fatto che oggi siamo riusciti a portare a termine il pacchetto, in poco più di un anno, credo sia indicativo del lavoro molto rapido ed efficiente da parte del gruppo incaricato del suo iter in Parlamento. I deputati qui presenti non hanno svolto alcun ruolo in merito, se posso metterla in questi termini una cosa positiva, e il loro contributo mi ha lasciato l’impressione che tuttora non sanno su cosa è incentrato il pacchetto.</p>
      <p sl="de">Un elemento che mi ha colpito nel corso di questa discussione è stato il numero enorme di ostacoli che ancora esistono sul mercato interno, tenendo presente che era il 1992 quando Jacques Delors ha introdotto il mercato unico. È sorprendente assistere alle reali difficoltà che le piccole e medie imprese affrontano qualora tentino di entrare sul mercato in altri Stati membri dell’UE. Secondo la Commissione, tale pacchetto contiene misure che avranno un effetto su 22 industrie con un volume aggregato annuo nella regione di 1 500 miliardi di euro.</p>
      <p sl="de">Siamo riusciti a garantire che miglioramenti futuri al sistema di vigilanza del mercato saranno basati su criteri uniformi, cosa fondamentale. Quando un mercato è aperto, occorre la presenza di meccanismi di vigilanza. È possibile individuare più facilmente le merci pericolose e renderle sicure, ed effettuare più chiaramente indagini mirate di operazioni fraudolente, nonché il perseguimento degli autori di frode. Come hanno dichiarato altri oratori, nel futuro saranno considerati responsabili non solo i produttori, ma anche gli importatori. Non si tratterà di lettera morta, visto che sarà prevista una disposizione di responsabilità con sanzioni in caso di mancata conformità.</p>
      <p sl="de">Tale sistema di vigilanza sul mercato è inoltre un importante vantaggio per gli operatori del settore che già osservavano le norme, poiché migliora in modo considerevole gli strumenti per l’individuazione delle mele marce tra i produttori e gli importatori. Sono rimasta sorpresa di apprendere che le autorità doganali e gli organismi di vigilanza del mercato finora non sapevano quasi nulla delle reciproche attività. Qui e adesso si porrà fine a questa segretezza e alla presunta protezione di interessi societari.</p>
      <p sl="de">Per quanto riguarda il marchio CE, sono lieta che il Parlamento abbia proseguito per la propria strada. Non abbiamo ceduto alle impulsive richieste da parte delle organizzazioni dei consumatori di un’abolizione del marchio CE o da parte della Commissione di un aggiornamento senza garanzie. Non sono le vie appropriate da percorrere. Ritengo che ora abbiamo compiuto la scelta migliore.</p>
      <p sl="de">Di fronte all’opposizione di alcuni settori, il Parlamento ha inoltre assicurato che saranno preservati i marchi di sicurezza nazionale, non solo quello tedesco ma anche gli altri, finché non si troverà un’alternativa ideale.</p>
      <p sl="de">In quanto membro del gruppo socialdemocratico, sono orgogliosa che sia stato inserito un particolare principio non solo nella nostra risoluzione, ma anche nello stesso regolamento. La formula in questione è stata piuttosto controversa fino all’ultimo minuto, ma siamo riusciti a stabilire che gli organismi di accreditamento non devono farsi concorrenza tra loro, e devono mantenere inviolabile il loro incarico pubblico, per così dire. Credo che questa fosse anche l’opinione generale. L’aspetto importante per tutti noi era la necessità di maggiore trasparenza.</p>
      <p sl="de">È sorprendente osservare la poca collaborazione che ancora esiste, e ritengo che il presente pacchetto spianerà il terreno per una migliore cooperazione anche tra le autorità pubbliche.</p>
      <p sl="de">Permettetemi di concludere con un’osservazione sul pacchetto nel suo complesso. Rappresenta un vantaggio per le imprese d’Europa nonché per i cittadini. Molte cose saranno più semplici, numerosi processi saranno meno burocratici, e, pertanto, di certo meno costosi, e nonostante tutto stiamo ancora elaborando un livello elevato di sicurezza per i consumatori. Per prendere a prestito un’espressione dal mondo finanziario, tale situazione può giustamente essere definita vantaggiosa per tutti.</p>
    </intervention>
    <intervention id="2-034" speaker_id="4560" name="Toine Manders" is_mep="True" mode="spoken">
      <p sl="nl">Signora Presidente, i miei più calorosi ringraziamenti ai relatori, gli onorevoli Stubb, Schaldemose e Brie per il modo rapido e costruttivo con cui hanno portato a termine i loro incarichi. Si tratta di come si dovrebbe legiferare, con rapidità e serietà. Ringrazio inoltre la Commissione e la Presidenza del Consiglio.</p>
      <p sl="nl">L’Europa è stata istituita solo per questo tipo di legislazione ed è positivo fornire un importante stimolo all’economia, soprattutto alle PMI. Ci sono pervenuti numerosi reclami da parte delle piccole imprese per il fatto che le loro esportazioni e operazioni commerciali sono ostacolate dalle frontiere che rimangono chiuse, nonostante tutte le chiacchiere sul mercato unico. Questo comporterà una base più solida per l’Unione europea. Dopo tutto, le piccole imprese rappresentano il principale pilastro della nostra economia, nonché il settore che offre posti di lavoro di cui abbiamo estremamente bisogno nell’Unione europea.</p>
      <p sl="nl">Anche per gli Stati membri questo aspetto costituirà una base più solida, poiché consentirà di risparmiare una gran quantità di costi amministrativi, 150 miliardi l’anno. Il bilancio per quest’anno è di 120 miliardi. Perciò facciamo sì che nessuno Stato membro affermi che l’Unione europea costa troppo, dal momento che, effettivamente, hanno a disposizione il denaro necessario. Qui fuori non ci sono orde di giornalisti pronti a comunicare queste liete notizie, ma penso che valesse parlarne.</p>
      <p sl="nl">In quanto liberali, siamo molto soddisfatti di vedere il mercato unico rafforzato. Un’economia più dinamica significa un’Europa più fiorente, e ciò è vantaggioso per le imprese e i consumatori, nonché per l’Unione europea.</p>
      <p sl="nl">Non intendo usare tutto il tempo a disposizione poiché altri oratori hanno già elogiato la portata del presente pacchetto. Perciò non mi inoltrerò nei dettagli tecnici. Si tratta di un ottimo lavoro, e spero che possiamo approvarlo a voto unanime e che entri in vigore molto presto.</p>
      <p sl="nl">Ora che disponiamo anche dell’inversione dell’onere della prova, le misure intraprese da parte della Commissione europea, qualora gli Stati membri abusino delle procedure di protezione dei nostri mercati, sono piuttosto valide. In questi casi, l’intervento è condotto in modo rapido e appropriato. Pertanto, ritengo che funzionerà in modo corretto.</p>
    </intervention>
    <intervention id="2-035" speaker_id="28391" name="Zdzisław Zbigniew Podkański" is_mep="True" mode="spoken">
      <p sl="pl">Signora Presidente, l’Unione europea rappresenta tutta una serie di valori, esperienza e diversità storica, nonché sociale. Spesso siamo differenti non solo nella nostra passata esperienza, ma anche nelle norme e nei vincoli attuali, trasmessi alle istituzioni europee, ai posti di lavoro e ai cittadini.</p>
      <p sl="pl">Viviamo in un periodo di profondi cambiamenti sociali, economici e culturali che, purtroppo, hanno un impatto negativo. Tuttavia, ha originato anche numerosi sviluppi favorevoli e positivi, tra cui figurano la liberalizzazione dei capitali, dei beni e dei servizi, e la libera circolazione delle persone. Mentre tali sviluppi creano condizioni adeguate per l’attività economica, è anche possibile notare come spesso il capitale abbia la precedenza sulle persone, mettendone a rischio la salute e la vita.</p>
      <p sl="pl">Di conseguenza, occorre rafforzare tutte le possibili procedure di controllo. Il sistema CE dovrebbe essere perfezionato sia sui nostri confini, come hanno sostenuto alcuni Stati membri che sui nostri mercati interni, soprattutto nelle reti commerciali. La serie di merci attualmente prodotte dalle catene di supermercati e ipermercati sfida l’immaginazione, e si tratta di un fatto importante da tenere in considerazione. Dobbiamo ricordare non solo il sistema dei marchi, ma anche gli altri strumenti disponibili volti a stimolare la sensibilizzazione dei consumatori e la capacità di scegliere i prodotti.</p>
    </intervention>
    <intervention id="2-037" speaker_id="28119" name="Kathy Sinnott" is_mep="True" mode="spoken">
      <p sl="en">Signora Presidente, le presenti relazioni sono finalizzate a migliorare il regolamento del mercato per quanto riguarda i prodotti, rafforzando in particolare il riconoscimento del marchio CE e il divieto di usarlo impropriamente. Tutto ciò è positivo, ma nel mio contributo alla discussione, devierò leggermente verso un aspetto che è stato trascurato dalle relazioni, ma che ritengo sia molto importante per il confronto sui prodotti.</p>
      <p sl="en">L’obiettivo delle diverse misure proposte è incoraggiare le persone ad acquistare prodotti e, in questo caso, prodotti europei. In che modo è possibile conciliare questa spinta verso un maggiore consumo con l’esigenza di utilizzare le risorse con buon senso? Vale a dire, per comprendere che si tratta di un elemento da condividere, non solo a livello globale, ma anche con le generazioni future?</p>
      <p sl="en">Alcuni Stati membri sono preoccupati soprattutto di costruire le proprie economie, ma per altri il problema della gestione ambientale responsabile riguarda il commercio. Questi paesi stanno cercando metodi per la quadratura del cerchio del commercio competitivo e mantenere un modello di vita e un uso dei prodotti favorevole e sostenibile. L’efficienza energetica, l’impiego di materiali riciclabili e a bassa tossicità sono tutti passi nella giusta direzione, ma un importante elemento è l’eliminazione dell’obsolescenza programmata, ovvero la realizzazione intenzionale di prodotti che non durano e che non sono riparabili.</p>
      <p sl="en">Quando ho acquistato il mio primo microonde, ne ho comprato apposta uno valido che sarebbe durato. Ha resistito due anni. Nel momento in cui l’ho riportato indietro, mi è stato riferito che non valeva la pena ripararlo e che nessuno sarebbe stato in grado di farlo. Così, ne ho acquistato un altro valido, durato due anni. Ora compro un nuovo microonde ogni anno, il più economico che posso reperire, e poi lo butto via.</p>
      <p sl="en">Con la nostra armonizzazione occorre che lasciamo ai paesi responsabili la scelta di vietare i prodotti dotati di obsolescenza programmata, e che li incoraggiamo soltanto a consentire i prodotti durevoli e riparabili, poiché sono questi Stati a essere bloccati da montagne di rifiuti alla fine del ciclo.</p>
    </intervention>
    <intervention id="2-038" speaker_id="28173" name="Zita Pleštinská" is_mep="True" mode="spoken">
      <p sl="sk">Onorevoli colleghi, mi ha fatto piacere l’atmosfera molto positiva di oggi nel corso della discussione sul mercato interno e desidero ringraziare tutti coloro che hanno contribuito. Naturalmente la democrazia richiede di prestare ascolto anche alle opinioni polemiche, come quelle espresse dal collega, l’onorevole Bloom.</p>
      <p sl="sk">Ho un figlio, Andrej, ed è questo il motivo per cui conosco il significato del suo nome, vale a dire una persona forte e influente. Il titolare di questo nome, il Ministro Vizjak, conferisce a questo confronto una dinamica molto potente. Desidero far notare che non è consueto che il Consiglio sia rappresentato in tali discussioni. La precondizione di base per un corretto funzionamento del mercato interno europeo dei beni è la rimozione degli ostacoli per gli operatori economici e la realizzazione di condizioni favorevoli per le aziende, in particolare per i 23 milioni di piccole e medie imprese. Per quanto riguarda il numero di prodotti dai paesi in via di sviluppo, occorre trovare una soluzione alle sfide della globalizzazione.</p>
      <p sl="sk">Una possibile soluzione è la presenza di norme legislative chiare volte a garantire che tutti i prodotti importati sul mercato europeo siano conformi ai medesimi requisiti di sicurezza di quelli fabbricati nella Comunità. I principi basilari del pacchetto legislativo sulla commercializzazione dei prodotti sono la responsabilità dei produttori di assicurare che i loro prodotti si attengano alle norme europee in vigore da un lato, e la responsabilità degli Stati membri, che devono garantire la vigilanza del mercato dell’Unione europea, dall’altro. Devo ammettere che la questione della normalizzazione europea è diventato essenziale per me quando sono stata relatrice del Parlamento europeo per il suo finanziamento, e sono ancora della stessa opinione anche in quest’Aula.</p>
      <p sl="sk">Comprendo la grande importanza di questa significativa politica dell’Unione europea, e accolgo positivamente il coinvolgimento del Commissario Verheugen. In qualità di relatrice per il gruppo PPE-DE, mi sono anche soffermata sugli emendamenti alla relazione dell’onorevole Christel Schaldemose relativi a maggiori responsabilità degli importatori, alla diminuzione dell’onere amministrativo sulle piccole e medie imprese e sul mantenimento del nuovo approccio come struttura di base per la commercializzazione dei prodotti. Ho inoltre sottolineato la necessità di campagne d’informazione più efficaci al fine di accrescere la sensibilizzazione dei consumatori: è l’elemento fondamentale per accrescere la fiducia del consumatore nel mercato interno dell’UE.</p>
      <p sl="sk">Nei miei emendamenti, mi sono concentrata, in particolare, sui consumatori e sull’importanza di garantire che siano tutelati dai prodotti che mettono in pericolo la loro salute. Ho inoltre sottolineato l’esigenza di campagne d’informazione più efficaci finalizzate alla sensibilizzazione dei consumatori: è l’elemento chiave per accrescere la fiducia del consumatore nel mercato interno dell’UE. Dal punto di vista pratico, possiamo osservare che attualmente il marchio CE non offre garanzie sufficienti sul fatto che un prodotto sia realmente sicuro. Questa è la ragione per cui abbiamo tentato, tramite questo pacchetto legislativo, di attribuire un significato al marchio CE, di introdurre sanzioni in caso di abuso, di rafforzare le norme in merito al marchio e rendere estremamente più rigoroso il sistema dei controlli sul mercato.</p>
      <p sl="sk">Il compromesso raggiunto include l’inserimento di alcuni degli articoli relativi al marchio CE nel regolamento. Si tratta di un passo molto positivo. In conclusione, desidero ringraziare l’onorevole Christel Schaldemose e gli altri relatori per la costruttiva collaborazione che ha contribuito a unificare la terminologia, i processi e i modelli di valutazione della conformità in modo da poterli usare nella revisione delle direttive settoriali, in particolare la sospirata direttiva sui giocattoli, per la soddisfazione di tutti i consumatori europei.</p>
    </intervention>
    <intervention id="2-039" speaker_id="28259" name="Mia De Vits" is_mep="True" mode="spoken">
      <p sl="nl">Signora Presidente, signor Commissario, signor Presidente in carica del Consiglio Vizjak, onorevoli colleghi, ringrazio tutti per il loro contributo in merito, ma soprattutto il relatore, Alexander Stubb, che si è dimostrato molto opportuno nell’includerci, noi relatori ombra per la sua relazione, in tutti gli aspetti delle discussioni. Grazie di tutto.</p>
      <p sl="nl">L’approvazione del pacchetto sui prodotti definisce un importante progresso verso il conseguimento del mercato unico europeo per le merci, e le tre proposte insieme sono strumenti necessari se è nostra intenzione avere un mercato unico che funzioni. Disponiamo del principio di mutuo riconoscimento, ma esiste principalmente sulla carta. Troppo spesso tale principio è ignorato. Oggi il mercato unico non procede come Jacques Delors aveva previsto venticinque anni fa. La Commissione europea calcola che alle imprese costi dal 2 al 10% in più vendere i propri prodotti in un altro Stato membro, poiché il principio di mutuo riconoscimento non è applicato correttamente. In effetti, come sa anche lei, onorevole Stubb, ciò implica costi aggiuntivi per l’Unione, nel complesso pari a 150 miliardi di euro l’anno. Sono cattive notizie per le imprese e i propri dipendenti, ma anche per i consumatori che, di conseguenza, devono pagare prezzi più elevati. Perciò era giunto il momento di rinnovare il principio di mutuo riconoscimento e di applicarlo in modo corretto. D’ora in poi, tale procedura rigorosamente studiata, dotata di un’inversione dell’onere della prova, richiede che la Commissione sia messa al corrente della decisione dello Stato membro al termine della procedura. Spero che anche la Commissione interverrà al termine della procedura nel caso accada che ci siano ancora alcune norme non basate su criteri oggettivi.</p>
      <p sl="nl">Un paio di riflessioni per il futuro: parametri di qualità severi per le autorità di vigilanza nazionali rappresentano un passo avanti, ma, in definitiva, occorre migliorare la collaborazione transfrontaliera laddove riguarda la vigilanza. La nostra commissione per il mercato interno si è recata al porto di Anversa, dove ha visto i servizi doganali domandare più finanziamenti, questione di rilievo per gli Stati membri, ma richiedere anche maggiore cooperazione transfrontaliera, una necessità su cui impegnarsi per l’avvenire.</p>
      <p sl="nl">Secondo, c’è maggiore trasparenza per quanto riguarda il marchio CE, ma concordo con l’onorevole McCarthy e l’onorevole Gebhardt sull’esigenza di lavorare su un effettivo marchio di sicurezza in futuro. Accolgo con favore la risposta positiva fornita in materia dal Commissario Verheugen. Il mutuo riconoscimento deve funzionare meglio, e tutte le parti interessate devono accettare le proprie responsabilità, Stati membri e Commissione compresi. Tuttavia, rimane la seconda migliore soluzione. Nei prossimi anni vogliamo assistere a iniziative legislative finalizzate all’armonizzazione per completare il mercato unico delle merci.</p>
    </intervention>
    <intervention id="2-040" speaker_id="4253" name="Frédérique Ries" is_mep="True" mode="spoken">
      <p sl="fr">Signora Presidente, con tutto il rispetto per l’onorevole Bloom, che ha già lasciato quest’Aula, desidero aggiungermi al coro di plauso per i nostri tre correlatori, ringraziarli per il tempo che hanno dedicato e per la perseveranza nel perseguire ciò che è un ragionevole compromesso e una soluzione reciprocamente vantaggiosa per la produzione europea e per la sicurezza dei consumatori.</p>
      <p sl="fr">Dato che ho soltanto due minuti a disposizione e che parlo in qualità di membro della commissione per l’ambiente, mi perdonerete se porrò l’accento su punti essenziali, e, in particolare, sul problema del sistema del marchio CE. Sette mesi dopo l’episodio della Mattel , e il ritiro dal mercato, come abbiamo già sentito, di oltre 20 milioni di giocattoli di produzione cinese dotati di marchio CE, l’Unione è stata notevolmente sotto pressione per migliorare il sistema del marchio. Negli anni recenti, ha appoggiato un metodo flessibile e facoltativo basato sul nuovo approccio, un metodo che senza dubbio presenta i propri vantaggi, ma che, utilizzato da solo, potrebbe essere meno efficace nel caso certi produttori applichino il marchio CE incuranti delle norme, mettendo pertanto i consumatori a un chiaro rischio in termini di sicurezza.</p>
      <p sl="fr">Questa è la ragione per cui il presente pacchetto di misure è essenziale per fornire alle autorità che si occupano del problema, vale a dire gli organismi di approvazione e certificazione, nonché i servizi doganali, gli strumenti necessari volti a combattere l’uso illecito del sistema di marcatura CE.</p>
      <p sl="fr">Non è una coincidenza che il Parlamento europeo abbia già affrontato la questione in più di un’occasione, più recentemente nella risoluzione sulla sicurezza dei giocattoli del settembre 2007, a favore di una vigilanza del mercato più severa. Il nostro relatore, l’onorevole Brie, ha sottolineato con particolare enfasi questo aspetto.</p>
      <p sl="fr">Già nel gennaio 2004, con l’appoggio degli onorevoli Peter Liese, Karin Scheele e Claude Turmes, la mia relazione in merito alla direttiva sull’ecodesign dei prodotti che consumano energia deplorava le evidenti lacune riguardo alla sicurezza di numerosi prodotti e l’inaffidabilità di certi sistemi di etichettatura, sia obbligatori che facoltativi. Quattro anni dopo sembra siano stati compiuti pochi progressi, e devo dire, parlando a nome dei molti professionisti che hanno collaborato con noi in merito, che è motivo di dispiacere.</p>
      <p sl="fr">Tutti i provvedimenti che offrono una maggiore certezza giuridica e forniscono assistenza supplementare agli operatori del settore e alle PMI sono accolti con favore. Mi riferisco al metodo di contatto limitato dei prodotti promesso nella relazione, nonché all’annuncio dell’onorevole Alexander Stubb di questa mattina relativo al suo personale punto informazioni. Non so se ha in previsione di denominarlo Stubb/SMEs.com, ma gli auguro di avere successo e devo dire che condivido la cautela dei miei colleghi, come espresso nell’interrogazione orale, per quanto riguarda la questione di un marchio supplementare e la sua compatibilità con il sistema esistente.</p>
      <p sl="fr">Mi associo pienamente alla preoccupazione espressa dall’onorevole McCarthy, con il suo istruttivo esempio del bollitore, illustrato questa mattina, e sono grato al Commissario per aver fornito un apporto determinante a tale questione.</p>
      <p sl="fr">In conclusione, signora Presidente, desidero sottolineare che le norme stabilite in quest’Aula saranno utili solo se osservate, come ovviamente dovrebbe accadere, dai produttori europei, dai fornitori, e anche, in particolare, come ha appena fatto notare l’onorevole Mia De Vits, dagli operatori economici dei paesi terzi, soprattutto gli importatori.</p>
    </intervention>
    <intervention id="2-041" speaker_id="28374" name="Wiesław Stefan Kuc" is_mep="True" mode="spoken">
      <p sl="pl">Signora Presidente, negli ultimi anni si sono verificati sempre più casi in cui sono state introdotte sul mercato europeo merci che non rispondevano alle norme UE. Non si tratta soltanto di una questione di giocattoli cinesi. Pesticidi, prodotti per la cura delle piante, e addirittura medicinali, sono stati piratati, cosa che non solo non proteggono o non curano, ma, in numerose occasioni, sono effettivamente pericolosi. Le tre relazioni presentate, degli onorevoli Brie, Schaldemose e Stubb, riguardano l’introduzione di beni sul mercato europeo, l’applicazione di norme tecniche a prodotti legalmente commercializzati e disposizioni per l’accreditamento e la vigilanza sul mercato. Non violano il principio di base della libera circolazione delle merci nel mercato dell’UE, ma rendono possibile tutelare tale mercato e allo stesso tempo proteggere i nostri cittadini.</p>
      <p sl="pl">Come sostengono i relatori, occorre garantire che siano eliminate le eccezioni, che siano applicati i regolamenti e le decisioni proposte e che operino il più ampiamente possibile. Se fattibile, sarebbe auspicabile elaborare un unico documento sul modello di altri regolamenti simili, che trattano i problemi in maniera esauriente. Eviteremmo quindi numerose ripetizioni di argomenti e terminologia che potrebbero generare interpretazioni contraddittorie. I progetti e le relazioni proposti costituiscono un’ottima base per un documento omogeneo esaustivo.</p>
    </intervention>
    <intervention id="2-042" speaker_id="28275" name="Małgorzata Handzlik" is_mep="True" mode="spoken">
      <p sl="pl">Signora Presidente, faccio i miei complimenti a tutti e tre i relatori per aver svolto un lavoro eccellente e costruttivo. L’introduzione di merci in circolazione sul territorio dell’Unione è senza dubbio una questione molto importante. Tutti noi ricordiamo i recenti problemi causati dall’immissione di giocattoli pericolosi sul mercato dell’UE. Questi giocattoli non erano stati individuati dalle autorità di controllo europee poiché, come in molti altri casi, il sistema di sorveglianza si è dimostrato inefficace.</p>
      <p sl="pl">Accade sempre più di frequente che i produttori applichino il marchio CE ai propri prodotti senza alcun controllo, sebbene le merci in questione non soddisfino i criteri dell’UE. Inoltre, il marchio CE è ripetutamente contraffatto. Queste e altre ragioni si trovano alla base del pacchetto proposto dalla Commissione relativo all’introduzione delle merci nel mercato europeo.</p>
      <p sl="pl">Desidero soffermarmi su uno dei tre elementi del presente pacchetto: la relazione dell’onorevole Brie sull’accreditamento e la sorveglianza del mercato. La questione del marchio CE affrontata in questa relazione mi sembra di particolare importanza. Sono lieta che i deputati abbiano preso posizione a sostegno del marchio CE in quanto principale garanzia di conformità con le norme UE e, cosa fondamentale, che tutti si siano mostrati a favore del rafforzamento della sua situazione.</p>
      <p sl="pl">Un problema essenziale dibattuto a questo proposito è stato quello degli altri marchi nazionali esistenti sul mercato dell’UE. Intendo sottolineare che, quando ha aderito all’Unione europea, alla Polonia è stato ribadito che non era possibile inserire i marchi di sicurezza di altri paesi nel proprio sistema nazionale. Ci siamo attenuti a questa indicazione, eliminando addirittura il nostro marchio B, il simbolo polacco della sicurezza dei prodotti. Perciò per noi era importante che fosse seguito l’approccio europeo e che, nella nuova normativa, fosse rispettato il principio di non discriminazione tramite l’inserimento di un divieto sull’introduzione di nuovi marchi di sicurezza diversi da quello CE.</p>
      <p sl="pl">Sono molto soddisfatta di vedere che il Consiglio, la Commissione e il Parlamento hanno mantenuto questa posizione eliminando le clausole pertinenti e conservando lo status quo . Tuttavia ritengo che dovremmo collaborare per quanto riguarda il marchio europeo CE nell’ottica di eliminare altri marchi dal mercato sul lungo periodo, sebbene un’iniziativa a questo scopo dovrà attendere finché la Commissione non abbia esaminato la questione.</p>
    </intervention>
    <intervention id="2-043" speaker_id="28131" name="Anna Hedh" is_mep="True" mode="spoken">
      <p sl="sv">Grazie signora Presidente. Desidero anche ringraziare di cuore i relatori per il loro ottimo lavoro. È stato molto interessante seguirli nella loro attività.</p>
      <p sl="sv">Benché sia a favore di una collaborazione più che intergovernativa in effetti, deduco che esistono casi in cui occorre che le nostre norme siano uniformi per quanto possibile nell’Unione. Il pacchetto legislativo in merito alla commercializzazione dei prodotti sul mercato interno è uno di questi casi, dal momento che, ciò che produciamo e importiamo nell’UE circola liberamente sul mercato interno. Secondo me, la sicurezza dei consumatori sul mercato è della massima importanza.</p>
      <p sl="sv">Accolgo quindi con favore le proposte dei relatori nel pacchetto legislativo, che, in diversi casi, migliorano quelle della Commissione. Ad esempio, l’onorevole Schaldemose desidera che agli importatori sia attribuita la responsabilità di garantire che i prodotti che importano siano conformi alle norme dell’UE.</p>
      <p sl="sv">Ritengo che sia un aspetto particolarmente importante, ora che siamo anche sul punto di riesaminare la direttiva sulla sicurezza dei giocattoli, considerati i problemi sul mercato dei giocattoli che di recente sono stati al centro dell’attenzione. Penso sia ovvio che gli importatori dovrebbero essere responsabili e rischiare sanzioni se introducono prodotti pericolosi. Chi altro? Dobbiamo inoltre modificare e rafforzare il sistema del marchio CE. Anche se si tratta proprio della questione più delicata, credo che i relatori abbiano compiuto progressi reali.</p>
      <p sl="sv">Come ha affermato l’onorevole Schaldemose, il sistema del marchio CE non è la soluzione a tutti i nostri problemi di sicurezza sul mercato interno. Tuttavia, numerosi consumatori attualmente pensano che il marchio CE significhi che i prodotti sono sicuri, nondimeno laddove riguarda i giocattoli e i gadget . Abbiamo visto l’esempio del bollitore e di un giocattolo illustrato dall’onorevole McCarthy. È nostro dovere garantire che sia rafforzato il sistema di marchi e che funzioni davvero la vigilanza del mercato in tutti gli Stati membri.</p>
      <p sl="sv">Infine, desidero sottolineare ancora una volta che i nostri consumatori devono occupare il posto d’onore, poiché senza consumatori sicuri e fiduciosi, non avremo un mercato fiorente.</p>
    </intervention>
    <intervention id="2-044" speaker_id="39719" name="Magor Imre Csibi" is_mep="True" mode="spoken">
      <p sl="ro">Consentitemi di formulare alcune osservazioni relative al marchio CE. Attualmente, è applicato a qualsiasi prodotto incluso in una direttiva europea. Finché i produttori possono applicare il marchio alla maggior parte dei beni senza alcun controllo da parte di una terza autorità o di un organismo indipendente, questo marchio non sarà valido. Questo è il primo problema.</p>
      <p sl="ro">Di conseguenza, tutti noi concordiamo che l’attuale sistema del marchio CE per i prodotti non è in grado di rappresentare una garanzia di sicurezza per i consumatori europei. In effetti, non è stato concepito con l’intenzione di fungere da marcatura di sicurezza.</p>
      <p sl="ro">Egregio Commissario Verheugen, lo scorso anno ha dichiarato che non disporremo mai del 100% di sicurezza sui prodotti. Questa è la ragione per cui chiedo alla Commissione europea di prendere in considerazione, oltre a una più attenta vigilanza del mercato e a controlli doganali più rigorosi, pene più severe per le imprese che fabbricano o importano prodotti che non sono conformi alle norme e alle direttive europee.</p>
      <p sl="ro">Non dimentichiamoci che gran parte dei consumatori europei crede, senza essere informata, che un prodotto dotato di marchio CE sia fabbricato in Europa o sia stato certificato da un organismo europeo indipendente. Questo è il secondo problema. Perfino il Commissario Verheugen ritiene che l’attuale marchio CE possa essere un po’ disorientante. Tale situazione è inammissibile e, per questo motivo, domando alla Commissione europea di avviare campagne informative per i consumatori europei, in modo che non scambino il marchio CE per un simbolo di qualità e sicurezza.</p>
      <p sl="ro">Signor Commissario, cari colleghi, siamo tutti d’accordo che dovrebbe esistere un marchio finalizzato ad attestare la sicurezza dei prodotti. Magari l’attuale marchio CE sarà perfezionato o ci sarà un marchio supplementare; si deve trovare la soluzione quanto prima. Il mercato interno comporta, oltre alla libera circolazione delle merci, interventi efficaci per la protezione dei consumatori.</p>
    </intervention>
    <intervention id="2-045" speaker_id="28352" name="Zuzana Roithová" is_mep="True" mode="spoken">
      <p sl="cs">Signor Commissario, lo sviluppo dinamico del mercato interno europeo e l’importazione ancora più dinamica di merci pericolose, soprattutto dalla Cina, ci costringono a modernizzare le norme relative alla commercializzazione dei prodotti, incluse quelle non armonizzate. Questo triplo pacchetto legislativo semplifica le formalità amministrative, facilitando gli Stati membri nel migliorare la vigilanza del mercato dell’UE, che oggi non funziona a un solo livello. Questo è il motivo per cui, dopo un confronto approfondito, stiamo rafforzando i requisiti sull’intera catena di fornitura, iniziando da produttori nell’UE o in Cina, fino agli importatori e ai fornitori nell’UE. È in corso l’armonizzazione delle norme per l’accreditamento degli organismi e del mutuo riconoscimento della certificazione.</p>
      <p sl="cs">Oltre agli organismi di vigilanza, sta assumendo maggiore importanza il ruolo del consapevolezza dei consumatori: i consumatori informati dovrebbero essere in grado di distinguere tra i prodotti da come sono etichettati, da qui i nostri sforzi volti a rafforzare il senso del marchio CE europeo, che indica alle autorità di sorveglianza e ai consumatori informati che i prodotti soddisfano i criteri europei di qualità e sicurezza. Occorre anche lottare contro il suo sfruttamento, compresa quella confusione intenzionale con altri marchi quali China Export .</p>
      <p sl="cs">Ho scoperto che il marchio europeo non è ancora stato registrato, ho quindi domandato alla Commissione di farlo. Benché quest’ultima abbia reso noto che il processo di registrazione è stato avviato, nell’avviso pubblicato non compariva la domanda di registrazione. Esorto nuovamente la Commissione ad agire al riguardo.</p>
      <p sl="cs">Signor Commissario, la esorto con forza a registrare il marchio europeo per i marchi internazionali. Entrambi i provvedimenti semplificheranno ulteriori iniziative giuridiche contro l’uso improprio, incluse quelle che sfociano in un indennizzo. Ritengo che ritardi in tal senso siano ingiustificabili. Desidero riconoscere l’eccellente lavoro della Commissione per quanto riguarda l’elaborazione di questo “pacchetto prodotti”, e soprattutto l’impegno preciso di tutti i relatori, con cui mi congratulo per l’ottimo risultato.</p>
    </intervention>
    <intervention id="2-046" speaker_id="1337" name="Manuel Medina Ortega" is_mep="True" mode="spoken">
      <p sl="es">Signora Presidente, quasi trent’anni fa la Corte di giustizia ha stabilito il principio di mutuo riconoscimento nella sentenza Cassis de Dijon . Uno dei relatori di oggi, l’onorevole Stubb, afferma che il presente pacchetto di misure è un tentativo di applicare la sentenza Cassis de Dijon a un livello normativo. La sentenza, tuttavia, non può essere sostituita da un testo legislativo, poiché, in effetti, la sentenza rappresenta uno strumento impiegato dalla Corte di giustizia per imporre l’armonizzazione del mercato interno.</p>
      <p sl="es">L’attuale pacchetto sostituisce una necessità maggiore che è emersa in questa discussione, ovvero la necessità di un’autentica armonizzazione della produzione nell’Unione europea.</p>
      <p sl="es">L’attuale sistema di mutuo riconoscimento implica essere aperti a catene che si spezzano nel punto più debole. Ciò si è verificato, ad esempio, con il morbo della mucca pazza quando il governo inglese decise di deregolamentare la procedura per la lavorazione di farine di carne e ossa. È accaduto anche recentemente in un altro campo, con Equitable Life , quando il settore finanziario è stato disciplinato in modo inadeguato.</p>
      <p sl="es">Il pacchetto determina un passo avanti, tuttavia piccolo, poiché è ovvio solo per i governi non rinunciare a proteggere i propri cittadini, l’onorevole Hedh lo ha ricapitolato con esattezza, dato che, primo, ci sono governi che non riescono a stabilire il livello più elevato di controllo, e, secondo, non esiste un sistema di vigilanza svolto dall’Unione europea. In breve, si tratta di un modesto surrogato per un regolamento autentico a livello europeo volto a sostituire le 27 serie di norme nazionali.</p>
      <p sl="es">Il Parlamento europeo probabilmente approverà questo pacchetto e ritengo che sia valido, ma non possiamo dormire sugli allori, poiché senza un autentico regolamento comunitario, senza un’effettiva certificazione di qualità che tranquillizzi i cittadini dell’Unione europea, non compiremo progressi nella realizzazione del mercato per i prodotti europei.</p>
      <a text="(Applausi)"/>
    </intervention>
    <intervention id="2-047" speaker_id="28227" name="Anja Weisgerber" is_mep="True" mode="spoken">
      <p sl="de">Signora Presidente, onorevoli colleghi, il fatto che siamo in grado di adottare il pacchetto prodotti in prima lettura dice tutto dell’eccellente collaborazione all’interno del Parlamento europeo, nonché tra il Parlamento e il Consiglio.</p>
      <p sl="de">Si tratta di un importante progetto normativo, sia per gli operatori del settore commerciale, sia, soprattutto, per i consumatori. Tramite il presente pacchetto eliminiamo gli ostacoli al commercio, dovuti a norme tecniche diverse negli Stati membri. Allo stesso tempo, garantiamo la qualità dei prodotti commercializzati sul mercato europeo. La nuova normativa assicurerà che i prodotti non conformi alle disposizioni europee o pericolosi siano ritirati dal mercato in tempi rapidi o non lo raggiungano affatto. Occorre segnalare senza indugi i prodotti pericolosi alla Commissione, in modo che siano tolti dalla circolazione in tutti i paesi membri. Sarà migliorata la cooperazione con paesi non appartenenti all’UE, basti pensare alla Cina, conformemente al regolamento grazie a misure quali programmi congiunti e scambi di competenze tecniche.</p>
      <p sl="de">Grazie a queste nuove disposizioni, garantiremo una vigilanza efficiente sul mercato e migliori controlli in Europa. Elementi che, dopo tutto, sono gli unici a essere essenziali.</p>
      <p sl="de">Nel corso di tutte le nostre discussioni e consultazioni, abbiamo posto l’accento sul consumatore. Il marchio CE, ad esempio, implica la conformità del produttore con i requisiti europei per il prodotto in questione. Ora, tuttavia, gli importatori devono sostenere una maggiore responsabilità accanto ai produttori. In particolare, sono vietati marchi CE falsi o ingannevoli, e coloro che li utilizzano saranno sottoposti ad azione penale negli Stati membri. Tutte queste iniziative tutelano i consumatori, ma anche gli operatori del settore onesti, che rispettano tutte le norme. Uno dei nostri principali successi è stato il mantenimento dei marchi nazionali di sicurezza sperimentati e verificati, quale il simbolo tedesco “GS”. I consumatori hanno familiarità con questi marchi e si fidano.</p>
      <p sl="de">Giovedì adotteremo una serie di norme che promuove il commercio dei prodotti sul mercato interno nel modo più efficace, proteggendo al tempo stesso, aspetto davvero importante, i consumatori tramite una migliore vigilanza.</p>
    </intervention>
    <intervention id="2-048" speaker_id="28177" name="Bernadette Vergnaud" is_mep="True" mode="spoken">
      <p sl="fr">Signora Presidente, signor Commissario, onorevoli colleghi, i consumatori europei si attendono che i prodotti acquistati dispongano di una migliore tutela della sicurezza. Troppo spesso sentiamo tra le notizie della televisione che un certo prodotto di un paese al di fuori dell’Unione europea rappresenta un rischio per la sicurezza o la salute. Questo pacchetto di misure è una risposta di grande effetto a tali problemi, e desidero rimarcare il lavoro svolto dai tre relatori durante i negoziati, insistendo sull’importanza della protezione dei consumatori.</p>
      <p sl="fr">Nell’attuale ambiente di sicurezza dei prodotti, sono assolutamente necessari nuovi strumenti giuridici. In particolare, desidero porre l’accento sull’interrogazione orale posta sulla revisione delle norme sull’uso del marchio CE.</p>
      <p sl="fr">Finora, i cittadini europei hanno considerato il marchio un simbolo di fiducia e garanzia di sicurezza, laddove in realtà non è altro che una dichiarazione del produttore che la merce è conforme alla normativa europea. Ciò significa che troppo spesso è stato applicato in modo forzato e utilizzato impropriamente. Basta soltanto ripensare alla questione dei giocattoli Mattel . Sono molto impaziente di vedere una proposta della Commissione per un marchio supplementare che fornirà al sistema maggiore affidabilità e perfezionerà le informazioni dei consumatori, nell’ottica di rendere più sicuri i prodotti importati. Non nutro dubbi, tuttavia, che la signora Commissario Kuneva si sia impegnata ad affrontare il problema. Ha sempre offerto il proprio appoggio per migliorare la fiducia dei consumatori.</p>
      <p sl="fr">Occorre una vigilanza più rigorosa del mercato, ed è quello che propone la relazione dell’onorevole Schaldemose, al fine di prevenire gli usi impropri del sistema del marchio e chiarire le responsabilità degli importatori e dei produttori, poiché, in definitiva, sono gli unici a essere responsabili nell’introdurre sul mercato merci sicure, e siamo ben consapevoli che la cooperazione tra autorità nazionali di sorveglianza sul mercato e servizi doganali è eterogenea.</p>
      <p sl="fr">La maggiore priorità è far sì che gli importatori siano direttamente responsabili della sicurezza dei prodotti che introducono sul mercato. Attualmente, è molto difficile infliggere loro sanzioni, poiché, in alcuni casi, nel momento in cui tali problemi emergono in Europa, i produttori hanno chiuso gli stabilimenti e sono scomparsi. È una situazione che non possiamo più accettare.</p>
      <p sl="fr">Desidero terminare ringraziando l’onorevole Schaldemose per aver tenuto in considerazione le condizioni delle piccole e medie imprese per quanto riguarda le procedure di valutazione di conformità. La sfida è stabilire un giusto equilibrio tra le procedure che potrebbero essere gravose e dispendiose per le microimprese, incluso il settore dell’artigianato, senza esonerarle dalle proprie responsabilità.</p>
    </intervention>
    <intervention id="2-049" speaker_id="2209" name="Agnes Schierhuber" is_mep="True" mode="spoken">
      <p sl="de">Signora Presidente, signor Commissario, signor Presidente in carica del Consiglio, desidero esprimere i miei ringraziamenti per questa relazione e ricordare a quest’Aula che il marchio CE dell’Unione europea significa che un prodotto è conforme alle norme europee di qualità e affidabilità. Non devono esserci dubbi di nessun genere che in futuro i prodotti importati saranno tenuti a rispettare esattamente le medesime disposizioni applicate alle merci prodotte nell’Unione europea. Soltanto allora disporremo di condizioni concorrenziali omogenee. Dovrà anche essere possibile, tuttavia, continuare ad apporre marchi in modo visibile ai prodotti con simboli riconosciuti degli Stati membri, visto che siamo consapevoli che ispirano grande fiducia in moltissimi consumatori.</p>
      <p sl="de">In conclusione, permettetemi di affermare che rivestono inoltre grande importanza i marchi supplementari per le specialità regionali e per i prodotti alimentari biologici, poiché sappiamo che anche questi sono ampiamente riconosciuti e sicuri sul mercato europeo e oltre, e tale buona reputazione va favorita.</p>
    </intervention>
    <intervention id="2-050" speaker_id="28373" name="Bogdan Golik" is_mep="True" mode="spoken">
      <p sl="pl">Signora Presidente, accolgo con favore il pacchetto presentatoci oggi in quanto si tratta di un passo avanti, sia per i consumatori che per gli operatori europei del settore. Vorrei dire alcune parole sul mutuo riconoscimento. Non so se vi rendete conto, onorevoli colleghi, che sono già trascorsi 30 anni da quando la Corte europea di giustizia ha pronunciato la propria sentenza a riguardo di tale principio.</p>
      <p sl="pl">Purtroppo, la situazione relativa all’applicazione del principio del mutuo riconoscimento da parte degli Stati membri, elemento fondamentale per il funzionamento del mercato comune, è tutt’altro che soddisfacente. È diventata prassi ordinaria per le aziende essere soggette a gravose procedure amministrative prima che possano introdurre beni sul mercato. In quanto imprenditore io stesso , incontro direttamente tali formalità burocratiche da molti anni.</p>
      <p sl="pl">Non so se vi rendiate conto che i costi sostenuti dalle imprese nell’Unione europea come conseguenza della non conformità al principio di mutuo riconoscimento sono immensi, e la stessa Unione incorre in perdite pari a circa 150 miliardi di euro. Pertanto, se abbiamo ancora intenzione di rendere forte e competitiva l’economia europea nel quadro della strategia di Lisbona, e in un futuro non troppo lontano, rispetto a India, Cina, Brasile e altre potenze, dobbiamo accettare tale principio come consueto per tutti noi e offrire un adeguato riconoscimento.</p>
    </intervention>
    <intervention id="2-051" speaker_id="photo_generic" name="Andrej Vizjak" is_mep="True" mode="spoken">
      <p sl="sl">Presidente in carica dl Consiglio . − Onorevoli deputati, vorrei condividere con voi alcune riflessioni finali relative all’importanza del presente accordo in merito ai tre atti legislativi che abbiamo pressoché completato e che contribuiranno in maniera significativa a migliorare la gestione del mercato interno. Michel Ayral oggi sarebbe certamente soddisfatto. Ci manca molto.</p>
      <p sl="sl">In seguito all’ampio lavoro svolto dai nostri colleghi tedeschi e portoghesi a nome del Consiglio, prima che la Slovenia assumesse la Presidenza, il compito dell’armonizzazione finale tra le istituzioni dell’Unione europea spettava alla Presidenza slovena. Accolgo con favore l’effettiva collaborazione che abbiamo ricevuto da parte di tutti nel portare a termine, qualcuno direbbe, questo difficile compito in modo relativamente efficiente e rapido.</p>
      <p sl="sl">Abbiamo aderito all’Unione europea meno di quattro anni fa e, nell’assumere la Presidenza, abbiamo accettato un’enorme sfida che comporta un’immensa responsabilità. Questo è il motivo per cui siamo particolarmente lieti di essere stati coinvolti nel compimento di questo importante compito, che è così rilevante per tutti gli Stati membri dell’Unione europea.</p>
      <p sl="sl">A mio avviso, l’applicazione del pacchetto ci permetterà soprattutto di garantire i seguenti interventi. Primo, elimineremo il protezionismo che esiste su alcuni mercati nell’Unione europea, e questa azione di certo stimolerà la competitività della loro economia. Ritengo che il protezionismo sia il principale ostacolo allo sviluppo della concorrenza e della competitività tra gli operatori economici su questi mercati.</p>
      <p sl="sl">Secondo, assicureremo un trattamento uniforme e un’assistenza reciproca tra le autorità nazionali per la vigilanza dei prodotti commercializzati, controlli effettivi della sicurezza sui prodotti realizzati da imprese europee e su quelli provenienti da paesi terzi, e, naturalmente, una normativa tecnica futura più coerente. Il risultato finale sarà un ambiente più favorevole per gli operatori economici, soprattutto per le piccole e medie imprese. Inoltre, e di grande importanza per i nostri cittadini, il pacchetto garantirà elevati livelli di sicurezza per i prodotti sul mercato dell’Unione europea.</p>
      <p sl="sl">Sono quindi convinto che il presente pacchetto rappresenti un primo importante passo nei nostri sforzi futuri. Oggi abbiamo discusso a lungo di quei passi futuri, che sono sfide fondamentali per il lavoro che dobbiamo svolgere.</p>
    </intervention>
    <intervention id="2-052" speaker_id="photo_generic" name="Günter Verheugen" is_mep="True" mode="spoken">
      <p sl="de">Vicepresidente della Commissione . − Signora Presidente, onorevoli deputati, permettetemi di iniziare aggiungendo alcune osservazioni sulle dirette implicazioni economiche. Effettivamente si tratta della situazione in cui le norme relative al riconoscimento reciproco sono applicabili al 21% della produzione industriale europea, una quantità davvero notevole.</p>
      <p sl="de">Inoltre, se questo sistema di mutuo riconoscimento funzionasse perfettamente, ovvero se fosse applicato in modo completo dappertutto, il risultato sarebbe un aumento dell’1,8% del PIL europeo, che rappresenta di certo un impatto macroeconomico notevole. È vero anche il contrario, considerato che, secondo i nostri calcoli, il valore potenziale del mercato interno calerebbe del 10% se il mutuo riconoscimento non funzionasse, in altre parole se non fosse praticato; in effetti, tale situazione sarebbe pari a un buco annuo di quasi 150 miliardi di euro.</p>
      <p sl="de">L’onorevole Roithová ha posto una domanda sulla registrazione del marchio CE. Effettivamente, non abbiamo potuto procedere fino allo scorso anno, poiché era necessario un emendamento alla normativa europea pertinente. Il procedimento è in corso, e presumo che le decisioni odierne contribuiranno ad accelerarlo. Non è pienamente nelle nostre mani, ma ci stiamo adoperando per completare tale registrazione quanto prima.</p>
      <p sl="de">L’onorevole Csibi ha ricordato, in tono critico, che lo scorso anno ho affermato che non fosse realizzabile il 100% della sicurezza dei prodotti. Consentitemi quindi di porre nuovamente l’accento sul fatto che non esiste una sicurezza dei prodotti assolutamente garantita. Anche se tutti i prodotti sono certificati da una terza parte indipendente, tale organismo non è in grado di verificare ogni singolo articolo in produzione.</p>
      <p sl="de">Il controllo è sempre limitato a un prototipo, e i problemi non si verificano quando si presenta il prototipo, ma durante la consueta routine della produzione in serie. Persino nel caso di prodotti a cui applichiamo le più rigorose norme di sicurezza, quali farmaci soggetti a prescrizione medica e autoveicoli, sentiamo ricorrenti resoconti di difetti di fabbricazione e di ritiri di prodotti. L’idea di poter offrire ai consumatori la prospettiva di una sicurezza dei prodotti al 100% è un’illusione.</p>
      <p sl="de">Per questo motivo, occorre insistere (è la nostra unica alternativa) sul fatto che coloro cui incombe la responsabilità nella catena la assumano appieno. Questo parte dai fornitori dei fattori di produzione, poi riguarda i produttori e, nel caso di merci importate, anche gli importatori.</p>
      <p sl="de">Questa è anche la risposta alla domanda dell’onorevole Purvis: tramite le nuove norme stiamo cercando di stabilire che gli importatori in Europa siano responsabili di garantire che i prodotti importati sono sicuri e rispettano qualsiasi disposizione pertinente. In altre parole, gli importatori europei si assumono l’onere della sicurezza dei prodotti provenienti da di fuori dell’UE, e chiunque subisca perdite o danni provocati da un prodotto pericoloso o difettoso, non deve rintracciare qualche produttore o simile in paesi lontani oltre i confini dell’Unione europea, ma può citare l’importatore europeo. Posso garantirvi che questa norma avrà profondi effetti pratici.</p>
      <p sl="de">Ed è la risposta per la maggior parte delle domande specifiche. Consentitemi di cogliere questa opportunità per ringraziarvi nuovamente per lo spirito positivo e concreto con cui è stato condotta la discussione. Se l’onorevole Malcolm Harbour è ancora presente, permettetemi di dirgli che, per quanto mi riguarda, ogni giorno potrebbe essere il suo compleanno se tutti i compleanni sono coronati da successi così positivi.</p>
      <a text="(Applausi)"/>
    </intervention>
    <intervention id="2-053" speaker_id="4298" name="André Brie" is_mep="True" mode="spoken" role="relatore">
      <p sl="de">Signora Presidente, abbiamo ottenuto un consenso così vasto che posso soltanto ringraziare per la discussione, e non c’è nulla che desidero ripetere. I due o tre interventi di dissenso erano privi di sostanza, e per questa ragione non ne terrò conto. Ciononostante, permettetemi di sottolineare l’evidente armonia di oggi. Ritengo che il pacchetto che siamo in procinto di adottare sia un valido strumento normativo. Negli ultimi anni, tuttavia, non è tanto stata la nostra normativa a creare problemi, quanto la sua applicazione negli Stati membri. Ovviamente non accade sempre un caso Mattel citato in precedenza, in cui milioni di giocattoli sono stati ritirati dal mercato, ma questi contrattempi, ogni volta e ovunque si verifichino nell’Unione europea, indicano che la vigilanza semplicemente non funziona.</p>
      <p sl="de">Prendiamo il sistema RAPEX, che sottolinea le grandi disparità tra i metodi di sorveglianza sul mercato dei paesi europei. Tali differenze non sono più accettabili. Invito pertanto gli Stati membri a garantire che gli strumenti che stiamo adottando in quest’Aula, nonché i meccanismi di vigilanza del mercato già esistenti finalizzati alla sicurezza dei consumatori, siano messi realmente in pratica.</p>
      <p sl="de">Infine un’ultima osservazione a titolo personale. Abbiamo ringraziato numerose persone oggi. Durante l’elaborazione della mia relazione, ho avuto la meravigliosa esperienza di collaborare con colleghi fantastici del personale amministrativo della nostra commissione per il mercato interno e la protezione dei consumatori. Senza di loro non avremmo potuto realizzare questo testo. Permettetemi, dunque, di ringraziare in special modo Peter Traung e Luca Visaggio.</p>
    </intervention>
    <intervention id="2-054" speaker_id="37312" name="Christel Schaldemose" is_mep="True" mode="spoken">
      <p sl="da">relatrice . − Signora Presidente, sono grata anche per i numerosi commenti positivi e favorevoli formulati durante le odierne procedure. Ciò dimostra semplicemente che in effetti abbiamo svolto un ottimo lavoro l’anno scorso e abbiamo assicurato che fossero inseriti i più numerosi punti di vista possibili, aspetto che mi rende molto soddisfatta.</p>
      <p sl="da">Tuttavia, desidero formulare due osservazioni per replicare ad alcune questioni sorte durante i confronti di oggi, che riguardano il marchio CE. È assolutamente vero che è disorientante per i consumatori e che occorre questo studio relativo a un possibile marchio di sicurezza per il consumatore. Ciononostante, intendo altresì sottolineare che con il presente pacchetto il sistema CE sarà ampiamente migliorato tramite una vigilanza potenziata sul mercato e l’obbligo per gli Stati membri di procedere in caso di utilizzo improprio del marchio CE. In confronto a ciò di cui disponiamo attualmente, il marchio e il sistema CE saranno perfezionati in modo significativo. La situazione migliorerà in relazione all’uso del marchio in quanto strumento da parte delle autorità di vigilanza del mercato. Qualora un produttore applichi consapevolmente il marchio CE, attesta di rispettare le norme dell’UE. In caso contrario, è quindi possibile punirlo. Non può asserire di ignorare ciò che stava compiendo. Si tratta di un progresso notevole. La questione che non riusciamo ad affrontare è il rapporto con i consumatori, a cui il Commissario ha risposto in maniera molto positiva affermando che è opportuno impegnarsi a fondo in merito.</p>
      <p sl="da">Si è discusso se fosse giusto o sbagliato elaborare un accordo in prima lettura. Penso che il confronto di oggi abbia semplicemente dimostrato che molte persone sono interessate, dal momento che riguarda tre relazioni con numerosi relatori ombra e così via. Molti deputati sono stati coinvolti nel lavoro e quindi hanno anche avuto l’opportunità esprimersi. Ritengo inoltre che possiamo essere piuttosto soddisfatti del risultato.</p>
      <p sl="da">Infine, vorrei nominare rapidamente i relatori ombra e riconoscere inoltre che ho notevolmente apprezzato il loro lavoro: gli onorevoli Rühle, Brie, Fourtou e Pleštinská hanno offerto un contributo molto valido, nonché i segretariato di entrambi i gruppi e il segretariato della commissione. Grazie, è stato un vero piacere aver partecipato a questo lavoro.</p>
    </intervention>
    <intervention id="2-055" speaker_id="28261" name="Alexander Stubb" is_mep="True" mode="spoken" role="relatore">
      <p sl="en">Signora Presidente, intendo concludere questa discussione con quattro osservazioni e, purtroppo, devo iniziare dall’onorevole Bloom, dall’UKIP, che mi ha criticato, tra le altre cose, per aver ringraziato le persone che hanno lavorato sull’intero pacchetto. Non so cosa gli sia stato insegnato a casa, ma ho sempre pensato che fosse buona educazione ringraziare coloro che hanno reso possibile questo risultato.</p>
      <p sl="en">Probabilmente non dovrebbe essere grato a chi gli ha scritto il discorso (dal momento che di certo stava leggendo direttamente da un foglio), poiché è ovvio che l’autore non ha compreso di cosa tratta tale pacchetto.</p>
      <p sl="en">La mia parte del pacchetto riguardava il mutuo riconoscimento, con la libera circolazione delle merci e con la non armonizzazione di ogni cosa. Pertanto, forse, ciò che l’onorevole Bloom, o l’autore del discorso, propone è che la Marmite o il Branston Pickle , oppure le Rolls Royce , le calzature Church’s o l’abbigliamento Burberry non dovrebbero circolare liberamente; non so quale vantaggio recherebbe all’economia del Regno Unito. Pertanto, se desidera essere un oppositore europeo credibile, le consiglio di consultare almeno i testi che ha intenzione di commentare.</p>
      <p sl="en">La seconda osservazione è che probabilmente si tratta di un record europeo in termini di efficienza, poiché non sono a conoscenza di un importante pacchetto legislativo che è stato introdotto dalla Commissione il giorno di San Valentino (il 14 febbraio) del 2007 e approvato dal Coreper il 13 febbraio 2008, un anno meno un giorno dopo. Perciò, vorrei dire a tutti coloro che temevano che a seguito dell’allargamento saremmo diventati un po’ rigidi e inefficienti, che questa situazione rappresenta un valido esempio di un caso in cui siamo giunti a decisioni molto rapide. Vorrei anche considerare il fatto che forse è il maggiore pacchetto relativo alla libera circolazione delle merci dal pacchetto Delors del 1992, se ricordate. Quindi, a tal proposito, desidero ringraziare tutte le persone coinvolte, siccome è evidente che il meccanismo funziona.</p>
      <p sl="en">La mia terza osservazione riguarda l’affermazione dell’onorevole Ries in merito al fatto che le imprese, in futuro, si rivolgeranno all’indirizzo Internet alexstubb.com per inviare le proprie denunce in caso di non applicazione del mutuo riconoscimento! Se mi permettete, inserirò da qui un collegamento diretto alla home page della Commissione. Tenetevi in contatto con la Commissione se riscontrate problemi riguardo al mutuo riconoscimento. È un’iniziativa che si dovrebbe e si deve mettere in pratica.</p>
      <p sl="en">Infine, l’ultima considerazione spetta al primo importante risultato della Presidenza slovena. Si tratta del primo pacchetto legislativo che la Presidenza slovena ha realizzato, e desidero congratularmi per un lavoro ben svolto. So che non è stato semplice per quanto riguarda il Coreper, e neppure per quanto riguarda i gruppi di lavoro, eppure la Presidenza ha compiuto un ottimo lavoro e, speriamo, accadrà altrettanto negli ultimi mesi del mandato.</p>
    </intervention>
    <intervention id="2-056" speaker_id="4544" is_mep="True" mode="spoken" role="Presidente">
      <p sl="unknown">Con questa armoniosa conclusione, la discussione è chiusa. La votazione si svolgerà giovedì.</p>
      <p sl="unknown">Dichiarazioni scritte (articolo 142)</p>
    </intervention>
    <intervention id="2-998" speaker_id="34174" name="Iles Braghetto" is_mep="True" mode="written">
      <p sl="it">In questa sessione plenaria abbiamo discusso il cosiddetto “pacchetto beni”, che prevede norme uniformi per la commercializzazione dei prodotti all’interno dell’Unione europea e la riaffermazione dei principi di reciprocità. Il Parlamento Europeo è attualmente impegnato ad accrescere l’efficienza del marchio CE (Conformità europea), perché fornisce garanzie riguardo alla sicurezza dei prodotti e consente di identificare le merci che provengono da paesi extra UE. Da alcuni anni, tuttavia, è apparso un altro marchio ad esso graficamente quasi identico, a parte per la spaziatura fra le due lettere, che significa tuttavia ben altro: “China Export”. I cittadini chiedono iniziative e sanzioni, oltre ad un potenziamento dei controlli alle dogane, per evitare che il marchio europeo CE venga indebitamente sfruttato.</p>
      <p sl="it">Le Regioni Italiane sono afflitte da una commercializzazione diffusa di prodotti contraffatti di importazione che però appaiono, ad una prima vista, avere i requisiti per la loro immissione sul mercato. Questo è dovuto anche alla confusione causata dalla somiglianza fra i due marchi.</p>
      <p sl="it">Con questo regolamento i beni potranno circolare più liberamente nell’UE incrementando così la scelta e la fiducia dei consumatori e semplificando la vendita delle merci.</p>
    </intervention>
    <intervention id="2-058" speaker_id="4555" name="Daniel Hannan" is_mep="True" mode="spoken">
      <p sl="en">Signor Presidente, desidero scusarmi apertamente con il Presidente del Parlamento europeo, con i colleghi e con l’Aula per le eventuali offese dovute ai commenti del 31 gennaio, quando mi sono opposto alle nuove competenze accordate al Presidente dal Regolamento. Mi sono reso conto che l’allusione formulata ha offeso molti deputati. Spero che accetterete le mie scuse nello spirito con cui sono espresse.</p>
      <a text="(Applausi)"/>
    </intervention>
    <intervention id="2-059" speaker_id="4308" is_mep="True" mode="spoken" role="Presidente">
      <p sl="unknown">La ringrazio onorevole Hannan. Le sue scuse sono annotate e accettate.</p>
    </intervention>
  </section>
  <section id="creitem6" title="6. Tempo delle votazioni">
    <intervention id="2-061" speaker_id="4308" is_mep="True" mode="spoken" role="Presidente">
      <p sl="unknown">Procederemo ora con la votazione.</p>
      <a text="(Per i risultati dettagliati della votazione: vedasi processo verbale)"/>
    </intervention>
  </section>
  <section id="creitem7" title="6.1. (A6-0025/2008, Jacek Saryusz-Wolski) Protocollo all’accordo euromediterraneo CE/Israele per tener conto dell’adesione della Bulgaria e della Romania all’UE (votazione)"/>
  <section id="creitem8" title="6.2. (A6-0026/2008, Jacek Saryusz-Wolski) Protocollo all’accordo euromediterraneo CE/Egitto per tener conto dell’adesione della Bulgaria e della Romania all’UE (votazione)"/>
  <section id="creitem9" title="6.3. (A6-0012/2008, Jan Andersson) Esposizione dei lavoratori ai rischi derivanti dagli agenti fisici (campi elettromagnetici) (votazione)">
    <intervention id="2-066" speaker_id="2107" name="Jan Andersson" is_mep="True" mode="spoken" role="relatore">
      <p sl="sv">Grazie, signor Presidente. In riferimento alla lettera che l’organizzazione europea dei sindacati ha inviato a tutti i suoi membri la scorsa settimana, vorrei affermare che posso comprendere le opinioni del movimento sindacale relative alla questione se sia avvenuta o meno una qualche consultazione tra le parti sociali e la Commissione. Tuttavia, occuparci di questa situazione trascende le nostre competenze.</p>
      <p sl="sv">Il contenuto della presente direttiva non sarà comunque modificato. Quello che accadrà è che la sua attuazione verrà posticipata di quattro anni. La ragione è che non sarebbe possibile impiegare apparecchiature mediche estremamente importanti se l’applicazione avesse luogo in aprile. Sono attualmente in corso studi atti a determinare in che modo tali apparecchiature possano essere compatibili con la direttiva.</p>
      <p sl="sv">Abbiamo quindi sostenuto il rinvio della direttiva con il pieno appoggio della commissione per l’occupazione e gli affari sociali.</p>
    </intervention>
    <intervention id="2-067" speaker_id="photo_generic" name="Günter Verheugen" is_mep="True" mode="spoken">
      <p sl="en">Vicepresidente della Commissione . − Signor Presidente, a nome della Commissione, desidero fornire la seguente spiegazione. Nel proporre un rinvio dell’entrata in vigore di questa direttiva, la Commissione ha reagito in maniera responsabile di fronte a una nuova prova scientifica, ripeto una nuova prova scientifica, vale a dire uno studio richiesto dal governo del Regno Unito e pubblicato nel giugno 2007. Questa nuova prova scientifica ha dimostrato che la potenziale entrata in vigore della direttiva nella sua forma attuale, nell’aprile 2008, avrebbe avuto pesanti effetti negativi indesiderati sulla tecnica della risonanza magnetica per immagini (RMI), la tecnologia più avanzata e sicura del settore nella medicina contemporanea. Considerato che sono il responsabile del settore, desidero aggiungere che, senza questa tecnologia, migliaia di pazienti nell’Unione europea non otterrebbero il miglior trattamento possibile, e che i nostri produttori vantano una posizione di leadership a livello mondiale nel campo.</p>
      <p sl="en">L’onorevole Andersson ha citato la questione della consultazione. Intendo ribadire che i rappresentanti dei lavoratori sono stati pienamente informati e sono stati coinvolti nelle discussioni svoltesi tra le parti sociali prima dell’adozione della proposta della Commissione. Le difficoltà che possono emergere a causa dell’applicazione dell’attuale direttiva e delle future intenzioni della Commissione sono stati sottolineati e dibattuti a livello di comitato consultivo per la sicurezza e la salute sul luogo di lavoro, istituito dal Consiglio. Tale comitato include tre membri a pieno titolo per ogni Stato membro, i governi nazionali, i sindacati e le organizzazioni dei datori di lavoro.</p>
    </intervention>
  </section>
  <section id="creitem10" title="6.4. (A6-0022/2008, Hans-Peter Mayer) Installazione dei dispositivi di illuminazione e di segnalazione luminosa dei trattori agricoli o forestali a ruote (versione codificata) (votazione)">
    <intervention id="2-070" speaker_id="4275" name="Hans-Peter Mayer" is_mep="True" mode="spoken" role="relatore">
      <p sl="de">Signor Presidente, onorevoli colleghi, le seguenti tre codificazioni includono un’innovazione, nel senso intendiamo votare anche sulle proposte congiunte da parte dei servizi giuridici del Parlamento, della Commissione e del Consiglio. È la prima volta che il Parlamento vota sul medesimo testo su cui si pronuncia il Consiglio.</p>
      <p sl="de">A parte queste votazioni, che appoggio, desidero sottolineare che stiamo disciplinando questioni che non dovrebbero essere regolamentate dal Parlamento europeo. Non si tratta di un processo decisionale che interessa le persone; ci rendiamo soltanto ridicoli agli occhi dell’opinione pubblica quando legiferiamo su temi quali l’installazione dei dispositivi di illuminazione e di segnalazione luminosa dei trattori agricoli o forestali a ruote.</p>
      <a text="(Vivi applausi)"/>
      <p sl="de">Sarebbe molto più logico adottare una direttiva sui trattori che comprende criteri generali e misure di sicurezza. I dettagli potrebbero quindi essere specificati nelle norme. In Europa, esistono il Comitato europeo di normalizzazione (CEN) e il Comitato europeo di normalizzazione elettrotecnica (CENELEC), entrambi con sede a Bruxelles. Gli organismi di normalizzazione di paesi terzi, compresi tutti i paesi dell’UE e dell’EFTA, sono membri del CEN e del CENELEC.</p>
      <p sl="de">Questo principio di adottare direttive generali in cui si fa riferimento a norme europee è già stato attuato in oltre 25 altri settori. Perché non dovremmo applicarlo anche ai trattori? Suppongo che il Commissario qui presente condivida lo stessa opinione. Vogliamo un regolamento migliore, e noi deputati dovremmo dare il buon esempio.</p>
      <a text="(Applausi)"/>
    </intervention>
  </section>
  <section id="creitem11" title="6.5. (A6-0016/2008, Hans-Peter Mayer) Targhette e iscrizioni regolamentari per i veicoli a motore e i loro rimorchi (versione codificata) (votazione)"/>
  <section id="creitem12" title="6.6. (A6-0017/2008, Hans-Peter Mayer) Dispositivi d’illuminazione della targa d’immatricolazione posteriore dei veicoli a motore e dei loro rimorchi (versione codificata) (votazione)"/>
  <section id="creitem13" title="6.7. (A6-0018/2008, Francesco Enrico Speroni) Soppressione dei disturbi radioelettrici provocati dai trattori agricoli o forestali a ruote (versione codificata) (votazione)"/>
  <section id="creitem14" title="6.8. (A6-0019/2008, Francesco Enrico Speroni) Livello sonoro dei trattori agricoli o forestali a ruote (versione codificata) (votazione)"/>
  <section id="creitem15" title="6.9. (A6-0020/2008, Francesco Enrico Speroni) Agenzia europea per l’ambiente e rete europea di informazione e osservazione ambientale (versione codificata) (votazione)"/>
  <section id="creitem16" title="6.10. (A6-0021/2008, Francesco Enrico Speroni) Accise applicabili al tabacco lavorato (versione codificata) (votazione)"/>
  <section id="creitem17" title="6.11. (A6-0512/2007, Ruth Hieronymi) Accordo CE/Svizzera sul programma comunitario MEDIA 2007 (votazione)"/>
  <section id="creitem18" title="6.12. (A6-0007/2008, Klaus-Heiner Lehne) Richiesta di difesa dell’immunità parlamentare di Claudio Fava (votazione)"/>
  <section id="creitem19" title="6.13. (A6-0008/2008, Aloyzas Sakalas) Richiesta di difesa dell’immunità parlamentare di Witold Tomczak (votazione)"/>
  <section id="creitem20" title="6.14. (A6-0011/2008, Janelly Fourtou) Codice doganale comunitario (votazione)"/>
  <section id="creitem21" title="6.15. (A6-0488/2007, Bill Newton Dunn) Mutua assistenza e collaborazione tra le autorità amministrative degli Stati membri e la Commissione nell’applicazione delle normative doganale e agricola (votazione)"/>
  <section id="creitem22" title="6.16. (A6-0010/2008, José Javier Pomés Ruiz) Trasparenza nelle questioni finanziarie (votazione)"/>
  <section id="creitem23" title="6.17. (A6-0009/2008, Francesco Musotto) sulla tutela degli interessi finanziari delle Comunità – Lotta contro la frode – Relazioni annuali 2005 e 2006 (votazione)"/>
  <section id="creitem24" title="6.18. (A6-0015/2008, Gérard Deprez) Fattori che incoraggiano il terrorismo e favoriscono il reclutamento di terroristi (votazione)"/>
  <section id="creitem25" title="6.19. (A6-0002/2008, Ignasi Guardans Cambó) Strategia dell’UE per assicurare alle imprese europee l’accesso ai mercati (votazione)">
    <intervention id="2-087" speaker_id="28411" name="Ignasi Guardans Cambó" is_mep="True" mode="spoken" role="relatore">
      <p sl="es">Signor Presidente, desidero proporre all’Aula un emendamento orale al paragrafo 35. Se accolto, renderebbe irrilevante l’emendamento n. 24, e vi si leggerebbe:</p>
      <p sl="en">“Invita i partner commerciali dell’Unione europea a ridurre progressivamente o a smantellare tutti gli ostacoli che limitano l’accesso al mercato di beni”.</p>
      <p sl="es">Il resto del testo rimarrebbe lo stesso. Anziché esigere che tutti gli ostacoli che limitano l’accesso al mercato siano subito completamente eliminati, si richiede che siano ridotti in maniera graduale o, laddove necessario, che siano smantellati.</p>
    </intervention>
    <intervention id="2-090" speaker_id="4308" is_mep="True" mode="spoken" role="Presidente">
      <p sl="unknown">Con questo si conclude il Turno di votazioni.</p>
    </intervention>
  </section>
  <section id="creitem26" title="7. Dichiarazioni di voto">
    <intervention id="2-094" speaker_id="28352" name="Zuzana Roithová" is_mep="True" mode="spoken">
      <p sl="cs">Signor Presidente, i confini terrestri e marittimi sono stati estesi, aumentando il lavoro dei funzionari doganali dai semplici controlli sui dazi doganali alla lotta alla contraffazione, al riciclaggio di denaro, alla droga, all’evasione dei dazi antidumping e delle misure sanitarie finalizzate alla tutela dei consumatori. Per questo motivo ho accolto positivamente e offerto il mio appoggio alla proposta della Commissione, che consente un maggiore livello di coordinamento degli organismi degli Stati membri, inclusa una stretta collaborazione con Europol, Frontex, Interpol e con l’Organizzazione mondiale delle dogane. Vorremmo inoltre chiedere che alle autorità dei paesi terzi che ottengono i dati commerciali e personali dagli Stati membri sia richiesto di garantire norme sulla protezione dei dati equivalenti a quelle dell’UE. Ringrazio i deputati per aver sostenuto appieno le proposte del nostro gruppo. Sono anche grata ai relatori per il loro scrupoloso lavoro.</p>
    </intervention>
    <intervention id="2-096" speaker_id="24030" name="Philip Claeys" is_mep="True" mode="spoken">
      <p sl="nl">Signor Presidente, ho votato a favore della relazione Musotto poiché non teme di trattare apertamente numerosi aspetti della frode e le misure per combatterla. Quando la relazione cita i milioni di finanziamenti impropriamente erogati, nonché le spese non ammissibili rivendicate, ho la sensazione di un déja vu. Pensiamo, ad esempio, alle centinaia di milioni di euro di stanziamenti europei che sono già scomparsi nell’abisso della regione della Vallonia, dominata dai socialisti corrotti. Un territorio in cui molti funzionari sono stati coinvolti in scandali, in alcuni casi per appropriazione indebita di finanziamenti. Laddove la relazione parla della fragilità dei controlli della Commissione, automaticamente rammento le parole del mio collega vallone, l’onorevole Deprez, che all’inizio del mese ha preso in esame i pessimi progetti imputabili non solo alla Vallonia, ma anche alla Commissione che li approva.</p>
    </intervention>
    <intervention id="2-098" speaker_id="2307" name="Hubert Pirker" is_mep="True" mode="spoken">
      <p sl="de">Signor Presidente, la relazione presentata in origine era valida, poiché forniva misure chiaramente definite volte a sostenere la lotta al terrorismo, nonché le azioni necessarie a migliorare la prevenzione, una più stretta collaborazione di polizia, maggiori scambi di dati e assistenza alle vittime del terrorismo.</p>
      <p sl="de">Le votazioni di oggi, tuttavia, hanno del tutto modificato la relazione. Gli elementi principali della relazione sono stati cancellati. I terroristi della jihad , ad esempio, all’improvviso non sono più considerati pericolosi. Nella relazione sono state inserite altre posizioni (inaccettabili) , con il risultato che sono stato costretto a votare contro, come ha fatto la maggior parte dell’Assemblea. È un peccato per la stesura originale, dal momento che sarebbe stato positivo disporre di un migliore insieme di strumenti politici e tecnici con cui combattere il terrorismo e rafforzare la sicurezza.</p>
    </intervention>
    <intervention id="2-099" speaker_id="1956" name="Frank Vanhecke" is_mep="True" mode="spoken">
      <p sl="nl">Signor Presidente, inutile dire che ho votato contro la relazione Deprez, poiché fondamentalmente non condivido il concetto che il terrorismo della jihad sia in effetti soltanto una conseguenza della discriminazione e dell’isolamento sociale presumibilmente subiti dai musulmani in Europa. A essere onesti, conosco vari concittadini, diversi autoctoni, che sono davvero soggetti a isolamento sociale nei quartieri musulmani delle nostre grandi città, ma che non scelgono il crimine del terrorismo, nel modo più assoluto. Per questa ragione, non intendo pronunciare un mea culpa in merito. Forse può essere politicamente corretto incolpare la perfida Europa, ma non è “corretto” nel vero senso della parola, tutt’altro. Quando, in nome di Dio, il Parlamento capirà che il terrore islamico non ha nulla a che fare con la discriminazione o l’esclusione sociale, ma deriva direttamente dalla visione del mondo dello stesso Islam?</p>
    </intervention>
    <intervention id="2-101" speaker_id="33569" name="Syed Kamall" is_mep="True" mode="spoken">
      <p sl="en">Signor Presidente, ritengo occorra ammettere, quando si tratta di regioni che commerciano tra loro, che non sono i paesi a intrattenere rapporti commerciali reciproci, ma le persone e le imprese. Uno degli errori di questa particolare relazione è di non essere riuscita a riconoscere i sostanziali ostacoli al commercio presenti sulla strada degli operatori del settore, che desiderano commerciare con l’UE da paesi terzi.</p>
      <p sl="en">Questo è il motivo per cui sono lieto di annunciare una campagna fra le parti, che coinvolge le ONG e le organizzazioni della società civile, nonché semplici sostenitori, denominata Real Trade Campaign , che si pone cinque obiettivi principali: eliminare le tariffe agricole sulle importazioni; abolire le sovvenzioni agricole; liberalizzare le disposizioni del paese di origine; porre maggiore attenzione agli aiuti al commercio e incoraggiare i paesi a basso reddito a ridurre progressivamente gli ostacoli al commercio per altri paesi, nella speranza che facciano parte della comunità mondiale per quanto riguarda questo settore, e, infine, aumentino gli scambi con noi. La presente relazione era squilibrata per non aver riconosciuto che tali ostacoli esistono dalla prospettiva europea, ed è per questo che ho votato contro.</p>
    </intervention>
    <intervention id="2-104" speaker_id="4466" name="Ilda Figueiredo" is_mep="True" mode="written">
      <p sl="pt">Per prima cosa devo dire che tutti i nostri voti contrari rappresentano una protesta per il rinvio dell’entrata in vigore di una direttiva sulla salute e sulla sicurezza dei lavoratori, una direttiva, in questo caso, adottata nel 2004, che stabilisce i valori limite dell’esposizione dei lavoratori a campi elettrici, magnetici ed elettromagnetici, nonché prevenzione, informazioni e iniziative di formazione. La Commissione europea ora propone una nuova direttiva al solo scopo di rimandare di quattro anni il recepimento di tale direttiva.</p>
      <p sl="pt">È davvero singolare per la Commissione europea presentare questa proposta di rinvio. Adduce quale giustificazione che la comunità medica ha espresso le proprie preoccupazioni riguardanti l’applicazione della direttiva e che ora sono stati richiesti vari studi. È un peccato che un simile interesse sugli effetti della presente direttiva non sia dimostrato in riferimento a quelli previsti da altri strumenti giuridici e disposizioni politiche che cercano di liberalizzare i beni e i servizi pubblici, e di deregolamentare i contratti di lavoro e i diritti dei lavoratori. Solo quando si tutelano la salute e la sicurezza dei lavoratori, la Commissione europea richiede ulteriori studi per rinviare l’attuazione. È inaccettabile.</p>
    </intervention>
    <intervention id="2-995" speaker_id="1403" name="David Martin" is_mep="True" mode="written">
      <p sl="en">Accolgo positivamente la relazione sull’esposizione dei lavoratori ai rischi derivanti dagli agenti fisici. Le possibili conseguenze che il recepimento della direttiva del 2004, che definisce minimi standard di sicurezza per coloro che sono a contatto con agenti fisici, potrebbe avere sullo sviluppo e l’impiego della risonanza magnetica per immagini (RMI) nel campo medico rendono efficaci e logiche le raccomandazioni della relazione. Con la diffusione dei nuovi studi che mettono in dubbio la base su cui poggiano le raccomandazioni della direttiva, dobbiamo concedere tempo per acquisire queste nuove informazioni e per esaminare la direttiva. Pertanto appoggio la richiesta di rinviare di quattro anni la scadenza del 30 aprile 2008, e ho votato a favore della relazione.</p>
    </intervention>
    <intervention id="2-105" speaker_id="28178" name="Miroslav Mikolášik" is_mep="True" mode="written">
      <p sl="sk">Desidero sottolineare che la richiesta di miglioramento della salute e della sicurezza dei lavoratori sul luogo di lavoro è basata, prima di tutto, sulla valutazione dei rischi. In casi in cui i lavoratori operano in un ambiente in cui sono esposti ad agenti che mettono a rischio la salute, uno dei doveri fondamentali del datore di lavoro è valutare i rischi.</p>
      <p sl="sk">Se da una valutazione dei rischi emerge che potrebbe esserci un pericolo, è necessario attuare misure che eliminano il rischio o lo riducono al minimo. A mio avviso, è importante applicare tali provvedimenti all’origine. Altri interventi possibili sono, ad esempio, una scelta di metodi di lavoro diversi, misure tecniche volte a ridurre le emissioni, la modifica del progetto dei luoghi di lavoro, la limitazione della durata e dell’intensità dell’esposizione, la disponibilità di adeguati mezzi protettivi individuali, eccetera.</p>
      <p sl="sk">Condivido il fatto che se l’esame medico di un lavoratore rivela che esiste un rischio specifico per la salute, spetta al datore di lavoro fornire assistenza sanitaria a questi lavoratori. Controlli medici preventivi rientrano nel pacchetto dell’assistenza sanitaria: il loro scopo è individuare in fase iniziale modifiche dello stato di salute e prevenirne le ripercussioni causate dall’esposizione a campi elettromagnetici. A seconda dei risultati, la valutazione dei rischi può essere riesaminata e possono essere attuate misure supplementari.</p>
      <p sl="sk">In conclusione, vorrei affermare che, in quanto medico, sono lieto che la direttiva 2004/40/CE del Parlamento europeo e del Consiglio definisca i requisiti riguardanti l’istituzione di valori di azione e valori limite all’esposizione a singoli campi elettromagnetici, nonché parametri per la protezione della salute e della sicurezza dei lavoratori esposti a tali campi nell’ambito dell’attività svolta.</p>
    </intervention>
    <intervention id="2-106" speaker_id="4253" name="Frédérique Ries" is_mep="True" mode="written">
      <p sl="fr">Le onde elettromagnetiche artificiali hanno un impatto significativo sulla salute dei cittadini europei, e soprattutto sulla salute dei lavoratori, che necessitano di essere protetti dai campi elettromagnetici allo stesso modo in cui sono già tutelati da due direttive dell’UE che fissano i valori limite per l’esposizione a rumori e vibrazioni.</p>
      <p sl="fr">I campi elettromagnetici emessi da apparecchi radio ed elettronici e da vari dispositivi telefonici –trasmittenti e telefoni portatili, telefonia mobile a base fissa e wi-fi – non sono assolutamente innocui!</p>
      <p sl="fr">È questo il risultato del recente rapporto BioInitiative, e le sue conclusioni sono incontestabili: i rischi comprendono forme tumorali, morbo di Alzheimer e disturbi al sistema nervoso provocati dall’esposizione continua o eccessiva alle onde elettromagnetiche. Si tratta di un pericolo per la salute che è stato di recente evidenziato dall’Agenzia europea per l’ambiente.</p>
      <p sl="fr">È il motivo per cui ho votato a favore della relazione del presidente della commissione, l’onorevole Jan Andersson, che è finalizzata a proteggere la salute dei lavoratori, considerando le preoccupazioni della comunità medica riguardanti la compatibilità del diritto comunitario con la tecnologia della risonanza magnetica per immagini (RMI). Questa è una procedura fondamentale dal punto di vista medico per alcuni pazienti, e, a mio parere, avrebbe dovuto essere oggetto di una deroga, anziché rinviare di quattro anni l’applicazione dell’intera direttiva!</p>
    </intervention>
    <intervention id="2-108" speaker_id="4466" name="Ilda Figueiredo" is_mep="True" mode="written">
      <p sl="pt">Benché si tratti di una procedura di codificazione che non modifica in alcun modo la normativa esistente, la questione fondamentale sollevata è l’esigenza di disporre di un gruppo di direttive comunitarie in merito a una serie di problemi riguardanti i trattori e altri veicoli a motore e i loro rimorchi, come si nota dalla versione codificata di numerose relazioni messe oggi al voto in Parlamento.</p>
      <p sl="pt">È un settore in cui ritengo che la normativa comunitaria sia eccessiva. L’esistenza di norme generiche sui veicoli a motore, in cui rientrano aspetti generali, probabilmente sarebbe sufficiente, senza la necessità di riprodurre direttive per ciascuna di queste aree, come sta accadendo ora, quali: l’eliminazione dei disturbi radioelettrici (compatibilità elettromagnetica) provocati dai trattori agricoli o forestali a motore; il livello sonoro all’orecchio dei conducenti dei trattori agricoli o forestali a ruote; i dispositivi d’illuminazione della targa d’immatricolazione posteriore dei veicoli a motore e dei loro rimorchi.</p>
      <p sl="pt">Il voto a favore della codificazione non cambia in alcun modo tale parere.</p>
    </intervention>
    <intervention id="2-110" speaker_id="23717" name="Genowefa Grabowska" is_mep="True" mode="written">
      <p sl="pl">Sostengo appieno la relazione in esame, che rivestirà un compito fondamentale nella semplificazione e nella disposizione regolata del diritto comunitario. Questo aspetto è particolarmente importante per lo sviluppo della società civile, siccome la trasparenza e l’accessibilità della normativa europea offre al singolo cittadino nuove opportunità al fine di avvalersi di specifici diritti.</p>
      <p sl="pl">Non è possibile ottenere tale obiettivo finché numerosi regolamenti ripetutamente emendati restano sparsi e devono essere consultati in parte nell’atto legislativo originale e in parte nei successivi atti di modifica, un lavoro che richiede un laborioso confronto di molti strumenti giuridici differenti volti a determinare le norme in vigore. I regolamenti modificati con frequenza necessitano di essere codificati al fine di rendere chiaro e comprensibile il diritto comunitario.</p>
      <p sl="pl">Pertanto appoggio pienamente la codificazione del Regolamento (CEE) n. 1210/90 del Consiglio, del 7 maggio 1990, sull’istituzione dell’Agenzia europea dell’ambiente e della rete europea d’informazione e di osservazione in materia ambientale.</p>
    </intervention>
    <intervention id="2-112" speaker_id="photo_generic" name="Jan Andersson, Göran Färm, Anna Hedh, Inger Segelström e Åsa Westlund" is_mep="True" mode="written">
      <p sl="sv">Noi socialdemocratici svedesi abbiamo votato a favore di tale relazione sulla codificazione, che rappresenta una parte importante del lavoro volto ad accrescere la chiarezza e la trasparenza del diritto comunitario. La relazione non prevede alcuna modifica della sostanza, ma unisce alcune direttive diverse in un testo uniforme. Naturalmente appoggiamo tale semplificazione. Tuttavia, occorre sottolineare che il nostro voto a favore non significa che siamo soddisfatti della formulazione dell’attuale normativa. In futuro vogliamo vedere una tassazione minima aumentata sul tabacco e un’effettiva semplificazione del sistema di regolamentazione. Inoltre, è importante garantire che i livelli di tassazione per i diversi tipi di tabacco abbiano conseguenze prive di complicazioni per la concorrenza.</p>
    </intervention>
    <intervention id="2-114" speaker_id="4466" name="Ilda Figueiredo" is_mep="True" mode="written">
      <p sl="pt">Il presente regolamento sostituisce il regolamento (CEE) n. 2913/92 che istituiva un codice doganale comunitario. Le giustificazioni presentate sono gli emendamenti introdotti nel frattempo.</p>
      <p sl="pt">Il codice doganale comunitario è stato istituito dal regolamento (CEE) n. 2913/92. Allora, esisteva già un documento lungo e complesso a livello tecnico che disciplinava le questioni doganali comunitarie.</p>
      <p sl="pt">Ogni specifico aspetto del codice doganale comunitario è stato preso in esame da specialisti del settore pertinente, e le questioni ad esso relative erano affrontate dalla commissione competente.</p>
      <p sl="pt">In un mondo in cui il commercio è dominato dalle grandi multinazionali, questo progetto di codice dovrebbe riflettere e favorire gli interessi di tali multinazionali, riducendo la durata del trasporto delle merci e semplificando le procedure doganali.</p>
      <p sl="pt">Se con tale semplificazione saranno anche adottate misure volte a combattere le frodi doganali è un’altra questione.</p>
      <p sl="pt">Sembra che sia stata favorita la semplificazione a discapito della lotta alla frode. Inoltre, non è un caso che i documenti comunitari e/o le loro traduzioni si riferiscono spesso ad “agevolazione” anziché a semplificazione. È un lapsus significativo.</p>
    </intervention>
    <intervention id="2-115" speaker_id="28173" name="Zita Pleštinská" is_mep="True" mode="written">
      <p sl="sk">Le operazioni di contraffazione e contrabbando di merci oggi applicano metodi che per essere individuati richiedono un approccio integrato al fine di accertare i nuovi incarichi che attendono le autorità doganali; analogamente i funzionari doganali hanno bisogno di essere formati professionalmente.</p>
      <p sl="sk">L’UE è un’unione doganale, ragione per cui il codice doganale comunitario è uno dei suoi strumenti più importanti. Modernizzare tale codice implica una revisione completa del documento originale entrato in vigore nel 1992, in conformità delle richieste dell’ambiente relativo all’informatizzazione doganale e commerciale.</p>
      <p sl="sk">Che cosa produrrà la modernizzazione del codice doganale comunitario? Innoverà soprattutto i metodi di controllo e risulterà in uno scambio di dati elettronici e in sistemi doganali interoperabili. Tale iniziativa semplificherà le norme doganali e le procedure amministrative sia per le autorità doganali che per gli operatori economici. Un nuovo elemento è lo sdoganamento centralizzato: rafforza la cooperazione tra gli Stati membri e l’Unione europea. Lo sdoganamento più semplice, rapido e soprattutto centralizzato in un’unica sede ha il grande potenziale di ridurre la burocrazia.</p>
      <p sl="sk">Dopo tre anni di intensa attività istituzionale possiamo con orgoglio attribuire al Parlamento europeo un successo importante nella modernizzazione delle dogane. Desidero cogliere questa opportunità per elogiare il difficile lavoro svolto dai funzionari doganali, senza il quale la protezione delle frontiere esterne dell’Unione sarebbe impensabile.</p>
      <p sl="sk">Ritengo che oggi abbiamo preparato un regalo concreto per il quarantesimo anniversario della nostra unione doganale, che sarà celebrata il 1° luglio 2008. Sono soddisfatta di aver potuto contribuire con il mio voto alla modernizzazione del codice doganale comunitario.</p>
    </intervention>
    <intervention id="2-117" speaker_id="28457" name="Luca Romagnoli" is_mep="True" mode="written">
      <p sl="it">Signor Presidente, onorevoli colleghi, esprimo il mio sostegno a favore della relazione Dunn. L’obiettivo della proposta è di conformare l’attuale regolamento (CE) n. 515/97 ai nuovi poteri della Comunità nel settore della cooperazione doganale, rafforzando la cooperazione e gli scambi di dati tra gli Stati membri e tra questi e la Commissione. Lo stesso costituisce la base giuridica delle richieste di assistenza che si scambiano le autorità competenti per combattere le irregolarità e le frodi.</p>
      <p sl="it">Nonostante i buoni risultati raggiunti finora, infatti, vari motivi inducono ad una modifica del testo, legati soprattutto al cambiamento del contesto e dell'equilibrio istituzionale. Pertanto, si cerca di assicurare un più incisivo coordinamento a livello comunitario, alla luce dei nuovi strumenti previsti dal diritto europeo, tenuto conto che al momento dell’adozione del regolamento (CE) n. 515/97 non c’era ancora nel trattato un articolo relativo alla cooperazione doganale (artt. 135 e 280).</p>
    </intervention>
    <intervention id="2-119" speaker_id="28427" name="Alessandro Battilocchio" is_mep="True" mode="written">
      <p sl="it">Signor Presidente, onorevoli colleghi, saluto con soddisfazione la relazione presentata del collega Pomés Ruiz che rappresenta un ulteriore atto di responsabilità e trasparenza da parte delle istituzioni europee, volto a permettere a tutti i cittadini di esaminare e verificare più da vicino il processo decisionale nell'ambito dell’utilizzo dei fondi UE, rafforzando di fatto i principi base del nostro sistema democratico.</p>
      <p sl="it">L’iniziativa parlamentare richiede espressamente la pubblicazione dei beneficiari dei fondi UE, indipendentemente dal fatto che si tratti di sovvenzioni, appalti, spese agricole o strutturali o altri tipi di finanziamento. Alla CE viene inoltre richiesto di effettuare una valutazione di fattibilità di un “sistema di informazione” destinato al grande pubblico, in grado di indicare tutti i dati sugli importi e sui singoli beneficiari della complessa attività di finanziamento attuata dall’UE.</p>
      <p sl="it">Prevedendo altresì delle norme etiche per i titolari di cariche pubbliche, una lista nera dei frodatori, la divulgazione dei nomi dei lobbisti e di tutti gli esperti che assistono la Commissione, il rapporto Ruiz consentirebbe la creazione di un efficiente e trasparente sistema di controllo sulla gestione e sull’efficacia dell’utilizzo dei fondi UE.</p>
    </intervention>
    <intervention id="2-120" speaker_id="23788" name="Adam Bielan" is_mep="True" mode="written">
      <p sl="pl">Appoggio la presente iniziativa volta a ottenere trasparenza per quanto riguarda la spesa di bilancio dell’UE. Le fonti di informazione relative alla spesa devono essere trasparenti e, soprattutto, essere organizzate in modo pratico. Spesso sento commenti da parte degli imprenditori polacchi che l’accesso alle fonti pertinenti di informazioni è molto frammentario, rendendo più difficile per gli utenti eseguire confronti e valutazioni, e trarre le conclusioni corrette relative ai propri progetti.</p>
      <p sl="pl">La mancanza di trasparenza riguardo alla spesa del bilancio europeo conduce a numerose ingiustizie. Nei nuovi Stati membri, inclusa la Polonia, in cui i potenziali beneficiari hanno relativamente poca esperienza nell’ottenere finanziamenti europei, informazioni presentate con chiarezza possono essere molto utili.</p>
    </intervention>
    <intervention id="2-121" speaker_id="31123" name="Pedro Guerreiro" is_mep="True" mode="written">
      <p sl="pt">A parte uno o due aspetti che suscitano un po’ di preoccupazione, riteniamo che nel complesso la relazione sollevi una serie di questioni molto importanti e decisive.</p>
      <p sl="pt">In base alla cosiddetta iniziativa europea per la trasparenza, avviata dalla Commissione nel novembre 2005, la relazione afferma nuovamente la necessità di introdurre un sistema di informazioni pienamente operativo per il pubblico, in merito, ad esempio, ai beneficiari finali dei vari fondi strutturali.</p>
      <p sl="pt">La relazione suggerisce che i diversi beneficiari possano ricevere finanziamenti europei a titolo di vari programmi o settori dell’attività dell’UE, e riconosce quindi che potrebbe essere istruttivo poter individuare le somme erogate a un singolo destinatario in tutti i settori, essendo tali informazioni preziose, ad esempio, secondo i lavoratori, nel caso di delocalizzazione delle imprese.</p>
      <p sl="pt">La relazione affronta inoltre altri aspetti rilevanti, quali la dichiarazione sugli interessi finanziari dei titolari di cariche pubbliche in seno alle istituzioni dell’UE, raccomandando di adottare disposizioni comuni, e di rendere noti i componenti dei “gruppi di esperti” (formali o informali) che la Commissione decide di costituire, al fine di assisterla nelle proprie iniziative, in particolare di tipo legislativo.</p>
    </intervention>
    <intervention id="2-122" speaker_id="2338" name="Ian Hudghton" is_mep="True" mode="written">
      <p sl="en">Ho votato a favore degli emendamenti alla relazione Pomés Ruiz proposti dal mio gruppo, che sono stati tutti adottati. È importante che l’appartenenza ai gruppi di esperti della Commissione sia correttamente equilibrata e che il processo di selezione per tali gruppi sia del tutto aperto e trasparente. È auspicabile che la Commissione tenga in considerazione la richiesta odierna da parte di questa istituzione.</p>
    </intervention>
    <intervention id="2-994" speaker_id="23768" name="Bogusław Liberadzki" is_mep="True" mode="written">
      <p sl="pl">L’onorevole Pomés Ruiz sostiene giustamente che la trasparenza dipende dal fatto che le informazioni sui beneficiari siano facilmente accessibili e attendibili, e si prestino a ulteriori studi, confronti e valutazioni.</p>
      <p sl="pl">Concordo riguardo alla richiesta secondo cui la Commissione dovrebbe indicare in modo esplicito gli indirizzi dei siti Internet contenenti informazioni sui beneficiari dei fondi europei, gestiti direttamente e principalmente dall’istituzione, in tutti i documenti relativi al bilancio dell’UE e/o nei progetti e programmi sotto la sua responsabilità.</p>
    </intervention>
    <intervention id="2-123" speaker_id="1403" name="David Martin" is_mep="True" mode="written">
      <p sl="en">Accolgo positivamente la relazione sulla trasparenza nelle questioni finanziarie. Ogni iniziativa volta a migliorare la qualità e l’accessibilità delle informazioni, soprattutto sulla politica agricola e i Fondi strutturali (che le persone hanno faticato a ottenere), è un positivo passo avanti affinché l’UE assuma i propri obblighi democratici.</p>
    </intervention>
    <intervention id="2-124" speaker_id="28255" name="Andreas Mölzer" is_mep="True" mode="written">
      <p sl="de">Si tratta di un passo nella giusta direzione, concepito per fare un po’ di luce nella giungla degli aiuti e facilitarne l’accesso alle persone normali o, almeno, fornire loro una spiegazione di procedure in gran parte poco chiare. Tuttavia, occorre prestare attenzione nel garantire che, in questo caso, gli unici beneficiari di tali basi di dati non siano esclusivamente i lobbisti, ma che anche le PMI e le persone comuni, tramite semplici processi logici, ottengano sovvenzioni e altre forme di sostegno a cui sono interessati.</p>
      <p sl="de">Un codice etico rivolto alle istituzioni va di certo accolto con favore. Un organismo autorizzato a erogare finanziamenti pubblici deve essere al di sopra di ogni sospetto nella maniera più assoluta in considerazione della fiducia che le persone devono nutrire nei confronti delle autorità pubbliche amministrative. Occorre tuttavia essere cauti, poiché non è possibile estendere la sorveglianza per mettere completamente a nudo un’istituzione e i suoi membri, e creare individui trasparenti. Ma entro i limiti della tutela dei dati, una tale iniziativa, vale a dire la definizione di una sorte di codice etico, è senza dubbio gradita.</p>
      <p sl="de">L’elaborazione di una “lista nera” necessita sicuramente di ulteriori discussioni relative agli strumenti di attuazione, per questo è un altro settore in cui la tutela dei dati riveste un ruolo fondamentale.</p>
    </intervention>
    <intervention id="2-125" speaker_id="4461" name="Luís Queiró" is_mep="True" mode="written">
      <p sl="pt">Dai soggetti che gestiscono i finanziamenti pubblici ci si attende ed è richiesto che applichino la massima razionalità in questo incarico, un estremo rigore nel presentare i risultati dell’attività svolta, nonché una totale trasparenza. I contribuenti, che in definitiva sono i finanziatori di tutti i fondi pubblici, hanno il diritto (che devono esercitare) di sapere chi e in quale modo utilizza i finanziamenti resi disponibili agli interessi dell’UE. Ho pertanto votato a favore di questa relazione, sostenuta da una comunicazione della Commissione europea che presenta una serie di proposte, che condivido nella quasi totalità. Mi preme aggiungere che ritengo che i principi e le disposizioni applicabili ai finanziamenti comunitari, in particolare a quelli gestiti direttamente dalle istituzioni europee, debbano esserlo anche, mutatis mutandis , agli altri fondi pubblici, vale a dire a quelli della Comunità, amministrati dagli Stati membri.</p>
    </intervention>
    <intervention id="2-126" speaker_id="28382" name="Andrzej Jan Szejna" is_mep="True" mode="written">
      <p sl="pl">Voto a favore della relazione dell’onorevole Pomés Ruiz sulla trasparenza nelle questioni finanziarie.</p>
      <p sl="pl">Il relatore affronta alcuni problemi di estrema importanza relativi all’amministrazione delle finanze dell’UE, quali la divulgazione delle informazioni relative ai beneficiari dei finanziamenti europei, la dichiarazione degli interessi finanziari dei titolari di cariche pubbliche in seno alle istituzioni dell’UE, e la gestione delle stesse e delle loro relazioni annuali di attività.</p>
      <p sl="pl">Dobbiamo impegnarci al fine di ottenere un miglioramento costante delle procedure per l’amministrazione del denaro europeo e il controllo delle spese, con particolare attenzione al ruolo del Parlamento europeo come l’istituzione che concede un discarico per quanto riguarda l’attuazione del bilancio. Occorre applicare trasparenza al nostro denaro e alla contabilità precisa delle risorse finanziarie.</p>
    </intervention>
    <intervention id="2-128" speaker_id="31123" name="Pedro Guerreiro" is_mep="True" mode="written">
      <p sl="pt">La lotta alla frode e all’appropriazione indebita di fondi pubblici, in questo caso fondi comunitari, deve essere una priorità in ogni Stato membro. È quindi fondamentale che ciascun paese sia dotato delle risorse umane e materiali necessarie per poter svolgere correttamente questo incarico.</p>
      <p sl="pt">È opportuno sottolineare che, allo stesso tempo, siccome si conferma di nuovo la responsabilità dello Stato membro per quanto riguarda la tutela degli interessi pubblici (come è specificato nella relazione), parallelamente si promuovono politiche che diminuiscono e revocano agli Stati membri funzioni che dovrebbero rientrare nei loro incarichi, in particolare rendendo inefficienti i servizi del governo, tramite la dequalificazione e il licenziamento dei loro dipendenti, e l’utilizzo di imprese private per svolgere alcune di queste funzioni. Secondo noi, la relazione dovrebbe anche analizzare le conseguenze sulla gestione dei fondi pubblici dovute al trasferimento degli incarichi del servizio pubblico a imprese private.</p>
      <p sl="pt">Occorre inoltre valutare in quale misura l’eccessiva complessità e l’inadeguatezza delle norme e il ritardo nell’assegnazione dei fondi contribuiscono alle irregolarità.</p>
      <p sl="pt">Per contro, tuttavia, la relazione si concentra essenzialmente sulla pena, ovvero suggerendo procedure d’infrazione e la sospensione dei pagamenti in acconto agli Stati membri.</p>
    </intervention>
    <intervention id="2-129" speaker_id="2338" name="Ian Hudghton" is_mep="True" mode="written">
      <p sl="en">Ho appoggiato la relazione Musotto sulla lotta contro la frode. Lo spreco e la gestione impropria del denaro comunitario è un problema che si verifica regolarmente a livello di stampa e mezzi di comunicazione dell’UE. È fondamentale che la frode sia affrontata in modo efficace e a questo proposito gli Stati membri devono svolgere un ruolo immenso a fianco dei vari organismi europei.</p>
    </intervention>
    <intervention id="2-130" speaker_id="28457" name="Luca Romagnoli" is_mep="True" mode="written">
      <p sl="it">Signor Presidente, onorevoli colleghi, voto a favore della relazione dello stimatissimo collega Musotto. Le due relazioni richiamano la necessità di una maggiore attenzione verso alcuni Paesi ritrosi a trasmettere informazioni in formato elettronico, ovvero ad adeguarsi ai sistemi di gestione e controllo. Mi compiaccio con il relatore, il quale ha richiamato l’importanza di porre particolare attenzione all’andamento dell’attività di contrasto alle frodi comunitarie condotta dai paesi che danno prova di una non adeguata efficienza dei sistemi di controllo e, in alcuni casi, di un basso livello di conformità con gli standard europei. Ritengo fondamentale, infatti, un controllo attento delle spese della Comunità. Ancora più importante è la lotta contro le malversazioni, visto che il denaro dei contribuenti europei va utilizzato per aumentare ulteriormente la qualità della vita.</p>
    </intervention>
    <intervention id="2-132" speaker_id="photo_generic" name="Jan Andersson, Göran Färm, Anna Hedh, Inger Segelström e Åsa Westlund" is_mep="True" mode="written">
      <p sl="sv">Noi socialdemocratici svedesi abbiamo votato a favore della relazione Deprez su come l’Unione e gli Stati membri dovrebbero procedere al fine di ridurre il sostegno al terrorismo e la crescita nell’arruolamento di terroristi. Occorre che l’UE consideri questi aspetti nella sua azione volta a combattere il terrorismo e migliorare la conoscenza, ancora scarsa, delle ragioni degli atti terroristici e della radicalizzazione. Ma tale questione va affrontata nel massimo rispetto dei diritti umani e delle libertà fondamentali, e nel modo che si addice a una società aperta, democratica e giusta. I diritti costituzionali, quali la libertà di stampa, di espressione e di associazione, non devono assolutamente essere limitati.</p>
    </intervention>
    <intervention id="2-133" speaker_id="1413" name="Glyn Ford" is_mep="True" mode="written">
      <p sl="en">Appoggerò la relazione dell’onorevole Deprez sui fattori che favoriscono un contributo al terrorismo e al reclutamento di terroristi. Ciononostante desidero soffermarmi su due punti. Primo, vorrei sollevare la questione “Nelson Mandela”. Dobbiamo distinguere tra coloro che lottano contro l’oppressione e i regimi autoritari violenti come l’apartheid in Sudafrica, e il nichilismo degli attentatori dell’11 settembre. Non avrei appoggiato il bombardamento di Rivonia, ma, se Nelson Mandela fosse fuggito in Europa, nemmeno la sua estradizione in Sudafrica, di fronte alla pena di morte.</p>
      <p sl="en">Secondo, l’Occidente deve ammettere che talvolta le nostre azioni o l’inerzia nel Medio Oriente, in Palestina e in qualche altro paese contribuiscono ad accrescere l’ostilità e il terrorismo nei nostri confronti. A volte possiamo essere i nostri peggiori nemici.</p>
    </intervention>
    <intervention id="2-134" speaker_id="1164" name="Bruno Gollnisch" is_mep="True" mode="written">
      <p sl="fr">Due fattori nella relazione Deprez sul terrorismo mi hanno fatto preoccupare. Il primo è stata l’assenza di qualsiasi riferimento a ciò che rappresenta la causa principale della minaccia terroristica in Europa, ovvero l’incontrollato flusso di gruppi di migranti che non hanno intenzione di integrarsi o assimilarsi, ma che, al contrario, tentano di vivere secondo le proprie leggi, in seno alle loro cosiddette società di accoglienza, e in effetti di imporre tali leggi su di esse.</p>
      <p sl="fr">Il secondo elemento allarmante è la ripartizione delle responsabilità: secondo lei, l’Europa non può mai fare abbastanza per quanto riguarda rinunciare alla propria intima natura, le proprie identità nazionali e la cultura condivisa, nonché mettere a repentaglio i propri valori in nome della tolleranza e del cosiddetto “diritto alla diversità”. L’Europa non può mai discriminare abbastanza i propri cittadini e a favore delle nazionalità, culture o civiltà straniere che vivono sul suo territorio. Infine, si incolpa l’Europa per ciò che le accade. Nondimeno i responsabili degli attacchi terroristici di Londra erano cittadini britannici, nati in Gran Bretagna, con occupazioni che molte persone sarebbero state felici di avere! Non erano esclusi, né vittime. Eppure sono stati chiamati alle armi!</p>
      <p sl="fr">Il fatto è che le società multiculturali e frammentate a cui si aspira seriamente, sono, per natura, inclini a molteplici conflitti. Negando la realtà, alimentiamo soltanto odio e disprezzo.</p>
    </intervention>
    <intervention id="2-135" speaker_id="31123" name="Pedro Guerreiro" is_mep="True" mode="written">
      <p sl="pt">Benché la relazione contenga aspetti che apprezziamo e consideriamo positivi alla luce del peggioramento della situazione globale, tra le altre cose, non individua o biasima i reali intenti e le conseguenze della “lotta contro il terrorismo”, in particolare come un fattore che promuove e incoraggia il fenomeno in sé.</p>
      <p sl="pt">La relazione fa riferimento, sebbene condizionatamente, alla fondamentale esigenza di una risoluzione diplomatica e pacifica dei conflitti nel mondo, anche se non rivela che i principali fattori che favoriscono il terrorismo includono la spirale di violenza alimentata dalla militarizzazione delle relazioni internazionali, dagli attacchi all’indipendenza degli Stati e alla sovranità delle nazioni, dal terrorismo di Stato, la violazione delle libertà fondamentali, dei diritti e delle garanzie, dallo sfruttamento capitalistico incontrollato, dal disumano allargamento dell’ineguaglianza e dell’ingiustizia, e dall’esistenza di milioni di esseri umani che vivono in condizioni disperate, come in Afghanistan, Iraq o Palestina.</p>
      <p sl="pt">Riteniamo che una seria analisi del terrorismo (in tutte le sue forme, incluso il terrorismo di Stato) richieda di essere condotta nel proprio contesto politico, rivelando quindi le cause basilari e le politiche che lo provocano, quali la “lotta contro il terrorismo” intrapresa dagli USA e dai suoi alleati.</p>
      <p sl="pt">Da qui la nostra astensione.</p>
    </intervention>
    <intervention id="2-136" speaker_id="4531" name="Jean Lambert" is_mep="True" mode="written">
      <p sl="en">Ho appoggiato gli emendamenti odierni che specificano che la radicalizzazione dovrebbe essere considerata solo in termini di un chiaro legame con la violenza e che le libertà civili dovrebbero essere della massima importanza. L’ultimo aspetto non ha bisogno di essere ribadito, poiché noi ci definiamo un’Unione basata sui diritti umani e le libertà civili. In effetti, la maggior parte delle proposte in questa relazione appartengono già alla politica dell’UE, per cui mi domando per quale ragione abbiamo bisogno di un’altra relazione.</p>
      <p sl="en">Ho votato contro la relazione finale, non perché condivido la posizione del PPE o il mediocre confronto nazionale spagnolo, che così spesso contagia le discussioni in quest’Aula su come affrontare il terrorismo, ma dato che abbiamo deciso di considerare l’inclusione della giustificazione del terrorismo nel nostro pacchetto antiterrorismo. Può sembrare un piccolo passo avanti, ma sappiamo già che la libertà accademica, il dibattito politico e l’attività di antiradicalizzazione sono limitati da paure generate da tale normativa. Giovani musulmani mi hanno raccontato di aver paura di discutere questioni come la Palestina o l’Iraq poiché le loro critiche e la spiegazione delle loro sensazioni sono interpretate come una giustificazione o una glorificazione, e finiscono in tribunale. Il Parlamento avrebbe potuto cancellare questo paragrafo, ma ha preferito non farlo.</p>
    </intervention>
    <intervention id="2-137" speaker_id="2057" name="Carl Lang" is_mep="True" mode="written">
      <p sl="fr">La presente relazione sull’eliminazione del terrorismo trova il proprio posto in un’infinita serie di testi che celebrano i diritti umani e la lotta contro la discriminazione. Eppure il fatto è che l’eccessiva cautela relativa a possibili violazioni delle libertà fondamentali (soprattutto le libertà di espressione e di religione) in realtà consuma le risorse necessarie alla lotta contro il terrorismo.</p>
      <p sl="fr">Deve essere chiaro ormai che il Parlamento europeo è più interessato a proteggere diritti di ogni tipo, e a fare ciò che è politicamente corretto, anziché preoccuparsi della sicurezza dei cittadini dell’Unione europea.</p>
      <p sl="fr">Pertanto, la presente relazione, che riguarda gli elementi che favoriscono il terrorismo, non contiene un solo riferimento alle moschee, benché, come sappiamo, non sono altro che centri di reclutamento di futuri terroristi islamici, né agli imam di Francia, Belgio, Paesi Bassi o Danimarca, che stanno effettivamente reclutando rappresentanti per la gioventù islamica favorevole alla jihad .</p>
      <p sl="fr">Non sconvolgiamo nessuno, non turbiamo la sensibilità religiosa, non siamo discriminatori: si tratta difficilmente di un rimedio efficace per affrontare la sempre più crescente minaccia del terrorismo islamico! In realtà sembra piuttosto il contrario.</p>
    </intervention>
    <intervention id="2-138" speaker_id="38846" name="Roselyne Lefrançois" is_mep="True" mode="written">
      <p sl="fr">La presente relazione riflette il considerevole lavoro di modifica svolto dai membri dei gruppi PSE, Verts/ALE, GUE/NGL e ALDE in sede di commissione per le libertà civili, la giustizia e gli affari interni. Da un testo che inizialmente stigmatizzava l’Islam e i musulmani in maniera piuttosto ignobile, la maggioranza progressista di centro-sinistra è riuscita a creare un documento equilibrato, che evidenzia l’intera serie di fattori (economici, sociali e così via) che favoriscono il terrorismo, affermando la necessità di rispettare i diritti fondamentali, sottolineando l’importanza di combattere la discriminazione e promuovendo l’uguaglianza di opportunità, soprattutto nell’istruzione, nella formazione e nell’occupazione.</p>
      <p sl="fr">Esistono, tuttavia, due o tre aspetti della relazione che penso siano discutibili, in particolare i riferimenti a un “Islam moderato” e a un “monitoraggio su tutti i luoghi in cui viene divulgata la propaganda volta a persuadere le persone a commettere atti terroristici”.</p>
      <p sl="fr">Ciononostante, se non sono in grado di offrire alla relazione il mio pieno appoggio, non accettarla significherebbe cedere alla destra e gettare al vento mesi di sforzi.</p>
      <p sl="fr">Questo è il motivo per cui la scelta migliore, a mio avviso, è astenersi e illustrarne le ragioni.</p>
    </intervention>
    <intervention id="2-139" speaker_id="1403" name="David Martin" is_mep="True" mode="written">
      <p sl="en">Questa relazione mira a elaborare una serie di norme e principi nella lotta contro il terrorismo. L’opposizione da parte della destra alla relazione implica che l’assistenza alle vittime, facendo sì che il sostegno ad attività terroristiche diventi un crimine in tutti gli Stati membri e incoraggiando la necessità di dialogo politico, non rientrerà in una strategia europea coerente contro il terrorismo. Ho votato a favore della relazione e mi spiace che non sia stato raggiunto un accordo in merito a quanto si ritiene questioni che normalmente godono di ampio consenso.</p>
    </intervention>
    <intervention id="2-140" speaker_id="28255" name="Andreas Mölzer" is_mep="True" mode="written">
      <p sl="de">La lotta al terrorismo è la sfida di questo secolo. Un intervento deciso contro l’apparato propagandistico è quindi il primo piccolo passo nel tentativo di frenare la diffusione del terrorismo tra le sottoculture islamiche autonome presenti in Europa.</p>
      <p sl="de">Dobbiamo affrontare il fatto che il terrorismo in Europa è di natura esclusivamente islamica, e che i musulmani radicalizzati sono del tutto immuni alle misure di integrazione. La radicalizzazione in Europa avanza, e spesso le classi politiche sembrano rifiutare di ammetterlo quando si tratta di tali questioni.</p>
      <p sl="de">Per questa ragione, un approccio strategico alla lotta contro il terrorismo è necessario e, in effetti, fondamentale per garantire la sopravvivenza dell’Europa, della sua popolazione e della sua cultura. Gli sforzi dovrebbero cominciare dai giovani, ma questi ultimi devono anche mostrare un grado di buona volontà per svolgere la loro parte.</p>
      <p sl="de">La soppressione di tutti i diritti umani, che, come sappiamo, è già praticato in alcuni casi negli Stati Uniti, naturalmente non deve accadere in Europa. Ciononostante è essenziale essere risoluti in materia di terrorismo.</p>
      <p sl="de">Tutti i contenuti illegali riscontrati nei nuovi mezzi di informazione devono, ovviamente, essere trattati alla stregua di qualsiasi altra espressione illecita, e gli autori devono essere perseguiti legalmente e puniti.</p>
    </intervention>
    <intervention id="2-141" speaker_id="4461" name="Luís Queiró" is_mep="True" mode="written">
      <p sl="pt">Uno dei maggiori pericoli nella discussione sul terrorismo e sulle sue cause è cedere a uno dei due estremi: da un lato, cercando di comprendere ogni cosa, la percezione che tutto diventi accettabile e giustificabile; dall’altro, il rifiuto di riconoscere realtà differenti che rendono tutto confuso e che classificano ogni cosa in base ai medesimi concetti e criteri. Entrambi gli estremi sono pericolosi in base a un’analisi poiché, siccome non sono precisi, non consentono conclusioni valide, inducendo la polizia, i legislatori e l’opinione pubblica a compiere errori. Inoltre, rappresentano una minaccia alla valutazione della situazione reale, che è inclusiva e decisa con il terrorismo. Questa è la sfida che stiamo affrontando: essere in grado di comprendere la realtà esattamente com’è, anziché come la temiamo o come vorremmo che fosse, agendo di conseguenza sulle cause remote e immediate, senza mai dimenticare che il terrorismo non può essere accettato o giustificato in nessuna circostanza. Non sono le vittime (effettive o potenziali) che devono capire e giustificare i crimini degli aggressori. Per tutte queste ragioni, ho votato contro la relazione.</p>
    </intervention>
    <intervention id="2-142" speaker_id="4313" name="Martine Roure" is_mep="True" mode="written">
      <p sl="fr">Il migliore strumento atto a combattere il terrorismo è la prevenzione, non la sorveglianza completa sui cittadini europei. Perciò l’aspetto importante è affrontare le cause basilari del terrorismo.</p>
      <p sl="fr">Il fenomeno della violenta radicalizzazione finirà nel momento in cui ci occuperemo delle disparità e delle ingiustizie a livello nazionale e mondiale.</p>
      <p sl="fr">Mi sono astenuta dal voto su questa relazione, poiché non penso che, nel processo di lotta al terrorismo, possiamo puntare il dito contro una religione in particolare. Il terrorismo non riguarda la religione, anche se alcune persone potrebbero considerare ciò che chiamano la loro fede un modo per legittimare le uccisioni. L’unico metodo volto a combattere la radicalizzazione violenta è rafforzare la morale laica nelle nostre società e avviare apertamente un dialogo interculturale con tutte le parti interessate, soprattutto con i rappresentanti della società civile.</p>
    </intervention>
    <intervention id="2-143" speaker_id="4274" name="Olle Schmidt" is_mep="True" mode="written">
      <p sl="sv">Il terrorismo è un fenomeno transfrontaliero e deve essere combattuto in maniera efficiente grazie a un’azione comune. Tuttavia, la lotta contro il terrorismo deve essere sempre condotta tramite mezzi legittimi e adeguati. I viaggi della CIA in Europa, l’uso della tortura, esecuzioni e annegamenti simulati, che la CIA ora ammette siano avvenuti, e l’istituzione di speciali prigioni segrete devono essere condannati in modo deciso. In questo caso l’UE avrebbe dovuto agire più fermamente di quanto ha fatto.</p>
      <p sl="sv">Secondo me, una cosa è ovvia: sono i nostri valori a dover costituire la base della nostra legislazione comune. Occorre inoltre garantire che la normativa comunitaria non metta a repentaglio o accantoni principi importanti, inclusa la libertà di espressione.</p>
      <p sl="sv">La relazione dichiara di introdurre un nuovo concetto nella decisione quadro: “la giustificazione del terrorismo”. Ritengo sarebbe un’iniziativa inopportuna. Non perché non si tratta di buona idea garantire che tutti gli Stati membri dispongano di norme efficaci contro l’istigazione, ma perché è difficile, se non impossibile, giungere a una definizione da applicare uniformemente e che non conduca a spinosi problemi d’interpretazione. Da un lato, esiste l’importante compito di elaborare sistemi volti a combattere il terrorismo e salvare vite. Dall’altro, c’è il principio di libertà di espressione e il concetto di mantenere un elevato livello di certezza del diritto in Europa. Si tratta di trovare il giusto equilibrio.</p>
    </intervention>
    <intervention id="2-144" speaker_id="28358" name="Konrad Szymański" is_mep="True" mode="written">
      <p sl="pl">Non posso appoggiare la relazione Deprez e la sua proposta di raccomandazione del Parlamento europeo al Consiglio relativa ai fattori che favoriscono il terrorismo e il reclutamento di terroristi.</p>
      <p sl="pl">La relazione sostiene le priorità sbagliate nella battaglia contro il terrorismo. La proposta si concentra soprattutto su misure di politica sociale. Tale approccio non facilita la lotta contro il terrorismo, che richiede anche migliori controlli alle frontiere e una collaborazione tra le autorità giudiziarie e di polizia.</p>
    </intervention>
    <intervention id="2-145" speaker_id="4513" name="Geoffrey Van Orden" is_mep="True" mode="written">
      <p sl="en">La sinistra in Parlamento ha indebolito un messaggio fondamentale e innegabile del testo originale della relazione, che affermava: “il terrorismo (in particolare quello jihadista) costituisce attualmente la principale minaccia alla sicurezza dei cittadini dell’Unione,”. La relazione tralascia del tutto qualsiasi riferimento ai maggiori fattori che favoriscono il reclutamento di terroristi, vale a dire l’immigrazione incontrollata e, di certo per quanto riguarda il Regno Unito, la diffusa mancanza di rispetto per la religione cristiana e l’effettiva comprensione della nostra storia e della nostra cultura.</p>
      <p sl="en">Naturalmente, i nuovi arrivati hanno dunque ben poco con cui identificarsi. La relazione non cita il modo in cui il terrorismo debba essere considerato per avere successo, né la legittimazione e la ricompensa dei terroristi, come i precedenti leader della Provisional IRA . Ho pertanto votato contro la relazione e contribuito al suo rigetto da parte del Parlamento.</p>
    </intervention>
    <intervention id="2-147" speaker_id="31123" name="Pedro Guerreiro" is_mep="True" mode="written">
      <p sl="pt">La relazione di iniziativa del Parlamento europeo è un autentico contenitore di obiettivi e iniziative per la liberalizzazione del commercio mondiale (di merci, servizi o capitali), condotta dall’UE e dalla Commissione europea, organismo potenzialmente onnipotente nella politica commerciale comune con il nuovo progetto di Trattato, che rende il settore di esclusiva competenza europea.</p>
      <p sl="pt">L’apertura dei mercati costituisce il dogma. La fine di tutti i possibili ostacoli al commercio, soprattutto con le economie sviluppate ed emergenti, è la linea di azione. L’apertura dei mercati, condotta, se possibile, nell’ottica del mercato unico europeo, è l’obiettivo.</p>
      <p sl="pt">Siccome si ritiene che l’attuale sistema OMC disponga di un potere di regolamentazione e di imposizione inadeguato, la relazione sostiene il “modello di governance europeo” per il commercio, stipulando accordi di libero commercio o sottolineando la conclusione dell’attuale serie di trattative dell’OMC, per cui esige la creazione di sinergie con i principali partner commerciali dell’UE (quali USA, Canada e Giappone).</p>
      <p sl="pt">Un esempio: notate come la relazione sollecita i paesi terzi ad abrogare le restrizioni alla proprietà estera nei confronti delle imprese europee … Il dominio economico è l’obiettivo.</p>
      <p sl="pt">Da qui il nostro voto contrario.</p>
    </intervention>
    <intervention id="2-148" speaker_id="1403" name="David Martin" is_mep="True" mode="written">
      <p sl="en">Accolgo positivamente la relazione Guardans Cambó sulla strategia dell’Unione europea per assicurare alle imprese europee l’accesso ai mercati. I principi di migliore accesso reciproco, sostegno rafforzato alle PMI e accesso più vantaggioso al mercato interno dovrebbero contribuire a consolidare l’agenda di Lisbona. In particolare, appoggio gli emendamenti sulla distinzione tra l’accesso ai mercati sviluppati e alle economie emergenti da un lato, e i paesi meno avanzati e in via di sviluppo, dall’altro.</p>
    </intervention>
    <intervention id="2-149" speaker_id="4461" name="Luís Queiró" is_mep="True" mode="written">
      <p sl="pt">Benché il mercato interno europeo sia immenso, il mercato globale, aperto alla globalizzazione, è ancora più ampio e dinamico. L’accesso delle imprese europee a questo mercato, soprattutto alle economie emergenti con un elevato tasso di crescita, deve quindi essere una priorità a livello pubblico e privato. Se è vero che, tuttavia, nel settore dell’iniziativa privata non spetta a noi scegliere, né tanto meno imporre priorità, in quello pubblico vi sono molti sforzi da compiere. Da un lato, dobbiamo essere consapevoli della necessità di aprire i nostri mercati se intendiamo ottenere, cosa che in effetti vogliamo, un accesso sempre maggiore ai mercati internazionali. Dall’altro, è fondamentale porre l’attenzione sulla capacità delle imprese europee di sostenere la crescente efficienza e competitività economica delle aziende di tali paesi, il che significa che senza esitazioni dobbiamo concentrarci sulla competitività e l’innovazione delle nostre imprese, cosa che può avvenire soltanto in un ambiente libero, aperto e trasparente.</p>
    </intervention>
    <intervention id="2-993" speaker_id="36281" name="Silvia-Adriana Ţicău" is_mep="True" mode="written">
      <p sl="ro">La relazione Guardans Cambó riguarda una strategia dell’Unione europea volta a facilitare alle imprese europee l’accesso ai mercati. All’inizio dello scorso anno, la Commissione europea ha presentato una comunicazione relativa a un partenariato più solido al fine di ottenere l’accesso ai mercati per gli esportatori europei.</p>
      <p sl="ro">Le misure proposte dalla Commissione riguardano la riorganizzazione del sistema informatico comunitario che fornisce le informazioni e i servizi per l’accesso ai mercati in circa 100 paesi, migliore trasparenza e una campagna d’informazione, soprattutto per le piccole e medie imprese, relativa ai servizi comunitari disponibili per gli esportatori europei.</p>
      <p sl="ro">Ciononostante, mi dispiace che alcuni emendamenti presentati dal gruppo dei socialisti europei, concernenti il settore degli appalti pubblici e della concorrenza, non siano stati accolti.</p>
      <p sl="ro">Ritengo sia necessario definire un partenariato tra la Commissione, gli Stati membri e le imprese europee al fine di agevolare l’accesso di queste ultime ai mercati di paesi terzi, ma, allo stesso tempo, occorre garantire che su questi mercati si osservino i principi e i valori europei: diritto del lavoro, tutela dell’ambiente, rispetto della proprietà intellettuale e diritti umani.</p>
    </intervention>
  </section>
  <section id="creitem27" title="8. Correzioni e intenzioni di voto: vedasi processo verbale"/>
  <section id="creitem28" title="9. Discussione sull’avvenire dell’Europa (discussione)">
    <intervention id="2-154" speaker_id="1253" is_mep="True" mode="spoken" role="Presidente">
      <p sl="unknown">L’ordine del giorno reca la discussione sull’avvenire dell’Europa, a cui parteciperà il Primo Ministro svedese, membro del Consiglio europeo.</p>
      <p sl="unknown">Onorevoli colleghi, desidero porgervi un caloroso benvenuto a questa speciale seduta, e desidero rivolgere un saluto particolarmente caloroso al Primo Ministro svedese Fredrik Reinfeldt. Välkommen till Europaparlamentet! Benvenuto!</p>
      <a text="(Applausi)"/>
      <p sl="unknown">Signor Primo Ministro, è un grande piacere per me e per tutti noi, accoglierla oggi per la prima volta al Parlamento europeo, per discutere con noi dell’avvenire dell’Europa.</p>
      <p sl="unknown">In corridoio ho appena visto Simeon Sakskoburggotski, l’ex Primo Ministro di Bulgaria. Un cordiale benvenuto al Parlamento europeo.</p>
      <p sl="unknown">Il Trattato firmato a Lisbona il 13 dicembre 2007 conduce l’Unione europea verso una nuova direzione. Dopo molti anni di confronti, finalmente abbiamo un trattato che soddisfa le esigenze dell’Unione europea allargata, consentendole di dedicarsi a rispondere alle speranze e alle aspettative dei cittadini europei tramite procedure democratiche. Il nuovo Trattato non solo fornirà maggiore trasparenza alle attività dell’Unione, una questione che è sempre stata di particolare importanza per la Svezia, ma porrà come nuovo obiettivo dell’UE la lotta ai cambiamenti climatici, una materia in cui la Svezia vanta già notevoli successi. Il suo paese, signor Primo Ministro, ha ogni motivo di essere orgoglioso del proprio ruolo di leader europeo sul fronte dell’impiego delle fonti di energia rinnovabili. Nell’Unione europea dobbiamo essere uniti per proseguire la lotta contro i cambiamenti climatici, in modo da rivestire congiuntamente un ruolo primario a livello globale in questa battaglia. Soltanto la scorsa settimana, alle Nazioni Unite, ho preso atto di quali grandi speranze ripone l’ONU soprattutto nell’UE, nonché nel Parlamento europeo in qualità di suo braccio legislativo.</p>
      <p sl="unknown">Il Trattato di Lisbona ci offre gli strumenti atti a perseguire gli obiettivi che sono fondamentali per il nostro futuro, e ad attuare rapidamente le riforme necessarie a tale scopo. Come lei, signor Primo Ministro, il Parlamento europeo è fermamente convinto che il nuovo Trattato dovrebbe entrare in vigore entro il 1° gennaio 2009. Pertanto, il Parlamento europeo è lieto di avere appreso dell’annuncio pronunciato dal Parlamento svedese, il Riksdag , in merito alla propria intenzione di ratificare il nuovo Trattato entro novembre 2008.</p>
      <p sl="unknown">Qualora il processo di ratifica possa essere concluso con successo e a tempo debito in tutti i 27 Stati membri, la Presidenza svedese del Consiglio, nella seconda metà del 2009, potrà dedicarsi alle principali sfide del futuro nell’ambito di un nuovo quadro istituzionale. La Svezia ci condurrà in una nuova era d’integrazione europea. Insieme, sulla base del nuovo Trattato e con un Parlamento europeo appena eletto, una nuova Commissione e la Presidenza svedese, riusciremo ad avviare un nuovo capitolo di cooperazione rafforzata.</p>
      <p sl="unknown">In materia di sicurezza energetica, cambiamenti climatici, sviluppo continuo della dimensione nordica dell’Unione, o strategia europea per il Mar Baltico, ci attendiamo che la Svezia rappresenti una fonte di impulso straordinario. Si tratta del motivo per cui siamo impazienti di ascoltare i suoi commenti sulla futura linea dell’Unione europea. Signor Primo Ministro, la invito a rivolgersi al Parlamento europeo.</p>
    </intervention>
    <intervention id="2-155" speaker_id="photo_generic" name="Fredrik Reinfeldt" is_mep="True" mode="spoken">
      <p sl="sv">Primo Ministro svedese, Membro del Consiglio europeo . − Signor Presidente, onorevoli deputati, è un immenso onore per me essere oggi in quest’Aula. È vero, come è stato affermato, che non ho mai partecipato a quest’Assemblea nella mia veste attuale, ma, come giovane politico, sono stato a Strasburgo e ho visitato il Parlamento europeo, sognando che, un giorno, avrei visto il mio paese al suo posto, pienamente rappresentato. So che cosa significa sognare di raggiungere quest’Aula, sensazione che certamente oggi condivido con molte persone.</p>
      <p sl="sv">È quindi un grande piacere per me avere l’opportunità di esporre a quest’Assemblea alcune riflessioni relative a questioni europee.</p>
      <p sl="sv">Alcuni politici lungimiranti, dopo la seconda guerra mondiale, compresero che l’unico modo per garantire la pace fosse unire i paesi dell’Europa in una sorta d’integrazione europea. Come allora, anche l’integrazione europea odierna deve essere diretta da una visione chiara. Dobbiamo porci le domande fondamentali: dove intendiamo andare e in che modo?</p>
      <p sl="sv">Il nostro mondo sta cambiando rapidamente e noi andiamo di pari passo. Stiamo diventando sempre più dipendenti gli uni dagli altri, quindi occorre sapere quale deve essere il principio fondamentale.</p>
      <p sl="sv">Il nostro modello d’integrazione europea deve essere talmente saldo da far sì che né il nazionalismo esasperato, né il fanatismo religioso possano rappresentare una minaccia per la pace e la stabilità in Europa.</p>
      <p sl="sv">Non dobbiamo temere un’Europa forte, al contrario, dobbiamo aver paura di un’Europa debole. Un’Europa forte si assume maggiore responsabilità riguardo ai problemi globali; combina la crescita economica a politiche rispettose dell’ambiente; ricerca i migliori interessi per i propri cittadini. Un’Europa unita (un tema che merita di essere affrontato in un periodo come questo) ha il coraggio di assicurare al Kosovo una prospettiva europea chiara.</p>
      <p sl="sv">Il governo svedese crede nelle possibilità dell’Europa. Come ho affermato, la Svezia deve occupare un posto definito e indiscusso nel nucleo dell’integrazione europea. Siccome l’attuale governo è salito al potere nell’autunno del 2006, abbiamo già avuto modo di vedere quanto sia aumentato nel paese il sostegno popolare all’Unione europea.</p>
      <p sl="sv">Alcune persone affermano che sia solo una questione di fortuna. A queste persone rispondo: più ci si allena, più si diventa fortunati. Di certo noi ci siamo allenati. Già nel 1962, il mio partito ha condotto una campagna nelle elezioni locali al motto di “Sì all’Europa”. Abbiamo dovuto attendere 33 anni prima di poter effettivamente inviare deputati al Parlamento europeo.</p>
      <p sl="sv">Sembra che ora possiamo prendere fiato dopo vari anni di complicati negoziati sul Trattato. Il Cancelliere Merkel ha svolto uno straordinario lavoro nel contribuire a risolvere la questione. Ringrazio in particolare il Primo Ministro Sócrates, che ha abilmente guidato il Trattato a una conclusione di successo. Il Trattato di Lisbona crea migliori condizioni per un’integrazione europea più aperta, efficace e dinamica. Ma, soprattutto, schiude nuove opportunità per discutere questioni importanti per il futuro: clima ed energia, occupazione e crescita economica, demografia, migrazione, nonché il ruolo dell’UE sulla scena internazionale. Ho intenzione di soffermarmi su ciascuno di questi temi.</p>
      <p sl="sv">Desidero lavorare per un’Europa moderna, intesa alla prospettiva dei cittadini.</p>
      <p sl="sv">Tutti auspichiamo che il trattato entri in vigore il 1° gennaio 2009. Come il Presidente ha osservato, la Svezia ratificherà il Trattato nel corso dell’autunno 2008. Per un periodo di 18 mesi, la Svezia deterrà la presidenza dell’UE. Sarà una Presidenza interessante, con un Parlamento europeo appena eletto, una nuova Commissione e nuove posizioni di leadership istituite dal Trattato di Lisbona.</p>
      <p sl="sv">Mi attendo una collaborazione molto stretta con il Parlamento europeo per quanto riguarda tali argomenti.</p>
      <p sl="sv">Alcuni fra i temi principali durante la Presidenza svedese dell’UE saranno il clima e l’energia, il programma dell’Aia, l’occupazione e la crescita economica, le questioni relative al Mar Baltico e l’UE in qualità di attore mondiale. Stiamo già lavorando con impegno sui preparativi, e inoltre saremo pronti dovessero accadere imprevisti.</p>
      <p sl="sv">In altre parole, deve esserci un’ampia dose di flessibilità e la capacità di adattarsi alla situazione diffusa che, nonostante tutto, potrebbe influenzare il processo.</p>
      <p sl="sv">Il problema del clima e dell’energia è una delle maggiori sfide che vede affrontare la società nella nostra epoca. Abbiamo l’importante responsabilità nei confronti delle future generazioni di garantire che riusciremo a elaborare una politica a favore di uno sviluppo sostenibile a lungo termine. Dobbiamo lavorare a fondo insieme al fine di raggiungere un accordo internazionale al vertice dell’ONU che si terrà a Copenhagen nel dicembre 2009.</p>
      <p sl="sv">Grazie alle storiche decisioni prese lo scorso anno in occasione del Consiglio di primavera, l’UE ha assunto un ruolo guida. Ma l’Unione europea non può assumersi questa responsabilità da sola; necessita di una stretta collaborazione con numerosi altri paesi, tra cui India, Giappone, Cina, Russia e Stati Uniti.</p>
      <p sl="sv">Alcune previsioni indicano che la domanda complessiva mondiale di energia non sta diminuendo, ma potrebbe aumentare del 50% entro il 2030. La soluzione per far fronte ai cambiamenti climatici consiste, ovviamente, nel modo in cui affrontare questo aumento anticipato di fabbisogno energetico.</p>
      <p sl="sv">La prima domanda è: come migliorare il risparmio di energia e l’efficienza energetica? Tuttavia, le sfide dei cambiamenti climatici richiedono anche un nuovo approccio politico. Dobbiamo sfatare il mito che la crescita sia nemica dell’ambiente.</p>
      <p sl="sv">La Svezia è un esempio concreto del contrario. Dal 1990, punto di partenza di Kyoto, la nostra economia è cresciuta del 44%, mentre allo stesso tempo le nostre emissioni di gas a effetto serra sono diminuite del nove per cento. Abbiamo effettuato investimenti nella ricerca e nelle nuove tecnologie, combinati con una revisione delle imposte e delle norme. Quest’azione ha aperto la porta a uno sviluppo in cui l’ambiente diventa un punto di partenza per nuove imprese e nuovi posti di lavoro.</p>
      <p sl="sv">Sono certo che possiamo raggiungere gli obiettivi fissati nel pacchetto su clima ed energia dell’UE. Ma dobbiamo introdurre gli strumenti politici appropriati volti a incoraggiare le nostre società e le nostre imprese a compiere le scelte giuste.</p>
      <p sl="sv">Il prezzo per aver inquinato il nostro ambiente deve essere elevato, e gli indennizzi per aver scelto soluzioni prive di emissioni di biossido di carbonio devono essere allettanti.</p>
      <p sl="sv">Come molti hanno sottolineato, la tecnologia verde esiste già. Ai governi incombe un’enorme responsabilità riguardo al passaggio da attuare, ma lo stesso vale per la gente comune. Dovremmo considerare questo aspetto come una sorta di patto tra i governi e l’opinione pubblica al fine di sostenere alternative rispettose dell’ambiente. Ciò rafforzerà la concorrenza a vantaggio di una società più rispettosa dell’ambiente. Trarremo tutti beneficio da questa scelta.</p>
      <p sl="sv">Per quanto riguarda la strategia di Lisbona, gli Stati Uniti sono la maggiore economia mondiale da oltre cento anni. Ora nuovi attori stanno influenzando l’economia globale: le economie di India e Cina sono in forte crescita. La globalizzazione ha condotto a uno sviluppo favorevole in molte parti del mondo. Tale fenomeno è un valore per la democrazia, e pone l’accento sulle differenze tra società aperte e chiuse, ma accresce anche la concorrenza.</p>
      <p sl="sv">Le politiche che ieri ci hanno assicurato lavoro, sicurezza e prosperità, devono essere modificate costantemente al fine di ottenere il medesimo successo domani.</p>
      <p sl="sv">Oggi, un terzo della popolazione europea in età lavorativa è al di fuori del mercato del lavoro. Si tratta di una situazione insostenibile. Occorre aumentare l’offerta lavorativa e combattere l’esclusione tramite riforme dei mercati nazionali del lavoro e investimenti nell’istruzione e nella formazione. Poiché l’integrazione economica diventa sempre più forte nell’Unione e nel mondo, successi e fallimenti – che pure esistono – negli sforzi di riforma nazionale non saranno più solo affari interni; ci riguardano tutti.</p>
      <p sl="sv">La nostra futura prosperità in Europa dipende soprattutto da come noi Stati membri creiamo congiuntamente migliori condizioni al fine di cogliere le opportunità e rispondere alle sfide della globalizzazione. Non da ultimo, si tratta di come affrontare tendenze demografiche e problemi transfrontalieri in campo ambientale.</p>
      <p sl="sv">Una politica europea progressista in materia di energia e ambiente è un requisito indispensabile per una crescita sostenibile a lungo termine, e quindi anche a favore della prosperità in Europa. Si tratta, tuttavia, anche di un importante fattore per la nostra futura competitività.</p>
      <p sl="sv">Tramite la strategia di Lisbona per la crescita sostenibile e l’occupazione, l’UE ha realizzato gli strumenti volti a soddisfare queste sfide. La strategia esiste, purtroppo siamo stati distolti dal proposito al momento di applicarla.</p>
      <p sl="sv">Compiamo uno sforzo deciso per rafforzare la competitività dell’UE a livello mondiale tramite riforme continue, investendo nella ricerca e preparando la strada a nuove tecnologie. Impegniamoci sul serio per completare il mercato interno e generare in Europa un ambiente commerciale più innovativo. Assicuriamoci che sia interessante per lavorare. Naturalmente, c’è ancora molto da fare sia a livello nazionale che comunitario. Occorre soltanto pronunciare le parole “brevetto” e “direttiva sull’orario di lavoro” perché voi tutti capiate che cosa intendo dire.</p>
      <p sl="sv">Dobbiamo concludere il ciclo di Doha nell’ambito dell’OMC, che offrirà un forte slancio alla ripresa economica nel mondo. Abbiamo bisogno di un sistema commerciale aperto a livello globale e una liberalizzazione continua se intendiamo rafforzare la competitività dell’Europa nello spirito della strategia di Lisbona.</p>
      <p sl="sv">Allo stesso tempo, molti sanno che sull’Europa stanno soffiando venti di protezionismo. Occorre resistervi. Il protezionismo non rappresenta la soluzione; a lungo termine provoca danni a ciò che mirava a tutelare. Non c’è tempo da perdere. La finestra dell’opportunità dell’OMC si sta chiudendo.</p>
      <p sl="sv">Tuttavia, quando parliamo della strategia di Lisbona, non lagniamoci soltanto come l’asinello Ih-Oh in Winnie the Pooh. Fermiamoci un attimo e ripensiamo al periodo appena trascorso. Mentre lo facciamo, notiamo il successo e i progressi considerevoli che in effetti sono stati ottenuti. I fattori che hanno condotto al processo di Lisbona sono in corso dal 2005. Un processo che ha rafforzato l’impegno degli Stati membri, ne ha avviato l’attuazione e prodotto risultati.</p>
      <p sl="sv">Gran parte del lavoro è dovuto agli sforzi risoluti della Commissione e del personale e forte impegno del Presidente della Commissione Barroso. Ma desidero anche ringraziare il Parlamento europeo per il proprio ruolo molto costruttivo.</p>
      <p sl="sv">In che modo trovare il modo migliore per affrontare le sfide future? In che modo assicurare congiuntamente in Europa prosperità a lungo termine tramite una crescita sostenibile e una piena occupazione, nonché permettere all’Europa di imporsi nella concorrenza globale? Considero la Presidenza svedese nell’autunno 2009 un periodo perfetto per avviare il confronto su una futura strategia europea per la crescita sostenibile e l’occupazione nel corso dei prossimi dieci anni.</p>
      <p sl="sv">Vorrei ora aggiungere qualche parola riguardo al bilancio dell’UE. Pensiamo che la data di scadenza è trascorsa da molto tempo. Il bilancio dovrebbe essere lo strumento principale per realizzare gli obiettivi dell’Unione. Perciò, deve anche riflettere meglio tali obiettivi. Attualmente, il 40% del bilancio è speso in sovvenzioni per l’agricoltura, a favore quindi di un settore che rappresenta il 2% dell’occupazione in Europa. È illogico.</p>
      <p sl="sv">Immaginiamo invece se aumentassimo i contributi dell’UE per ricerca e sviluppo, lotta contro il crimine organizzato, questioni ambientali e relazioni esterne. Immaginiamo se osassimo anche intraprendere una schietta discussione su cosa dovrebbe essere finanziato a livello europeo e cosa a livello nazionale.</p>
      <p sl="sv">L’Europa sta affrontando a una tendenza demografica con una popolazione in rapido invecchiamento. Una tendenza che nei prossimi anni porrà sotto crescente pressione i nostri sistemi del welfare . Pochi elementi saranno sufficienti a dimostrare quanto rapidamente sia cambiato il volto della Svezia. Nel 1913, quasi 100 anni fa, l’età pensionabile nel mio paese era fissata a 67 anni. All’epoca, la durata media di vita era di circa 56 anni. La verità è che il sistema delle pensioni era pensato per le poche persone che sopravvivevano agli anni di lavoro e si godevano i restanti anni. La maggior parte semplicemente lavorava e moriva, e iniziava a lavorare molto presto. Ora, se allo stesso tempo sta diminuendo l’età da pensione, osserviamo che la durata media di vita in Svezia si sta allungando fino agli attuali 80 anni. Siamo passati da una situazione in cui lavoravamo potenzialmente per tutta la vita a una in cui un cittadino svedese nato oggi può aspettarsi di lavorare soltanto per metà della propria vita. Uno sviluppo incredibile nel corso di solo un paio di generazioni. Eppure significa che sempre meno persone dovranno sostenerne sempre di più.</p>
      <p sl="sv">Accanto alla significativa esclusione dal mercato del lavoro, questa condizione rafforza la necessità dell’elaborazione di una politica per la creazione di posti di lavoro. Maggiori persone devono ottenere un’occupazione al fine di mantenere un welfare opportuno, considerate le premesse, devono lavorare per una parte più lunga della loro vita, considerato il modo in cui viviamo attualmente. La crescente percentuale di soggetti anziani in Europa non è bilanciata dal numero di persone in età lavorativa.</p>
      <p sl="sv">È proprio qui che entra in gioco l’immigrazione. Gestita in maniera adeguata, può rivelarsi un importante e in effetti necessario tassello del puzzle per mantenere un sistema welfare degno del suo nome. Immaginiamo se tutti i nuovi arrivati, favorevoli, desiderosi e in attesa di dare un contributo, ottenessero un’accoglienza che cercasse di trarre vantaggio dalla loro energia positiva.</p>
      <p sl="sv">Dobbiamo creare opportunità politiche per coloro che sono giunti in Europa. Opportunità che consentano loro di entrare rapidamente sul mercato del lavoro.</p>
      <p sl="sv">L’immigrazione è diventata una questione scottante per molti Stati membri. Ma misure di controllo e accordi di riammissione non devono mai rappresentare l’unica risposta alle sfide generate dal crescente fenomeno. Coloro che pensano basti rafforzare i controlli frontalieri al fine di risolvere i numerosi e vari problemi connessi all’immigrazione stanno semplificando eccessivamente la questione. Occorre un approccio più ampio, sia per l’UE che per i paesi di origine.</p>
      <p sl="sv">La Svezia appoggia l’ambizioso obiettivo di avere a disposizione un sistema comune europeo di asilo entro il 2010. Affinché accada, il lavoro in merito richiederà sforzi intensi.</p>
      <p sl="sv">La Svezia inoltre considera questo elemento una priorità per favorire l’integrazione delle relazioni esterne dell’UE e rafforzare il legame tra immigrazione e politica per lo sviluppo. Dobbiamo ricordarci che è solo grazie a sforzi atti ad affrontare le cause dell’immigrazione sotto forma di povertà e oppressione che possiamo ottenere risultati tangibili. In questo caso occorre un approccio globale, non da ultimo nel quadro del dialogo ad alto livello dell’ONU sulla migrazione.</p>
      <p sl="sv">L’UE ha un ruolo importante da svolgere nel fornire a questi concetti un contenuto più concreto, non da ultimo in forma di una cooperazione piena e sulla base di un partenariato con i paesi africani interessati.</p>
      <p sl="sv">Intendiamo perseguire un programma ambizioso e innovativo per il 2010-2014 che sostituirà il programma dell’Aia. Attribuiamo grande valore alla partecipazione attiva del Parlamento europeo in questo processo.</p>
      <p sl="sv">Il terrorismo internazionale è una delle principali minacce alle nostre società aperte. Man mano che le reti terroristiche crescono, notiamo quante persone agiscono sempre più in maniera indipendente e gli attacchi terroristici diventano meno prevedibili.</p>
      <p sl="sv">La criminalità organizzata è un problema crescente in Europa. Per i singoli paesi sta diventando sempre più difficile combattere da soli la criminalità internazionale organizzata, un grave problema. Spesso questo tipo di crimine nasce al di fuori dell’UE. Il Trattato di Lisbona ci offre nuovi strumenti per la lotta contro il terrorismo e altra grave criminalità transfrontaliera. Il Parlamento europeo, a questo proposito, rivestirà un ruolo centrale. Deve proseguire il ravvicinamento delle disposizioni legislative. Occorre continuare a incrementare le possibilità di mutuo riconoscimento di decisioni giudiziarie. Le agenzie europee Europol e Eurojust devono essere rafforzate, e deve essere migliorato lo scambio di informazioni tra le autorità nazionali di polizia.</p>
      <p sl="sv">Allo stesso tempo, ed è un aspetto importante, deve esistere un equilibrio in ciò che facciamo. Laddove rafforziamo le operazioni di lotta al crimine, dobbiamo fare lo stesso per i diritti dell’individuo. In questo caso, contiamo in particolare sugli sforzi del Parlamento europeo. Per noi è importante concordare a livello europeo di consolidare la certezza giuridica nelle cause penali e i diritti delle vittime della criminalità.</p>
      <p sl="sv">Voglio vedere un’Europa che progredisce come voce di pace e armonia, anche in parti del mondo che sono dilaniate da guerre e conflitti, in Africa, Asia e America latina, ma di certo anche qui in Europa.</p>
      <p sl="sv">La Svezia ha avviato un’ampia discussione sull’ulteriore sviluppo di una strategia europea comune per la sicurezza. Nel 2009 ci impegneremo per realizzare il servizio europeo per l’azione esterna. Tra i principali compiti dell’Unione europea nei prossimi anni deve figurare l’impegno a contribuire a risolvere i conflitti nel Medio Oriente. Un futuro accordo tra israeliani e palestinesi deve essere costruito su una soluzione che prevede due Stati in cui entrambe le popolazioni possano vivere, in confini sicuri e riconosciuti. Occorre un dialogo profondo con il mondo musulmano. Un importante obiettivo dovrebbe essere generare fiducia, rispetto e comprensione sempre maggiori tra “l’Occidente” e il mondo musulmano.</p>
      <p sl="sv">Auspichiamo legami più stretti con la Russia in tutti i settori della società e ci auguriamo di poter superare gli ostacoli che si frappongono ancora all’ingresso della Russia nell’OMC. È nel nostro interesse che questo paese si sviluppi in uno Stato moderno, affermato e democratico. Purtroppo, negli ultimi anni abbiamo assistito a uno spostamento in una direzione più autoritaria, aspetto che lascia intendere un diverso tipo di sviluppo. Siamo preoccupati per una possibile continuazione di tale tendenza.</p>
      <p sl="sv">La situazione nei Balcani occidentali continua a essere una delle sfide maggiori e più difficili. Per molti anni a venire dovremo impegnarci a fondo nel sostenere il processo di costruzione dello Stato del Kosovo. I problemi da affrontare non vanno sottovalutati. La situazione economica e sociale del paese è molto complicata. C’è una lunga strada da percorrere prima che diventi uno Stato costituzionale funzionante. La costruzione di uno Stato richiede tempo, ma noi siamo disposti a essere presenti e offrire il nostro contributo. È una nostra responsabilità. Ma l’impegno da parte nostra si estende all’intera area. È importante sottolinearlo, soprattutto in epoche come questa.</p>
      <p sl="sv">La gestione della crisi europea sarà una delle principali questioni nella prossima politica europea estera e di sicurezza. Il nostro paese cerca, nella misura in cui riusciamo, di rivestire un ruolo attivo nello sviluppo continuo della politica europea di sicurezza e di difesa. La Svezia ha partecipato alla maggior parte delle operazioni avviate dall’UE. Ora siamo pronti a prendere parte alla missione europea in Ciad.</p>
      <p sl="sv">Stoccolma è più vicina a Minsk che alle parti più settentrionali della Svezia. La Bielorussia è l’ultima dittatura d’Europa. È nostro dovere intervenire al fine di sostenere le forze democratiche di questo paese.</p>
      <p sl="sv">Gli eventi nella regione del Mar Baltico rappresentano una preoccupazione a livello europeo. Otto dei nove paesi che si affacciano sul Baltico ora sono Stati membri dell’UE. Le condizioni instabili del Mar Baltico riguardano quasi un quarto della popolazione dell’UE (circa 100 milioni di persone). Tale situazioni richiede un impegno europeo congiunto. Mi auguro che la strategia relativa al Baltico, che la Commissione è incaricata di elaborare prima della Presidenza svedese nel 2009, affronti i problemi della regione.</p>
      <p sl="sv">La strategia potrebbe fungere da modello per il metodo con cui, nell’UE allargata, far fronte alle sfide connesse a regioni specifiche, per rafforzare in definitiva l’Unione europea quale compagine.</p>
      <p sl="sv">Desidero concludere parlando dell’allargamento. Come tutti voi sapete, è una questione che sta a cuore al governo svedese e ai suoi cittadini. L’allargamento ha rappresentato una delle maggiori sfide dell’UE, ma anche una fondamentale opportunità.</p>
      <p sl="sv">Per coloro che viaggiano nei paesi che negli ultimi anni sono diventati Stati membri dell’UE, è evidente lo sviluppo e la fiducia nell’avvenire. Purtroppo, si sono sollevate sempre più voci critiche nei confronti dell’allargamento. Permettetemi di chiarire: la cosa più sciocca che possiamo fare è dimenticare ciò che ci proponiamo di ottenere. È il motivo per cui è nato il concetto d’integrazione europea.</p>
      <p sl="sv">Senza l’allargamento, l’Europa non sarebbe ciò che è oggi. Senza un continuo allargamento rischiamo l’instabilità sul nostro continente, poiché si tratta del più importante strumento strategico a nostra disposizione per diffondere i valori su cui si basa l’integrazione europea. In Europa abbiamo abbattuto un muro. Ora non dobbiamo costruirne un altro contro la Turchia o altri paesi europei. Adesso sappiamo che c’era molto altro che avremmo potuto fare (o fare meglio) lavorando insieme a livello europeo e mondiale.</p>
      <p sl="sv">Non diamo mai per scontata l’integrazione europea. Occorre un’Europa forte, in cui avere il coraggio di mirare sempre più in alto, con piena fiducia in noi stessi.</p>
      <p sl="sv">Vi ringrazio per l’attenzione.</p>
      <p sl="sv">Attendo di incontrarvi nuovamente in estate, quando arriverà il nostro turno nella Presidenza a rotazione dell’UE.</p>
    </intervention>
    <intervention id="2-156" speaker_id="1253" is_mep="True" mode="spoken" role="Presidente">
      <p sl="unknown">La ringrazio, signor Primo Ministro. Siamo inoltre lieti di notare che la Commissione europea sia rappresentata in Aula dal Vicepresidente Margot Wallström. Ora proseguiremo con la discussione.</p>
    </intervention>
    <intervention id="2-157" speaker_id="4342" name="Joseph Daul" is_mep="True" mode="spoken">
      <p sl="fr">a nome del gruppo PPE-DE . – Signor Presidente, signor Primo ministro, onorevoli colleghi, è un piacere per me, a nome del gruppo PPE-DE, accogliere il Primo Ministro svedese in quest’Aula. Fredrik Reinfeldt, lei è il primo capo di governo che condivide la sua visione sull’avvenire dell’Europa con quest’Assemblea dalla firma del Trattato di riforma di Lisbona.</p>
      <p sl="fr">Alla vigilia della nostra discussione sul Trattato e il progresso democratico che ci si attende per l’Unione (e qui parlo a nome dei miei colleghi del gruppo PPE), devo insistere ancora una volta che il processo di ratifica sia perseguito in maniera regolare. Finora, cinque Stati membri su 27 hanno ratificato il Trattato. Hanno accolto i nuovi strumenti che il Trattato di Lisbona offre per plasmare l’avvenire dell’Europa e dare concretezza alle aspirazioni dei suoi cittadini. Prima si procede con la ratifica, prima è possibile applicare le nuove norme operative che sono essenziali per un intervento europeo efficace. Cosa ancora più importante, è possibile concentrare più rapidamente i nostri sforzi sul contenuto delle nostre politiche comuni. L’Europa deve essere in grado di prendere decisioni risolute in materia di energia, clima, sicurezza alimentare, immigrazione e difesa.</p>
      <p sl="fr">Da oltre 50 anni il gruppo politico di cui faccio parte incoraggia e sostiene lo sviluppo dell’Europa. Nel giugno 2009, il nostro impegno per un’Europa di valori condivisi, di prosperità, di sicurezza e solidarietà sarà messa sul banco di prova del referendum . Auspichiamo che l’Europa sia pronta per questa sfida.</p>
      <p sl="fr">Vogliamo vedere un’Europa competitiva che crea posti di lavoro, e che promuove la crescita economica e lo sviluppo sociale. La prosperità dell’Europa deve essere un interesse a lungo termine. Questa è la ragione per cui richiediamo uno sviluppo sostenibile e sensato, che preveda la tutela dell’ambiente e la lotta ai cambiamenti climatici.</p>
      <p sl="fr">Il gruppo PPE-DE promuove il libero scambio, del tipo che consente il potere di acquisto al più povero nella società per progredire, e contribuisce a ridurre le disparità nei confini nazionali e tra paesi diversi. Se riteniamo che la globalizzazione possa rappresentare un’opportunità per l’Europa, non accetteremo mai un liberoscambismo incontrollato. È nostro dovere tutelare gli interessi dei soggetti più vulnerabili tra noi e difendere il modello sociale europeo. La crescita economica e un elevato livello di protezione sociale non si escludono a vicenda: il fatto che il nostro tasso di crescita nel 2007 abbia superato quello degli Stati Uniti, lo dimostra.</p>
      <p sl="fr">La prosperità in Europa dipende dal completamento di un mercato unico efficace e aperto, e dal raggiungimento degli obiettivi della strategia di Lisbona. Vogliamo che gli addetti ai conti d’Europa siano responsabili e fissino un elevato livello delle norme in materia di gestione del denaro pubblico. Tuttavia, la disciplina di bilancio non può essere consentita per indebolire il principio di solidarietà tra gli Stati membri o tra Europa e i suoi partner mondiali. La solidarietà ha un prezzo e dobbiamo essere pronti a pagarlo.</p>
      <p sl="fr">Vogliamo anche un’Europa che sia in grado di combattere il terrorismo internazionale e la criminalità organizzata transfrontaliera. È a rischio la protezione dei nostri valori, delle nostre libertà, della nostra democrazia, del nostro Stato di diritto e della nostra solidarietà. Non esiste la possibilità di trattative quando si tratta di sicurezza del territorio europeo o della sua popolazione. Difendere la nostra libertà a lungo agognata richiede un’instancabile determinazione e misure rigorose e coordinate. Occorre essere più attenti in presenza di minacce autentiche, nonché rispettare le libertà individuali delle persone. Sosteniamo un sano equilibrio tra sicurezza e libertà personale.</p>
      <p sl="fr">Anche sulla scena internazionale per l’Europa è arrivata l’ora di impegnarsi e perseguire legami più stretti con i partner che condividono la nostra visione del mondo. Siamo a favore di una relazione transatlantica significativa e dalle basi solide, ma vogliamo inoltre sviluppare una politica di buon vicinato e proseguire con l’allargamento dell’UE.</p>
      <p sl="fr">Per quanto riguarda Cipro, il nostro gruppo sostiene gli ultimi sforzi volti a individuare una soluzione appropriata che consentirà a tutti gli abitanti dell’isola di convivere in pace.</p>
      <p sl="fr">Nel Medio Oriente l’Europa deve offrire sostegno politico e finanziario per il complicato processo dei negoziati di pace tra israeliani e palestinesi. Le crescenti ondate di estremismo non possono essere arginate senza concessioni da entrambe le parti. La sola esistenza dell’Unione europea dimostra che è possibile superare l’odio tra le popolazioni e costruire un avvenire condiviso.</p>
      <p sl="fr">Laddove il conflitto dilania la popolazione, occorre impiegare la nostra esperienza. Attualmente, la regione sudoccidentale dei Balcani è l’area meno stabile del nostro continente, e la dichiarazione d’indipendenza del Kosovo annuncia un periodo di incertezza. Invitiamo tutte le parti a essere moderate nella loro risposta e a evitare ogni forma di provocazione. L’obbligo è mantenere sicure le persone, e l’Europa riveste un ruolo fondamentale.</p>
      <p sl="fr">È giunto il momento di dimostrare che siamo in grado portare la stabilità nei Balcani. Approviamo l’invio di una missione europea di polizia e giustizia al fine di sostenere le autorità in Kosovo. Esortiamo questo paese a perseguire un futuro stabile, democratico e multietnico, un futuro europeo. Tale prospettiva d’ingresso nella Comunità è applicabile all’intera regione dei Balcani, compresa ovviamente la Serbia. Non siamo a favore dell’isolamento dei serbi, ma dell’unione dell’Europa.</p>
      <p sl="fr">Signor Presidente, signor Primo Ministro, si tratta di una discussione sull’avvenire dell’Europa: abbiamo bisogno di affrontare e superare le sfide, nonché di una visione politica chiara, di determinazione e coraggio. Forte di questi valori e priorità, il gruppo PPE-DE è pronto a svolgere il suo ruolo a questo scopo.</p>
    </intervention>
    <intervention id="2-158" speaker_id="1911" name="Martin Schulz" is_mep="True" mode="spoken">
      <p sl="de">a nome del gruppo PSE . – Signor Presidente, signor Primo Ministro, sono lieto di poterle dare il benvenuto a Strasburgo. Non so se la signora Commissario Malmström sia altrettanto soddisfatta di essere dovuta venire a Strasburgo con lei, ma probabilmente ne discuteremo in un’altra occasione.</p>
      <p sl="de">Signor Primo Ministro, ha pronunciato un ottimo intervento. Ritengo inoltre sia stato un discorso saggio, poiché lei ha sottolineato che sarà possibile ottenere la nostra visione dell’avvenire dell’Europa soltanto se l’Unione europea sarà preparata a rivestire il proprio ruolo nell’affrontare le sfide che minacciano il nostro continente in tutte le parti del mondo. La discussione sul clima mondiale non avviene solo a livello europeo, ma a livello globale, e ciò è vero. La considerazione del ruolo dell’Unione europea nel commercio mondiale non dovrebbe essere confinata al confronto relativo al mercato interno, ma mirare inoltre a individuare metodi con cui questo vasto mercato unico, con il suo grande potere economico, possa contribuire alla prosperità non solo in Europa, ma anche in altri continenti. Il fatto è che tale prosperità, e questo punto mi porta alla sua terza osservazione, favorisce la pace mondiale. Quale strumento di pace che ha instaurato stabilità e armonia nel proprio territorio, l’Europa deve poter contribuire a far sì che il mondo sia un luogo di pace. Non significa che l’Europa dovrebbe insegnare al mondo, ma il modello europeo potrebbe rappresentare un’alternativa.</p>
      <p sl="de">L’integrazione sopranazionale, tra le profonde divisioni dovute a conflitti religiosi ed etnici, colmando l’abisso di un passato sanguinoso grazie all’abbandono del nazionalismo a favore di un approccio sopranazionale, condurrà sempre a maggiore prosperità e alimenterà la pace. Questa è la ragione per cui l’avvenire dell’Europa dipende dalla capacità dei capi di governo come lei di essere preparati, in caso di crisi, a rinunciare a parte della sovranità nazionale al fine di contribuire al quadro sopranazionale, che rappresenta la base di maggiore prosperità nel mondo, e quindi di pace nei nostri paesi. È il pensiero emerso in quest’Aula oggi, e io lo appoggio. Si tratta di una logica diversa da quella degli ultranazionalisti che dovremmo incontrare di nuovo domani, che continuano a sostenere la necessità di ulteriore nazionalismo. Più nazionalismo implica immancabilmente più guerre. Senza dubbio è così. Per questo motivo il messaggio che lei ha trasmesso oggi è positivo.</p>
      <a text="(Mormorii)"/>
      <p sl="de">Coloro che si stanno opponendo sono proprio quelli a cui mi riferivo, perciò il mio annuncio ha colpito nel segno.</p>
      <p sl="de">Ho tralasciato, signor Primo Ministro, l’idea di un’Europa sociale. Qualcuno mi ha suggerito di stare attento a Reinfeldt, dal momento che costituisce l’alternativa migliore a un socialista. Questa, almeno, è l’impressione che ha dato durante la campagna elettorale in Svezia. In verità, gli svedesi hanno compreso piuttosto rapidamente le reali intenzioni del suo governo. Ma oggi non ha compiuto alcun riferimento al concetto di un’Europa socialmente responsabile. Ora so che lei ritiene che la politica sociale sia una questione nazionale, e giustamente. Tuttavia, devo dire che, se il mercato interno che tenta di sviluppare è percepito dai cittadini in Svezia e in altri Stati come una minaccia agli standard sociali di cui godono nel proprio paese, lo respingeranno.</p>
      <p sl="de">In questo caso, anche la sua strategia di commercio globale sarebbe inutile. Deve capire che, se esiste l’esigenza di sviluppare il mercato interno, occorre accompagnare il processo con un’elaborazione parallela di un modello sociale europeo. Altrimenti, se non si adotta questo duplice approccio, un mercato interno europeo imperfetto, basato sul libero scambio, sarà da solo un’autentica minaccia alla stabilità sociale, per cui abbiamo lottato nei nostri rispettivi paesi. Signor Primo Ministro, mi permetta di rivolgerle un consiglio: prosegua per quanto riguarda il clima globale, il commercio mondiale, la costruzione della pace nel mondo, ma anche per il modello sociale europeo. Siccome so che, tuttavia, lei è un uomo in grado di apprendere, sono del tutto certo che ristabilirà un equilibrio.</p>
      <p sl="de">Signor Primo Ministro, sono rimasto molto soddisfatto dell’osservazione sulla Turchia. Lei è una persona corretta, come il nostro Presidente. Ha concesso al mio collega, l’onorevole Doyle, un minuto e mezzo supplementare. Farà lo stesso con me, e ciò significa che posso aggiungere un ulteriore commento. Lei ha parlato della Turchia, affermando che per il suo collega in sede di Consiglio europeo, il Presidente Sarkozy, non è giusto che le persone nell’Unione europea se ne escano continuamente con messaggi contraddittori. Se fossi il Primo Ministro turco, non smetterei mai di stupirmi. Il Primo Ministro Reinfeldt fa visita al Parlamento europeo e dichiara di non chiuderci, ma di tenere aperta la prospettiva dell’ingresso della Turchia. Il prossimo presidente del Consiglio in quest’Aula, dopo il Presidente Janša, affermerà il contrario. Ne sono quasi sicuro. Il fatto è che il Presidente Sarkozy, al Parlamento europeo, ha dichiarato che l’ingresso turco nell’Unione europea non è previsto nell’agenda. La questione non può essere rimandata avanti e indietro in questo modo. Un chiarimento è essenziale. Esiste una precisa strategia europea per l’ingresso della Turchia, e dobbiamo sostenere le nostre dichiarazioni. Oppure sbaglio? Lei ne ha parlato apertamente oggi, e spero che Nicolas Sarkozy farà lo stesso.</p>
      <p sl="de">Un’ultima osservazione: la mia maggiore soddisfazione è stata l’annuncio del fatto che lei ha intenzione di ritornare nell’estate del prossimo anno in qualità di Presidente in carica del Consiglio. Si tratta di un aspetto positivo. Alcuni ritengono che il prossimo Presidente del Consiglio che si rivolgerà a noi sarà quello permanente, che presenterà quindi i programmi di tutte le presidenze in rotazione. In altre parole, Blair o Juncker, o qualsiasi altro personaggio, sarà incaricati di presentare il programma del suo governo, che lei ha adottato a Stoccolma. Ma è lei che il Parlamento europeo si aspetta di incontrare il prossimo anno durante la presidenza a rotazione, lei con il suo programma, che includerà quindi l’idea di un’Europa sociale.</p>
    </intervention>
    <intervention id="2-159" speaker_id="2155" name="Graham Watson" is_mep="True" mode="spoken">
      <p sl="en">a nome del gruppo ALDE . – Signor Presidente, quando il Parlamento ha promosso per la prima volta queste serie di confronti sull’avvenire dell’Europa, pochi avrebbero potuto prevedere un trattato in vigore entro il 2009. L’Europa stava affondando e, per parafrasare il connazionale del Primo Ministro Reinfeldt, August Strindberg, “c’era qualcosa di innaturale in questo, dal momento che la natura richiede progresso, evoluzione, e ogni passo indietro significa energia sprecata”.</p>
      <p sl="en">Bene, da allora l’Unione europea ha trovato l’energia collettiva per riportare l’Europa sulla strada per il progresso. Quando il paese del Primo Ministro assumerà la Presidenza nel 2009, l’UE avrà affrontato una rivoluzione democratica: sarà più aperta, responsabile e sensibile verso i propri cittadini. Perciò, chi attacca l’UE sostenendo che sia antidemocratica, è del tutto pazzo a opporsi a un trattato che colloca al primo posto i cittadini e i loro rappresentanti. Inoltre, questi oppositori sono fuori strada quando protestano con il Parlamento, che non è responsabile delle decisioni dei governi nazionali riguardo allo svolgimento di un referendum .</p>
      <p sl="en">Il Primo Ministro, con il suo record di creatore di consensi nel proprio paese, sembra il candidato ideale per condurre l’Unione europea a un nuovo Consiglio, un nuovo Parlamento e una nuova Commissione. Ma assumerà davvero il comando, come i presidenti del passato, o sarà semplicemente il capo di gabinetto per il Presidente a tempo pieno del Consiglio?</p>
      <p sl="en">La verità è che il Trattato fornisce un quadro per un avvenire che dobbiamo ancora delineare, un futuro in cui la più grande sfida per l’Unione, come ha affermato il ministro svedese per l’Europa, è trasmettere i risultati concreti che giustamente i cittadini richiedono, e non l’interminabile contemplazione che un consiglio di saggi prolungherebbe semplicemente.</p>
      <p sl="en">Sempre più studi dimostrano che gli euroscettici si sbagliano. I cittadini non vogliono meno Europa, ma più Europa: maggiori azioni congiunte contro il terrorismo, in materia di energia e ambiente, di difesa e affari esteri, di migrazione, di ricerca e sviluppo. Vogliono che l’Europa pensi in grande. In quasi tutti questi settori la cooperazione è ancora agli inizi, poiché i governi degli Stati membri nelle capitali europee continuano a negare la volontà pubblica.</p>
      <p sl="en">Abbiamo ancora a disposizione 10 mesi prima che il Trattato entri in vigore. Per noi è giunto il momento di organizzare la nostra Aula, di prepararci per il più importante ampliamento di poteri mai visto, e per la Commissione e il Consiglio di “lisbonizzare” entrambe le proposte legislative in corso e le attuali pratiche che devono essere modificate.</p>
      <p sl="en">Come ha accennato il Primo Ministro, occorre affrontare sfide urgenti, cosa che non potrà essere fatta senza una cooperazione leale tra le istituzioni del governo. La mia richiesta al Primo Ministro è assicurare che, nel momento in cui si parlerà di codecisione in quasi tutte le 80 aree politiche e di un consistente aumento del carico di lavoro di quest’Aula e del Consiglio, si svilupperà maggiore dialogo tra il Parlamento e il Consiglio al fine di consentirci di gestire l’Unione nel modo appropriato: quando si tratta di interessarsi alla più seria sfida in materia di politica estera per l’Unione ora, la questione del Kosovo; quando si tratta della Turchia, per cui concordo appieno su ciò che ha affermato il Primo Ministro; quando si tratta di grandi sfide, quali la crescita della popolazione mondiale, la povertà e la migrazione, temi che lei ha affrontato.</p>
      <p sl="en">Il Primo Ministro ha evidenziato le sfide della globalizzazione, nei nostri confini più prossimi e oltre, a cui la cooperazione europea dispone delle soluzioni. I precedenti primi ministri hanno agito analogamente in quest’Aula, seppur senza ottenere tale cooperazione, perciò le affido un detto svedese: Gott lära av andras fel, eftersom man inte hinner begå alla själv , è meglio imparare dagli errori degli altri, poiché non abbiamo tempo di commetterli da soli.</p>
      <a text="(Applausi)"/>
    </intervention>
    <intervention id="2-160" speaker_id="1073" name="Cristiana Muscardini" is_mep="True" mode="spoken">
      <p sl="it">a nome del gruppo UEN. – Signor Presidente, onorevoli colleghi, signor Primo ministro, è iniziata finalmente la delicata fase delle ratifiche, che ci auguriamo avvengano in tempi rapidissimi. Il maggior coinvolgimento del Parlamento europeo nel processo decisionale rappresenta un grande riconoscimento dei cittadini europei.</p>
      <p sl="it">L’Europa oggi è chiamata ad una missione ambiziosa: diventare più protagonista nella politica internazionale. Non solo diritti umani affermati, ma azioni concrete per difenderli. L’Unione deve affrontare le emergenze internazionali che oggi sono lasciate ai singoli Stati membri, agli Stati Uniti e, con tutti i limiti della sua azione, alle Nazioni Unite. Dobbiamo immaginare gli scenari futuri e non, come nel caso del Kosovo, trovarci impreparati e divisi di fronte a uno scenario quanto mai delicato.</p>
      <p sl="it">L’energia è un tema urgente sul quale l’Unione sta lavorando e bisogna abbandonare l’approccio falsamente ambientalista, studiando soluzioni comuni per risolvere i grandi problemi della crisi energetica e dello sviluppo. Gli Stati membri o le società ad essi collegate, secondo noi, debbono rimanere proprietari delle reti di distribuzione, perché tutto si può privatizzare, ma non la sicurezza dei cittadini e degli Stati. Qualunque altra scelta toglie indipendenza e autosufficienza all’Europa. Occorrono studi obiettivi in grado di risolvere il dilemma del nucleare e delle fonti alternative. È il momento delle scelte, non più delle parole.</p>
      <p sl="it">Internet e l’incapacità di trovare fin dall’inizio una regolamentazione hanno portato la rete ad aumentare positivamente il grado di libertà della nostra società, ma hanno esposto tutti al rischio incontrollato del terrorismo, che anche attraverso la crittografia minaccia sempre di più la democrazia e la libertà di tutti.</p>
      <p sl="it">L’Europa dei servizi, dell’economia e del libero mercato – mercato che deve essere guidato da regole chiare e condivise – non può dimenticarsi di difendere un valore fondamentale come quello dell’integrità dei bambini. L’aumento della pedofilia on line e i recenti dati che denunciano come il 52% dei siti Internet pedofili siano in Europa, ci impongono di armonizzare le legislazioni dei paesi membri per dare a tutta l’Unione la certezza di processi celeri, di prevenzione adeguata, di leggi che rendano i provider responsabili, che prevedano la chiusura dei siti illegali in tutti i paesi dell’Unione. Occorre un centro europeo unico che aiuti le famiglie, gli insegnanti, le forze di polizia e la magistratura a trasmettersi le informazioni necessarie per debellare questo crimine atroce e per punire i responsabili.</p>
      <p sl="it">Presidente, signor Primo ministro, non occuparsi subito di questa emergenza significherebbe non dare futuro all’Europa, perché senza l’integrità dei bambini non c’è futuro per la nostra Europa.</p>
    </intervention>
    <intervention id="2-161" speaker_id="4254" name="Monica Frassoni" is_mep="True" mode="spoken">
      <p sl="it">a nome del gruppo Verts/ALE. – Signor Presidente, onorevoli colleghi, è un piacere avere l’occasione di conoscere il Primo ministro, anche perché è circondato da un sacco di ragazze: alcune di loro, come Cecilia, le conosciamo da tempo, e altre, come Margot, le abbiamo qui da tanto tempo pure. Quindi penso che il ruolo delle donne nel suo governo e nel suo paese è un qualcosa che voglio veramente sottolineare, anche perché non è solamente una questione di genere, ma anche di qualità, e dunque anche per riconoscere questo, siamo contenti di averla qui oggi.</p>
      <p sl="it">Presidente, la missione per l’Unione europea del futuro è il governo dei cambi climatici in tutte le sue dimensioni: quella ambientale, quella economica, quella sociale. È riuscire a invertire la tendenza del riscaldamento del pianeta, facendo leva su questa sfida per riorientare verso la sostenibilità dell’economia, del lavoro, della competitività, che noi dobbiamo assolutamente assicurare.</p>
      <p sl="it">Come anni fa la missione della Comunità europea era quella di evitare la guerra e poi assicurare l’unificazione dell’Europa con la caduta del Muro, oggi nel nostro futuro ci deve essere la capacità di assumere una leadership reale sulle grandi sfide ecologiche. Non è perché siamo monotematici o perché siamo Verdi che noi pensiamo questo, ma perché vediamo la realtà per com’è senza illusioni e senza occhiali ideologizzanti.</p>
      <p sl="it">Noi siamo convinti che il sistema economico, la stabilità democratica, la capacità di realizzare gli obiettivi del Millennio e di governare i fenomeni migratori siano tutti collegati alla gestione delle risorse scarse e ai cambiamenti climatici. E ovviamente l’Europa è in prima linea su questa strada.</p>
      <p sl="it">Per questo, Presidente, la sua osservazione sulla necessità di avere ancora una volta una discussione su cosa dovrebbe essere fatto e pagato a livello europeo e cosa dovrebbe essere fatto e pagato a livello nazionale ci sembra veramente del tutto banale e speriamo che si possa evitare.</p>
      <p sl="it">Oggi come oggi l’Unione europea ha un bilancio dell’1%, cioè nessuna, o perlomeno una buona metà, di tutte le cose che lei ha detto non potranno essere realizzate, se l’Unione europea non potrà disporre di un bilancio decente. Quindi io spero che nella mid-term review per la quale la sua Presidenza avrà, credo, una qualche importanza, visto che è tra quest’anno e l’anno prossimo che dovremmo decidere il futuro anche delle prospettive finanziarie, spero che il suo paese vorrà giocare un ruolo meno di blocco di quello che ha saputo giocare nel passato.</p>
      <p sl="it">E infine, Presidente, sull’importante pacchetto energia noi ci aspettiamo che la virtuosa Svezia giochi un ruolo positivo e che eviti di cercare di ridurre i suoi impegni e quindi di essere un cattivo esempio anche per gli altri Stati membri.</p>
      <p sl="it">E infine sulla questione del free trade , sulla questione del libero commercio. Noi non siamo protezionisti, però sarebbe veramente essere ciechi ed essere un pochino ideologici pensare che il libero commercio risolva tutto, quando noi sappiamo che senza regole ambientali e sociali questo non è assolutamente possibile.</p>
      <p sl="it">Sulla questione della Turchia siamo perfettamente d’accordo con lei. Riteniamo una meravigliosa notizia l’esclusione di Papadopoulos a Cipro. E, Presidente, perché non riapre la questione della sede del Parlamento europeo?</p>
    </intervention>
    <intervention id="2-162" speaker_id="1018" name="Francis Wurtz" is_mep="True" mode="spoken">
      <p sl="fr">a nome del gruppo GUE/NGL . – Signor Presidente, signor Primo Ministro, signora Commissario, se esiste un settore in cui l’esperienza svedese è di interesse comune quando si tratta di politica europea, ritengo sia quello che lei purtroppo ha scelto di tralasciare nel suo intervento, ovvero il settore sociale e, nello specifico, gli insegnamenti della causa Laval-Vaxholm .</p>
      <p sl="fr">Vorrei tracciare un resoconto dei fatti. I sindacati svedesi hanno intrapreso un’azione collettiva al fine di costringere un’azienda lettone ad applicare il diritto del lavoro svedese in Svezia. Niente di più ovvio, si potrebbe pensare, a meno che non si sostenga il principio del paese di origine, altrimenti conosciuto come dumping sociale. Tuttavia, l’impresa lettone si è basata sul diritto europeo come giustificazione per respingere le richieste dei sindacati. La controversia è quindi approdata in tribunale, ed è stata presentata di fronte alla massima autorità giurisdizionale del diritto europeo, la Corte europea di giustizia, che, come sappiamo, interpreta i Trattati e stabilisce la giurisprudenza.</p>
      <p sl="fr">Il 18 dicembre dello scorso anno, la Corte si è espressa a favore dell’azienda e contro le organizzazioni sindacali. La sentenza della Corte sostiene, e cito “Nella causa principale, si deve osservare che il diritto delle organizzazioni sindacali (…) di intraprendere azioni collettive (…) è in grado di scoraggiare o rendere più difficile per tali imprese l’esecuzione di lavori di costruzione sul territorio svedese, e costituisce pertanto una restrizione alla libera prestazione dei servizi”. In futuro, in tali occasioni, i sindacati di Svezia e di altri paesi, devono limitare le loro richieste alla, e cito di nuovo, “protezione minima”, consentita in conformità del diritto comunitario, in modo da non violare l’articolo 49 del Trattato, che garantisce la libera prestazione di servizi.</p>
      <p sl="fr">Tale situazione evidentemente non è accettabile, ed è per questo che il mio gruppo invita con insistenza il Parlamento europeo a discutere la questione e le sue spropositate conseguenze: quale dovrebbe essere il controllo politico rispetto a questa sentenza? Al momento, tuttavia, saremmo interessati a conoscere il suo parere in merito a questo caso, signor Primo Ministro.</p>
    </intervention>
    <intervention id="2-163" speaker_id="28146" name="Hélène Goudin" is_mep="True" mode="spoken">
      <p sl="sv">a nome del gruppo IND/DEM . – Signor Presidente, signor Primo Ministro, la risposta ai referendum sulla Costituzione europea in Francia e nei Paesi Bassi nel 2005 è un esempio delle tendenze antidemocratiche nelle politiche europee. L’élite politica è interessata ad ascoltare le persone e a rispettare la volontà popolare solo se i temi dicono “sì” in modo servizievole e ubbidiente a un maggiore federalismo dell’UE.</p>
      <p sl="sv">In relazione ai dibattiti sul Trattato di Lisbona, il Primo Ministro Reinfeldt avrebbe dovuto comportarsi come un sostenitore della democrazia, affermando che l’esito dei referendum , in effetti, hanno significato un insuccesso del Trattato.</p>
      <p sl="sv">Inoltre, il Primo Ministro avrebbe potuto chiedere un trattato più intergovernativo, che invocasse un’integrazione flessibile, domandasse un’esenzione dall’euro e la fine del pendolarismo a Strasburgo. Non ha fatto nulla di tutto ciò.</p>
      <p sl="sv">Pertanto, cosa accadrà con la Presidenza svedese nel 2009? L’obiettivo principale avrebbe dovuto essere riformare e rinnovare la cooperazione europea e renderla più efficace. Il Primo Ministro Reinfeldt avrebbe quindi dovuto annunciare che la Svezia avrebbe dato la priorità a una riforma della politica agricola e chiesto la fine del circo itinerante del Parlamento europeo.</p>
      <p sl="sv">Anziché lavorare per un’Unione più snella ma più competente, il governo svedese sembra piuttosto mirare a un’UE più vasta e intrigante. In Svezia è diffusa una critica popolare a un ulteriore federalismo europeo, ma in pratica non esiste nell’élite politica. Ci sono basi fondate per chiedersi in quale misura i nostri rappresentanti eletti ci rappresentino davvero.</p>
      <p sl="sv">Infine, vorrei offrire a Fredrik Reinfeldt una buona bottiglia di vino alsaziano qualora fosse in grado di fornire un solo esempio di una legge che avrebbe potuto essere approvata conformemente alla Costituzione europea respinta, ma non alla versione riveduta. Accetta la sfida, signor Primo Ministro?</p>
    </intervention>
    <intervention id="2-164" speaker_id="1023" name="Jean-Marie Le Pen" is_mep="True" mode="spoken">
      <p sl="fr">Signor Presidente, onorevoli colleghi, il tradimento della Francia è completo. Il 4 febbraio, a Versailles, si è svolto il congresso della vergogna, al fine di accogliere la modifica alla Costituzione necessaria per adottare il cosiddetto Trattato costituzionale.</p>
      <p sl="fr">Versailles è diventato il primo luogo di rinuncia alla sovranità francese, tenendo ben presente che l’impero germanico è stato proclamato qui.</p>
      <p sl="fr">A nome dei 26 Stati membri che non saranno consultati con un referendum , l’Irlanda sarà di fatto la portavoce dei milioni di europei che hanno votato “no” nel 2005 e che non vogliono un superstato europeo.</p>
      <p sl="fr">Se privi le persone del loro legittimo diritto di pronunciarsi sul proprio futuro, si prenderanno una rivincita. Non preoccupatevi, onorevoli colleghi, se la prenderanno, e che rivincita, alle elezioni europee del prossimo anno!</p>
      <p sl="fr">A dire la verità, alcuni leader europei sapevano che i loro paesi avrebbero respinto questa Costituzione sottilmente dissimulata. Il Presidente Sarkozy lo ha ammesso di fronte alla Conferenza dei presidenti del Parlamento, riferendosi in particolare al governo del Regno Unito. Sarkozy si è attribuito l’incarico di mediatore in questa scellerata illusione; in effetti è l’ultima persona ad avere il diritto di far adottare dal Parlamento questa seconda versione della Costituzione, ma si tratta di ciò che certe persone sono disposte a fare pur di attirare l’attenzione e apparire come coloro che tirano tutte le fila.</p>
      <p sl="fr">Illustri e antiche nazioni sono pertanto messe da parte a favore di un’utopia costruttivista che le sta consegnando, legate per mani e piedi, alle dannose conseguenze della globalizzazione e del liberalismo incontrollato: immigrazione di massa, insicurezza, crollo economico, disastro sociale, nonché decadenza morale e culturale.</p>
      <p sl="fr">L’avvenire dell’Europa non si trova in questo superstato totalitario, come possiamo notare attualmente in Kosovo, che dovrebbe essere un esempio, ma nella libera cooperazione tra le nazioni e i popoli d’Europa, inclusi paesi slavi.</p>
      <p sl="fr">In ogni caso, è sicuro che due Stati, membri fondatori dell’Unione, sono stati consultati con un referendum e hanno esplicitamente respinto la Costituzione proposta. Siccome la Costituzione è quindi illegittima, anche le sue conseguenze lo sono e nessuno può essere costretto a conformarsi alle sue disposizioni.</p>
      <p sl="fr">In questo modo la resistenza nazionale è giustificata: il diritto di tutti i cittadini e il dovere di tutti i patrioti. Caveant consules!</p>
    </intervention>
    <intervention id="2-165" speaker_id="28124" name="Gunnar Hökmark" is_mep="True" mode="spoken">
      <p sl="sv">Signor Presidente, porgo il benvenuto al Primo Ministro in quest’Aula, il luogo in cui lavoro. È un posto dinamico, in cui si elaborano le politiche che hanno un effetto diretto sulla società svedese, nonché sulle altre società europee. Ciò avviene in quest’Aula non per escludere le persone dal processo politico, ma perché esistono tematiche che possono essere affrontate soltanto dai paesi che agiscono insieme. La nazione non è più il contesto appropriato in cui occuparsi delle numerose importanti sfide del nostro tempo.</p>
      <p sl="sv">Gli svedesi presenti in Aula, il cui paese, in fin dei conti, è uno Stato membro relativamente recente, potrebbero aver ragione di ricordare che molti delle questioni i problemi e delle sfide che incontriamo non sorgono a causa dell’UE, ma ricadono sull’UE poiché l’Unione ha dimostrato di essere riuscita ad affrontare i problemi della nostra epoca.</p>
      <p sl="sv">Fra questi problemi figurano il Kosovo e la questione climatica, in merito a cui la Svezia ha dimostrato in quale modo si può usare lo sviluppo al posto dei regolamenti al fine di promuovere gli interessi della nostra società, questioni di competitività e quelle connesse alla lotta contro la criminalità e il terrorismo. Si tratta di problemi e ambiti di cui possiamo occuparci solo se agiamo insieme, di questioni e sfide che spettano a noi in funzione dei nostri successi.</p>
      <p sl="sv">Perciò ritengo inoltre che il Primo Ministro abbia fatto bene a sottolineare un aspetto, che nei prossimi anni dovrebbe essere il concetto fondamentale dell’Unione europea, l’apertura. Apertura nei confronti del mondo intorno a noi, del mondo libero che ci consente di contribuire a realizzare l’ordine internazionale dotato di valori quali la democrazia e la libertà, nel momento in cui allarghiamo la nostra Comunità, ma anche quando partecipiamo ai circuiti del libero mercato internazionale, e molto altro.</p>
      <p sl="sv">Per quanto riguarda l’apertura tra gli Stati membri, credo che sia importante rilevare che chi osteggia questo concetto, si oppone anche alla libera circolazione delle persone e alle pari opportunità. È a questo punto che avviene la discriminazione. Tale idea europea di apertura è positiva e, se riusciamo a renderla concreta, allora dovrebbe garantire inoltre che i nostri cittadini riconoscano che si tratta veramente di un’Europa dei cittadini. È una sfida per la Presidenza svedese, per il Parlamento e per tutti i suoi gruppi politici.</p>
    </intervention>
    <intervention id="2-166" speaker_id="28129" name="Inger Segelström" is_mep="True" mode="spoken">
      <p sl="sv">Signor Presidente, come tutti, desidero ringraziare il Primo Ministro Reinfeldt per essere presente qui in Aula.</p>
      <p sl="sv">La prima domanda riguarda la valutazione ambientale del gasdotto nel Baltico, uno dei mari più inquinati del mondo, su cui il Parlamento ha recentemente condotto un’indagine coinvolgendo numerose commissioni. La Svezia è stato il primo paese a mettere in pratica le valutazioni d’impatto ambientale. Tale situazione costituisce uno dei più importanti problemi ambientali per il mio paese e per l’UE. La Svezia chiederà anche un’alternativa alla posa del gasdotto sul terreno, che deve essere oggetto di una valutazione ambientale?</p>
      <p sl="sv">Gli addetti ci dicono in Parlamento che avrebbe un costo troppo elevato. Ma il Primo Ministro e io veniamo da Stoccolma, dove il costo delle infrastrutture e degli investimenti è praticamente raddoppiato. Non posso credere che un aumento dei costi del 10-15% sia un valido argomento di replica. L’ambiente è più importante.</p>
      <p sl="sv">La mia seconda domanda riguarda le bombe a grappolo e simili, attualmente argomento di discussione nel processo di Oslo e a Wellington, in Nuova Zelanda, ed esaminato la scorsa settimana nel Parlamento svedese; si tratta anche di un’importante questione a livello europeo. Ho ricevuto lettere firmate da numerose organizzazioni presenti in Svezia, quali Amnesty International , le chiese tramite Diakonia, la Croce Rossa, l’UNICEF, Svenska Freds (Swedish Peace and Arbitration Society) e la United Nations Association of Sweden , che chiedono che la Bombkapsel 90 (BK90), a bordo di velivoli svedesi JAS, dovrebbe essere considerata una bomba a grappolo e inclusa nell’attività internazionale per il bando totale. Qual è la posizione del governo in merito? Il Primo Ministro considera la BK90 una bomba a grappolo oppure no? Intende intervenire nel continuo processo di Oslo?</p>
      <p sl="sv">Infine, vorrei sapere quando il Primo ministro ha intenzione di agire per porre fine al nostro periodico trasferimento a Strasburgo, dopo che il ministro dell’UE Mallström ha raccolto un milione di nominativi e firme. Non dovrebbe essere il Parlamento a decidere, e non il Consiglio, per quanto riguarda la sede dell’assemblea? Desidero inoltre ringraziarla sinceramente per l’affermazione sulla Turchia. In conclusione, permettetemi di affermare che, quando il prossimo anno il Primo Ministro e gli altri membri di governo ritorneranno durante la Presidenza svedese, saranno spesso ben accolti!</p>
    </intervention>
    <intervention id="2-167" speaker_id="4274" name="Olle Schmidt" is_mep="True" mode="spoken">
      <p sl="sv">Signor Primo Ministro, il fatto che la Svezia abbia avuto un nuovo governo nell’autunno 2006 non è passato inosservato siccome riguarda l’impegno nei confronti dell’UE. Desidero quindi ringraziare il Primo Ministro e il ministro per l’UE per la loro evidente determinazione a rendere la Svezia un partner più attivo nell’Unione, al fine di svolgere il proprio ruolo nel cuore dell’integrazione europea, come ha affermato il Primo Ministro.</p>
      <p sl="sv">Tuttavia la Svezia rimane ancora al di fuori dell’euro, condizione che costerà ai noi svedesi dal punto di vista economico e, nondimeno, politico. Dopo tutto, signor Primo Ministro, è essenzialmente una questione di solidarietà. La mia domanda pertanto è: quando la Svezia diventerà appieno un membro dell’UE? Che cosa prevede il calendario signor Primo Ministro? Un argomento delicato una volta tornati in Svezia.</p>
      <p sl="sv">Ora siamo a Strasburgo, una città incantevole e affascinante, la cui storia richiama gli orrori della guerra. Considerato ciò, sappiamo che milioni di cittadini europei ritengono che questi trasferimenti tra Bruxelles e Strasburgo non siano il modo migliore per occuparsi dell’ambiente e gestire il nostro denaro. Un modesto appello: per il governo svedese durante la Presidenza non sarebbe possibile azzardare un’iniziativa che possa porre fine a questo andirivieni?</p>
    </intervention>
    <intervention id="2-168" speaker_id="28616" name="Ģirts Valdis Kristovskis" is_mep="True" mode="spoken">
      <p sl="lv">Signor Primo Ministro, sia lei che noi ci attendiamo molto dall’avvenire dell’Europa. All’epoca, Robert Schuman sperava di unire gli europei dopo secoli di separazione provocata da vari conflitti. Comprese che per sapere in che direzione si sta andando, è importante essere consapevoli da dove si arriva. Signor Primo Ministro, si è reso conto che l’Unione europea non ha tenuto in considerazione il proprio passato antidemocratico e totalitario? Un esempio lampante è la decisione quadro dell’UE dello scorso anno sulla lotta contro il razzismo e la xenofobia. Si raccomanda che i paesi europei infliggano pene detentive per la negazione dei crimini nazisti, ma crimini simili durante il regime comunista, la loro negazione ingiustificata o, ancora peggio, la loro celebrazione, sono deliberatamente dimenticati. L’Europa non dovrebbe permetterlo. Che impressione suscita nei milioni di europei dell’est, inclusi coloro che vivono nel territorio che ora fa parte dell’Unione europea, che sono stati torturati nei campi di concentramento di Stalin? Vi invito seriamente a rifletterci e a sollecitare una soluzione al problema nel nome dell’avvenire e della giustizia dell’Europa. Vi ringrazio.</p>
    </intervention>
    <intervention id="2-169" speaker_id="28139" name="Carl Schlyter" is_mep="True" mode="spoken">
      <p sl="sv">Signor Presidente, la giornata svedese ora prosegue con qualcun altro che vorrebbe evitare di trasferirsi a Strasburgo e che desidera a propria volta un referendum sul nostro Trattato.</p>
      <p sl="sv">Stamattina mi sono reso conto di aver indossato un calzino verde e uno blu. Mi chiedo se il significato risiedesse nel fatto che dovremmo avere un qualche tipo di nuova alleanza futura tra gruppi differenti rispetto a quelli tradizionali. Se ha intenzione di indossare un calzino verde come me, Fredrik, probabilmente avrà bisogno di diventare più ambizioso per quanto riguarda il risparmio di energia e la fonti di energia rinnovabili. Ho un esempio da proporre. Questa lampadina è LED e ci vogliono 12 secondi per avvitarla. Si impiegano 12 anni per costruire una nuova centrale nucleare. Qual è il modo più semplice e rapido per risolvere i problemi connessi al clima?</p>
      <p sl="sv">Ho inoltre pensato che laddove si tratta di crescita, sorgono problemi su cui dobbiamo trovare un accordo. Attualmente, importiamo storicamente grandi quantità di prodotti che generano emissioni in altri paesi. Occorre tenerlo presente nel nostro lavoro sul clima. Quindi, ritorniamo al commercio. Il protezionismo volto a tutelare le imprese è sbagliato, ma quello finalizzato a salvaguardare l’ambiente e i diritti umani è un dovere e una responsabilità dei politici nel libero mercato. Altrimenti, le persone diventano strumenti del mercato, anziché l’opposto.</p>
      <p sl="sv">Il miglior modo per lei di dimostrare partecipazione popolare all’avvenire dell’Europa è consentire ai cittadini di esprimere il loro pensiero con un referendum .</p>
    </intervention>
    <intervention id="2-170" speaker_id="28134" name="Eva-Britt Svensson" is_mep="True" mode="spoken">
      <p sl="sv">Signor Presidente, desidero porgere il mio benvenuto in Parlamento al Primo Ministro svedese e al presente dibattito sull’avvenire dell’Europa. Si tratta di un confronto importante, che riguarda 493 milioni di cittadini. Pertanto questa discussione va affrontata e occorre prendere decisioni in merito, non solo in Parlamento, ma anche tra i cittadini. Tuttavia, affinché i cittadini siano coinvolti, devono essere altresì capaci di influire sul futuro. Senza partecipazione e capacità di essere influenti non ci sarà alcun impegno. Quindi in che modo far partecipare i cittadini? La soluzione è ovvia: chiedendo loro un’opinione sul futuro e ascoltando le loro risposte. È dunque necessario un referendum sul Trattato di Lisbona se siamo intenzionati a realizzare un’Europa dei cittadini. Attualmente troppa legislazione europea è elaborata da funzionari anonimi influenzati da esperti e da gruppi lobbistici, che non sentono le voci dei cittadini. È giunto il momento di far sì che queste voci siano ascoltate.</p>
      <p sl="sv">Il Primo Ministro non ha minimamente fatto menzione della sentenza Vaxholm , episodio che è stato al centro dell’attenzione non solo in Svezia, ma anche in molti altri paesi dell’UE. Ciò è naturale poiché non si tratta soltanto di un colpo di grazia al modello svedese, ma un attacco ai lavoratori subordinati e alla posizione delle organizzazioni sindacali nell’UE. Tale sentenza è un invito a ridurre i salari dei lavoratori ai livelli minimi. Nessun paese deve stabilire condizioni per i lavoratori più favorevoli della protezione minima. Il risultato è un mercato del lavoro squilibrato. Alcuni vantaggi marginali sono applicabili solo ai lavoratori subordinati nazionali, mentre per quelli stranieri esistono disposizioni differenti. Questa situazione conduce al dumping in termini di salari e delle condizioni relative all’occupazione e alla discriminazione.</p>
      <p sl="sv">La Svezia può modificare tale situazione, può difendere i diritti dei lavoratori subordinati e un’Europa sociale sollecitando eccezioni al Trattato di Lisbona per i contratti collettivi. La Svezia può assumere la guida e far sì che gli altri la seguano.</p>
      <p sl="sv">In conclusione, desidero ricordare al Primo Ministro svedese una delle due questioni più importanti per il nostro paese prima dell’adesione all’UE. Una delle maggiori priorità era rappresentata dalle pari opportunità. Che cos’è accaduto, e la Svezia intende in futuro ottenere il primato per quanto riguarda le pari opportunità? Tale questione appartiene alla discussione sull’avvenire. Senza le donne l’Europa non ha futuro.</p>
    </intervention>
    <intervention id="2-171" speaker_id="4383" name="Paul Marie Coûteaux" is_mep="True" mode="spoken">
      <p sl="fr">Signor Presidente, chiaramente l’Europa ha un futuro solo grazie ai suoi cittadini, siccome ne costituiscono l’essenza e la forza. Se le sue popolazioni fossero assorbite, private di responsabilità per se stesse e suddivise o frazionate in piccoli principati senza alcuna dimensione politica (in linea certamente con la politica imperialista americana, come abbiamo appena osservato in Kosovo, in cui gli ultimi terribili sviluppi ora rappresentano una minaccia per l’avvenire), in breve, qualora l’Europa si consegnasse nelle mani di una tecnostruttura senza territorio, che si arrendesse ai capricci della globalizzazione e del dominio, sarebbe quindi disastroso per in nostro avvenire.</p>
      <p sl="fr">È ora evidente che questa macchina a cui, vergognosamente, facciamo riferimento come l’Unione europea, sta agendo non solo senza i cittadini, ma in effetti contro di loro. Abbiamo appena ottenuto una prova ulteriore di questa situazione con il sorprendente voto negativo dei francesi nel referendum del 2005, con il contributo e la complicità del nostro insignificante leader , il Presidente Sarkozy. I francesi si sono sentiti abbandonati e hanno riversato tutta la loro speranza in questo confronto generale, che è una negazione del passato e del futuro.</p>
      <p sl="fr">L’Europa troverà la salvezza solo se i cittadini si riapproprieranno del loro destino, se gli Stati membri saranno liberi di perseguire le proprie politiche e unirsi alle forze solo laddove necessario, se denunciamo le menzogne di una democrazia che non ha più nulla a che vedere con demos e kratos , in breve se gli Stati membri e i paesi reclamano la propria libertà. Altrimenti, la nave Europa affonderà, e noi andremo sempre più alla deriva, lontani dalle coste della storia.</p>
    </intervention>
    <intervention id="2-172" speaker_id="39726" name="László Tőkés" is_mep="True" mode="spoken">
      <p sl="hu">Signor Presidente, signor Primo Ministro, l’introduzione della Carta dei diritti fondamentali allegata al nuovo Trattato di base dell’Unione europea dimostra che i popoli d’Europa sono risoluti nel condividere un avvenire di pace, fondato su valori comuni. Il vincitore del premio Sakharov, Salih Mahmoud Osman, tuttavia, intervenendo durante una seduta plenaria del Parlamento europeo dello scorso dicembre, ha affermato che non esiste pace senza giustizia.</p>
      <p sl="hu">Sistemi di pace ingiusti prima o poi conducono alla guerra e al collasso. Il più recente conflitto dei Balcani e la disintegrazione della ex Iugoslavia rappresentano un esempio essenziale. Una riconciliazione è quasi impensabile, a meno che non si realizzi un nuovo ordine giusto.</p>
      <p sl="hu">L’Europa deve anche riconoscere il suo passato comunista. Eliminare il pericoloso retaggio del comunismo è un prerequisito per un futuro di pace in Europa. Il comunismo merita di essere condannato esattamente come il fascismo. Non ci sarà pace o Stato di diritto, nessuna sicurezza o stabilità nel nostro continente a meno che la giustizia legittima sia soddisfatta in ogni aspetto. Questa stessa giustizia è inoltre applicabile alla soluzione della situazione delle comunità delle minoranze etniche.</p>
    </intervention>
    <intervention id="2-173" speaker_id="2097" name="Giles Chichester" is_mep="True" mode="spoken">
      <p sl="en">Signor Presidente, sono lieto di porgere il mio benvenuto al Primo Ministro oggi. La sua storica vittoria alle elezioni politiche svedesi è stato un trionfo personale. Inoltre mi congratulo con lui per aver unito il centrodestra e aver interrotto il dominio socialdemocratico, e auguro ogni successo a lui e al suo governo.</p>
      <p sl="en">Oggi stiamo discutendo dell’avvenire dell’Europa in una settimana in cui quest’Aula si esprimerà su una relazione che sostiene il Trattato di Lisbona. Desidero chiarire che i deputati conservatori britannici voteranno contro tale relazione poiché fondamentalmente non approviamo il Trattato, il processo con cui è stato concordato e il fatto che si tratta semplicemente delle copia esatta della Costituzione respinta da due degli Stati membri fondatori dell’Unione nei referendum nazionali.</p>
      <p sl="en">Questo Trattato conduce l’Europa nella direzione sbagliata, trasferendo nuove competenze effettive all’UE, alcune delle quali in settori estremamente delicati di interesse nazionale. Il mio partito ha una visione differente per il futuro dell’Europa, è per un’Europa più aperta, dinamica e trasparente, e meno centralizzata, uniforme e inflessibile.</p>
      <p sl="en">Il Parlamento britannico sta attualmente deliberando riguardo al Trattato. La popolazione del Regno Unito aveva sperato, ovviamente, di potersi esprimere con un referendum . Tuttavia il governo è vergognosamente venuto meno all’impegno programmatico di indirne uno.</p>
      <p sl="en">Il mio gruppo, sia in Aula che nel Regno Unito, continuerà a battersi con energia affinché i cittadini possano esprimersi in un referendum . Senza un ampio sostegno pubblico, l’Unione europea mancherà di legittimità agli occhi dei cittadini per quanto riguarda il suo lavoro. Essa ha bisogno di respingere la propria ossessione con le istituzioni. Per essere pronta per il XXI secolo, l’UE necessita di concentrarsi su questioni quali l’ambiente, la competitività economica e la povertà mondiale, al fine di dimostrare di essere degna dell’appoggio dei cittadini. L’avvenire dell’Europa dovrebbe interessarsi a questi aspetti.</p>
    </intervention>
    <intervention id="2-174" speaker_id="23707" name="Libor Rouček" is_mep="True" mode="spoken">
      <p sl="cs">Signor Primo Ministro, onorevoli colleghi, l’UE ha appena concluso un anno di grande successo: l’Unione è stata allargata con l’ingresso di Romania e Bulgaria, lo spazio Schengen è stato ampliato al fine di includere nove nuovi paesi, la zona euro è stata estesa a tre nuovi Stati e l’euro ha gradualmente iniziato a sostituire il dollaro come valuta internazionale nel mondo. L’UE, con i suoi 500 milioni di cittadini e di consumatori, sta cominciando a imporre in maniera significativa norme e disposizioni commerciali, ambientali e tecniche a livello mondiale. Nonostante l’illusione di numerosi euroscettici, l’Europa ha perfino raggiunto un accordo sul nuovo Trattato di riforma.</p>
      <p sl="cs">Sottolineo tali successi poiché sono stati ottenuti con la partecipazione attiva dei nuovi Stati membri, non malgrado loro. Questo è il motivo per cui accolgo positivamente le proposte del Primo Ministro relative alle priorità future. Una delle priorità per i prossimi anni dovrebbe essere un sostegno all’allargamento dell’UE per includere i territori dei Balcani occidentali. Ciò, tuttavia, presuppone le seguenti due condizioni: preparazione in generale dei paesi in questione da un punto di vista tecnico e coraggio da parte degli attuali Stati membri. I loro politici devono avere la forza di spiegare ai propri cittadini in che modo l’allargamento ha rappresentato un successo, che non ha significato minore ma maggiore sicurezza, libertà, democrazia e prosperità. A mio parere, dobbiamo anche avere il coraggio di permettere alle regioni dei Balcani occidentali di passare all’esenzione dal visto quanto prima. Che cosa dobbiamo temere dai restanti 20 milioni di persone dei Balcani occidentali, dal momento che siamo una Comunità di 27 Stati e 500 milioni di cittadini?</p>
      <p sl="cs">Solo un’ultima osservazione. Il prossimo anno toccherà alla Presidenza svedese, che lavorerà con Francia e Repubblica ceca. Desidero invitare il Primo Ministro a incoraggiare i suoi colleghi cechi a sottoporre il Trattato di Lisbona al Parlamento ceco affinché sia quanto prima ratificato. In quanto cittadino della Repubblica ceca, temo che il governo euroscettico del mio paese non sia molto desideroso di farlo.</p>
    </intervention>
    <intervention id="2-175" speaker_id="28127" name="Lena Ek" is_mep="True" mode="spoken">
      <p sl="sv">Onorevoli colleghi, non c’è nulla di immaginario per quanto riguarda l’esperienza, che permette di riconoscere un errore quando lo si commette di nuovo. Stavolta non dobbiamo fallire nella questione dei Balcani. Questo è il mio primo commento in merito alle riflessioni iniziali del Primo Ministro rivolte al Parlamento. L’Europa deve esprimersi a una sola voce sul Kosovo.</p>
      <p sl="sv">Il mio secondo commento riguarda il terrorismo, laddove la società aperta deve combattere tale fenomeno tramite gli strumenti disponibili e con una forte fiducia nelle proprie capacità, senza arrendersi a misure intrusive.</p>
      <p sl="sv">Il mio terzo e ultimo commento riguarda la questione del clima, laddove il sistema europeo deve occuparsi del problema probabilmente più grande e complicato nel più breve tempo a disposizione per prendere una decisione in materia. Esiste il rischio che, quando portiamo riusciamo a finalizzare la situazione a Copenhagen, succeda come nella favola di Hans Christian Andersen, in cui l’imperatore non indossa nulla o cammina nudo per le strade della città.</p>
      <p sl="sv">Al fine di elaborare la necessaria legislazione europea, occorre una dimostrazione di forza e cooperazione tra il Consiglio dei ministri e la Commissione e, soprattutto, con il Parlamento, una condizione senza precedenti nella storia dell’UE.</p>
      <p sl="sv">Infine, sono lieta di vedere un governo svedese attivo al centro del dibattito europeo. Benvenuto!</p>
    </intervention>
    <intervention id="2-176" speaker_id="28358" name="Konrad Szymański" is_mep="True" mode="spoken">
      <p sl="pl">Signor Presidente, per l’avvenire dell’Unione europea i fattori più importanti sono risultati visibili nelle vite dei singoli cittadini, in termini di mantenimento della salute, sicurezza pubblica e sicurezza internazionale. Il futuro dell’Unione non sarà definito dalle sempre più complicate riforme istituzionali che quest’Aula discuterà domani mattina.</p>
      <p sl="pl">Una delle prove per l’Unione, di particolare preoccupazione per il suo e il mio paese, visto che entrambi si affacciano sul Mar Baltico, è la questione del gasdotto settentrionale. Il progetto è eccezionalmente pericoloso per l’ambiente e politicamente contrario ai programmi energetici dell’UE. Se vogliamo un’Europa che produca risultati, non possiamo tollerare piani di questo tipo. Da qui la mia domanda: qual è la sua opinione in merito al finanziamento di tale progetto al di fuori delle risorse europee, a cui hanno di recente fatto riferimento i rappresentanti di Nord Stream ?</p>
    </intervention>
    <intervention id="2-177" speaker_id="2338" name="Ian Hudghton" is_mep="True" mode="spoken">
      <p sl="en">Signor Presidente, da oltre nove anni ho il privilegio di rappresentare la Scozia in questo Parlamento, nel corso dei quali abbiamo condotto numerose discussioni in merito alla linea futura dell’Europa e abbiamo accolto 12 nuovi Stati membri al tavolo più importante. Questo grande ampliamento del mercato interno e di altri settori di cooperazione è positivo per la Scozia, nonché per l’Europa nel suo complesso. Tuttavia, anche nei nove anni trascorsi, abbiamo dovuto subire le cosiddette crisi, quali le dimissioni della Commissione Santer e il rigetto del Trattato costituzionale. È un gran peccato e una delusione che molti degli aspetti positivi che comporta l’adesione all’UE siano stati attenuati da fattori negativi autoinflitti.</p>
      <p sl="en">Anche in Scozia stiamo procedendo. Abbiamo un nuovo governo, targato SNP, che è a favore dell’Europa e che ha una visione di un nuovo avvenire per la Scozia in Europa. Signor Primo Ministro, vorrei vedere i ministri scozzesi seduti accanto ai suoi ministri in Consiglio, non in seconda fila. Il mio paese può contribuire in modo rilevante all’Unione europea e al suo sviluppo: un approccio costruttivo e abbondanti risorse di energia per citare alcuni elementi. Rimango in attesa del giorno in cui la Scozia sarà accolta come Stato membro indipendente di quest’Unione. Ritengo che un tale cambiamento non sia proficuo solo per la Scozia, ma anche per l’avvenire dell’Europa.</p>
    </intervention>
    <intervention id="2-178" speaker_id="28142" name="Nils Lundgren" is_mep="True" mode="spoken">
      <p sl="sv">Signor Presidente, signor Primo Ministro, in quest’Aula stiamo discutendo dell’avvenire dell’Europa, ma la questione principale riguarda chi deciderà in merito.</p>
      <p sl="sv">Purtroppo è sempre stata una comune prassi europea, sin dall’epoca di Jean Monnet, che l’UE fosse costruita senza il coinvolgimento dei cittadini europei. Finora il maggiore inganno è che il mondo politico comunitario sta presentando le stesse proposte relative a come gestire l’UE e in che modo dovrebbe comportarsi, dal momento che le proposte costituzionali sono già state respinte nei referendum con rilevanti ripensamenti e voti contrari.</p>
      <p sl="sv">Noto che il leader del gruppo liberale definisce completamente pazzi coloro che rifiutano il Trattato. Pertanto sta sostenendo che la maggior parte degli olandesi e dei francesi sono matti, come me, naturalmente, che sono qui, in quest’Aula. Ritengo che il Presidente non dovrebbe consentire che in futuro si usi un tale linguaggio.</p>
      <p sl="sv">Il Primo Ministro svedese afferma in patria e in Aula che il sostegno all’agricoltura nel bilancio europeo dovrebbe essere ridotto, e che dovrebbe essere fermata la marcia verso il sopranazionalismo. Questa è l’opinione degli svedesi. Ma nel Consiglio il suo governo appoggia lo sviluppo dell’UE in uno Stato, e i suoi deputati votano quindi per spostare il potere politico dal popolo svedese a Bruxelles. Non è il futuro.</p>
    </intervention>
    <intervention id="2-179" speaker_id="24030" name="Philip Claeys" is_mep="True" mode="spoken">
      <p sl="nl">Signor Presidente, signor Primo Ministro, è un po’ insolito discutere in quest’Aula dell’avvenire dell’Europa senza considerare la questione dei confini dell’Unione europea. Si tratta ancora di uno dei problemi fondamentali da affrontare. Ci siamo più volte dedicati alla questione, e l’opinione pubblica è giustamente preoccupata. Le persone si stanno chiedendo se l’Unione europea è ancora un progetto a livello europeo. Non lo sarebbe più con l’adesione della Turchia. Se l’UE si rifiuta con ostinazione di ascoltare la volontà dei cittadini, la sua base democratica svanirà lentamente, ma inevitabilmente.</p>
      <p sl="nl">Signor Primo Ministro, lei ci ha avvisato del pericolo di erigere un muro contro la Turchia, ma non è questo il punto. Nessuno in Europa si fa ingannare dalle belle parole. Occorre soddisfare i parametri di Copenhagen, e anche la Turchia vi si deve attenere, ma evidentemente non è tale la situazione. Pertanto è ora di sospendere i negoziati. È molto semplicemente una questione di mantenere ciò che è stato concordato.</p>
    </intervention>
    <intervention id="2-180" speaker_id="28269" name="Jerzy Buzek" is_mep="True" mode="spoken">
      <p sl="pl">Signor Presidente, signor Primo Ministro, si è fatto riferimento all’Europa come attore a livello mondiale, soprattutto una volta ratificato il Trattato. Possiamo soltanto appoggiare questa visione, e desidero congratularmi con lei, signor Primo Ministro, per la posizione chiara e determinata che ha preso rispetto al regime bielorusso, l’ultima dittatura in Europa. Se intendiamo esercitare un’influenza a favore della democrazia e della difesa dei diritti umani in Africa e Asia, dobbiamo prima affrontare le questioni nelle vicinanze, alle porte dell’Unione.</p>
      <p sl="pl">In questo contesto, desidero inoltre congratularmi per la risoluta posizione presa nei confronti dell’allargamento dell’UE. Sto pensando al paese accanto alla Bielorussia, l’Ucraina, in cui si sta conducendo un’importante battaglia affinché il paese diventi una democrazia e si sviluppi in modo ordinario, rapido e democratico, a vantaggio nostro e della nazione stessa. Aprire all’Ucraina è di grande interesse, nell’ottica dell’adesione all’Unione europea.</p>
      <p sl="pl">Infine, mi congratulo, signor Primo Ministro, per la sua affermazione molto decisa relativa alla tutela ambientale del Baltico, un piccolo mare circondato da otto Stati membri dell’UE. Il Baltico in pratica è un mare interno dell’UE, e nessun mare al mondo subisce una minaccia ambientale altrettanto pesante.</p>
      <p sl="pl">Lei ha anche parlato delle questioni in materia di energia e di un intervento per contrastare i cambiamenti climatici come la principale priorità della Presidenza svedese. Sosteniamo appieno tale impegno, un compito e una responsabilità della nostra civiltà. Tuttavia, ho l’impressione che, a questo proposito, parliamo molto e facciamo poco.</p>
      <p sl="pl">Il riesame a medio termine del bilancio avverrà durante la Presidenza svedese. A meno che non modifichiamo il nostro bilancio in modo da poterci permettere, con un certo livello di responsabilità, di intervenire al fine di combattere i cambiamenti climatici e di adattarci alle tecnologie a bassa emissione di carbonio in senso ampio, non andremo in effetti oltre le parole, e non riusciremo a raggiungere la nostra priorità principale.</p>
    </intervention>
    <intervention id="2-181" speaker_id="2107" name="Jan Andersson" is_mep="True" mode="spoken">
      <p sl="sv">Signor Presidente, un benvenuto al Primo Ministro Fredrik Reinfeldt. Lei ha parlato in modo saggio riguardo al Trattato, all’allargamento e al clima. Tratterò brevemente aspetti che lei non ha affrontato.</p>
      <p sl="sv">Una volta Jacques Delors affermò che il mercato interno non avrebbe mai avuto successo senza una forte dimensione sociale. Aveva assolutamente ragione. Pertanto sono rimasto abbastanza sorpreso quando lei ha commentato l’UE dal punto di vista sociale, considerando questo fattore un conflitto tra i sistemi nazionali e le norme dell’UE.</p>
      <p sl="sv">Ritengo sia il contrario. Abbiamo un mercato comune del lavoro. Dobbiamo quindi integrare il diritto del lavoro e i sistemi nazionali, altrimenti non funzionerà. Se lei insiste nella sua opinione, desidero citare alcuni esempi. La direttiva sul distacco è un problema? La direttiva sulle offerte pubbliche di acquisto, o uno degli accordi conclusi dalle parti sociali a livello europeo rappresentano un problema? O la direttiva sul lavoro a tempo parziale oppure quella sul congedo parentale?</p>
      <p sl="sv">Per considerare un esempio specifico, lo squilibrio tra il mercato e la politica può essere osservato nella causa Laval . La questione in questo caso è che il mercato ha la precedenza sui diritti dei lavoratori. Lei ha gestito bene questo aspetto in Svezia. Finora ha agito nel modo appropriato, ma come molti altri hanno affermato in quest’Aula, sono anche coinvolti altri paesi dell’UE. Qualora questo intervento diventi necessario con le iniziative europee, sarà ancora con noi al riguardo?</p>
      <p sl="sv">Il mese scorso abbiamo adottato una strategia in materia di salute e sicurezza sul luogo di lavoro. Uno degli obiettivi era un ispettore del lavoro ogni 10 000 lavoratori. La Svezia si sta avviando esattamente nella direzione opposta e non soddisferà tale obiettivo per lungo tempo. Piuttosto, la proporzione nel paese sta diminuendo del 27%. La Danimarca, il cui mercato del lavoro è simile a quello svedese, ha più di due ispettori ogni 10 000 abitanti per la salute e la sicurezza. Come può essere che la Svezia si diriga nel senso opposto? Per quale motivo non colloca fra le priorità la salute e la sicurezza sul luogo di lavoro?</p>
    </intervention>
    <intervention id="2-182" speaker_id="28262" name="Henrik Lax" is_mep="True" mode="spoken">
      <p sl="sv">Signor Presidente, è un compito importante, come lei ha detto Primo Ministro Reinfeldt, far trovare un accordo in seno all’Unione a favore di una politica energetica comune che sia in grado di assicurare un approvvigionamento di energia agli Stati membri.</p>
      <p sl="sv">Ha inoltre menzionato la strategia europea relativa al Mar Baltico, su cui la Commissione sta ancora lavorando. Una strategia adeguatamente pianificata per la regione del Mar Baltico può rappresentare un’importante componente volta a realizzare la futura politica energetica, non da ultimo per la cooperazione sull’energia con la Russia. Il problema è evidenziato dalla decisione presa la scorsa settimana dal governo svedese di respingere la richiesta di Nord Stream di far passare un gasdotto in acque territoriali svedesi del Mar Baltico. Tale richiesta era troppo lacunosa per essere presa in considerazione.</p>
      <p sl="sv">C’è molta diffidenza nell’area per quanto riguarda il progetto di gasdotto. Effettivamente non è possibile trovare una soluzione accettabile, a meno che l’UE e gli Stati membri intorno al Mar Baltico non elaborino una linea d’azione e non sia loro accordato anche pieno accesso al progetto.</p>
      <p sl="sv">Vorrei tributare un plauso alla Svezia, che sta fornendo l’opportunità di esaminare le nuove disposizioni relative alla politica energetica, contenute nell’articolo 176 A del Trattato di Lisbona.</p>
    </intervention>
    <intervention id="2-183" speaker_id="1269" name="Christian Rovsing" is_mep="True" mode="spoken">
      <p sl="da">Signor Presidente, signor Primo Ministro, desidero trattare un piccolo aspetto della politica ambientale. Le iniziative della città di Malmö nei settori del risparmio energetico e dell’uso di trasporti rispettosi dell’ambiente sono promettenti. Ho condotto varie prove su numerose automobili ecocompatibili. Di recente, in gennaio, a Berlino, sono stato alla guida di una grande Mercedes S : una vettura di circa due tonnellate. L’automobile era alimentata a carburante tradizionale e idrogeno. Premendo un pulsante, era possibile spostarsi da un tipo all’altro, indipendentemente dalla velocità dell’autovettura. L’accelerazione a quanto pare sembrava identica per entrambe le tipologie di carburante.</p>
      <p sl="da">L’utilizzo dell’idrogeno come carburante per auto ha fatto grandi progressi in termini di sviluppo. Una vettura a idrogeno emette soltanto acqua e nient’altro. Con l’idrogeno come carburante ordinario per le auto private, sarebbe possibile consentire solo alle vetture a idrogeno di circolare nelle zone centrali delle nostre città. Questo fattore ridurrebbe l’inquinamento in maniera considerevole, e di conseguenza anche i disturbi respiratori e la corrosione dei nostri antichi edifici. Spero che la Svezia promuova questo valido sviluppo a livello ambientale.</p>
    </intervention>
    <intervention id="2-184" speaker_id="23864" name="Toomas Savi" is_mep="True" mode="spoken">
      <p sl="en">Signor Presidente, il 14 dicembre 2007 il Consiglio europeo ha chiesto alla Commissione di presentare, entro e non oltre luglio 2009, una strategia europea per la regione del Mar Baltico, un’iniziativa che era anche stata accolta positivamente dal Parlamento europeo.</p>
      <p sl="en">L’importanza di tale decisione non può essere sottovalutata dai paesi nordici o dagli Stati membri intorno al Baltico che hanno aderito nel 2004. La strategia potrebbe veramente dare il via libera al pieno potenziale dell’area in materia di ambiente, economia, cultura, istruzione e sicurezza.</p>
      <p sl="en">Essendo finalizzata a raggiungere l’obiettivo fissato nell’agenda di Lisbona, la strategia dell’UE per la regione del Mar Baltico potrebbe diventare una testa di ponte per la Russia. La Svezia assumerà la Presidenza del Consiglio durante la seconda metà del 2009, e ci auguriamo che ciò favorisca l’avvio della strategia. Tuttavia, è essenziale che tutti i paesi del Mar Baltico abbiano portato a termine i propri programmi operativi entro quel periodo, e questo discorso vale anche per il mio paese, l’Estonia.</p>
    </intervention>
    <intervention id="2-185" speaker_id="2206" name="Reinhard Rack" is_mep="True" mode="spoken">
      <p sl="de">Signor Presidente, esistono principalmente due modelli per l’avvenire della nostra Europa unita: il modello di un’Europa coesa, ancor più strettamente integrata, concepito dal Trattato di Lisbona, o il modello pick and mix .</p>
      <p sl="de">Ora la Svezia, insieme ad Austria e Finlandia, ha fatto il proprio ingresso nell’Unione europea da tempo considerevole, ma la Svezia non fa parte della zona euro. Posso chiedere al Primo Ministro se esistono particolari ragioni? Saremmo lieti che il suo paese vi aderisse.</p>
    </intervention>
    <intervention id="2-186" speaker_id="2309" name="Richard Corbett" is_mep="True" mode="spoken">
      <p sl="en">Signor Presidente, l’onorevole Chichester ha fatto la sua breve comparsa per eseguire un breve intervento ed è sparito prima di poter sentire la risposta. Per il resto non era presente alcun membro del British Conservative Party in questa discussione per ascoltare un Primo Ministro conservatore che tratta l’avvenire dell’Europa.</p>
      <p sl="en">Per quale motivo? Non intendevano ascoltare da un collega conservatore quanto è giusto il Trattato di Lisbona? Perché non necessita di un referendum visto che non prevede alcun ulteriore trasferimento di sovranità? Perché abbiamo bisogno di questo nuovo Trattato affinché la nostra Unione operi meglio? Non sono in grado di partecipare nemmeno a una discussione al riguardo? Preferiscono stare fuori, presumibilmente in caffetteria con i loro colleghi dell’UKIP?</p>
      <p sl="en">Ritengo sia vergognoso che non abbiano partecipato a questa eccellente discussione.</p>
      <a text="(Applausi)"/>
    </intervention>
    <intervention id="2-187" speaker_id="2209" name="Agnes Schierhuber" is_mep="True" mode="spoken">
      <p sl="de">Signor Presidente, signor Primo Ministro, lei ha fatto riferimento alla politica agricola comune come l’unica politica UE che è completamente in mani comunitarie. Sarà tuttavia consapevole che, negli ultimi 15 anni, tale politica ha subito riforme più radicali di qualsiasi altra politica europea, e non è possibile confrontarla o paragonarla alla politica industriale, poiché sono soggette a condizioni piuttosto diverse. Sicurezza e margine d’azione per una pianificazione anticipata devono continuare a costituire la base della politica agricola comune.</p>
      <p sl="de">Dovrei ricordarle che la quota del bilancio dell’UE riservato all’agricoltura diminuirà del 35% entro il 2013. La comunità agricola prende molto seriamente la propria responsabilità verso le persone, una responsabilità contenuta nei Trattati di Roma. I nostri obiettivi comuni devono essere ricerca, sviluppo, sostenibilità, occupazione e tutela dell’ambiente. Resto in impaziente attesa di un’interessante Presidenza svedese.</p>
    </intervention>
    <intervention id="2-188" speaker_id="2304" name="Esko Seppänen" is_mep="True" mode="spoken">
      <p sl="fi">Signor Presidente, signor Primo Ministro, quando ha parlato dell’avvenire dell’Europa, non ha affrontato la militarizzazione dell’Unione europea. In conformità del Trattato di Lisbona, gli Stati membri dell’UE si sono impegnati a incrementare le rispettive risorse militari. Secondo il Trattato, i paesi membri sono pronti a operare all’estero in incarichi di gestione delle crisi, anche per rafforzare la pace, senza un mandato delle Nazioni Unite, ovvero in modo illegale dal punto di vista del diritto internazionale. Inoltre, esistono difese militari associate al Trattato di Lisbona, non ultimo alla clausola di solidarietà, e a questo proposito la neutralità svedese (la sua non alleanza militare) è problematica. Signor Primo Ministro, ritiene che le difese militari contenute nel Trattato di Lisbona siano compatibili con la vostra mancata alleanza militare?</p>
    </intervention>
    <intervention id="2-189" speaker_id="23717" name="Genowefa Grabowska" is_mep="True" mode="spoken">
      <p sl="pl">Signor Presidente, signor Primo Ministro, siamo chiaramente coinvolti nella costruzione europea non nell’interesse dei tecnocrati europei di Bruxelles, ma dei cittadini dell’Unione europea, in modo che possano vivere meglio e in maggiore sicurezza. Solo ascoltandoli siamo in grado di portare a termine il nostro compito.</p>
      <p sl="pl">I politici hanno aspettative differenti: alcuni vogliono più Europa, altri meno. Ma il fatto è che i leader dei 27 Stati membri hanno siglato il Trattato di Lisbona. Il Trattato rappresenta una guida per un’Europa più trasparente e democratica, e dovrebbe quindi essere ratificato quest’anno. Permettetemi di dire questo ai deputati che ora chiedono referendum di ratifica, benché proprio loro si siano opposti alla Costituzione europea: non scherzate con l’istituzione di una consultazione referendaria, non mascheratevi da paladini della democrazia, poiché i cittadini dell’Unione non vi crederanno comunque. Loro sanno che è il Trattato di Lisbona a difendere la democrazia in Europa.</p>
    </intervention>
    <intervention id="2-190" speaker_id="28173" name="Zita Pleštinská" is_mep="True" mode="spoken">
      <p sl="sk">Onorevoli colleghi, oggi stiamo dibattendo della visione di un’Europa più moderna e dinamica. Questa discussione è estremamente proficua e opportuna. La globalizzazione ci impone di porre domande e affrontare sfide come quelle menzionate dal Primo Ministro svedese Fredrik Reinfeldt. Attuare riforme strutturali, che considero siano l’aspetto più complicato a livello politico della strategia di Lisbona, deve essere il nostro principale obiettivo politico. A meno che la nostra economia non incontri una crescita fiorente, le strategie appropriate per l’avvenire dell’Europa sono un’economia basata sulla conoscenza e investimenti nelle risorse umane.</p>
      <p sl="sk">Numerosi oratori hanno espresso il proprio desiderio di “un’Europa sociale”. Non conosco un solo politico, nemmeno nel nostro gruppo conservatore, che si opporrebbe a una rete di sicurezza sociale per i cittadini, che non vorrebbe che i cittadini guadagnino un buon stipendio e abbiano un migliore livello di vita, che vorrebbero per i cittadini una pensione di soli 150 euro come in Slovacchia. Negli ultimi mesi del 2007, il mio paese, la Slovacchia, ha incontrato una crescita economica annuale record del 14%. L’attuale governo socialdemocratico guidato dal Primo Ministro Robert Fico potrebbe applicare politiche sociali, se il governo precedente dell’allora Primo Ministro Mikuláš Dzurinda non avesse dimostrato coraggio politico nell’adottare audaciriforme dei sistemi fiscale, sociale, sanitario ed educativo?</p>
    </intervention>
    <intervention id="2-191" speaker_id="28547" name="Ioannis Varvitsiotis" is_mep="True" mode="spoken">
      <p sl="el">Signor Primo Ministro, è vero ciò che ha detto: dovremmo temere un’Europa debole, non una forte. Concordo appieno e ritengo che sia lo stesso per tutti i cittadini europei. Tuttavia, quando i cittadini ci vedono occupati con i fanali dei trattori e altre sciocchezze, sono certo che rimangono delusi.</p>
      <p sl="el">Signor Primo Ministro, lei ha parlato dell’allargamento con molto entusiasmo. Eppure mi chiedo se, probabilmente, non sarebbe stato più saggio per l’UE risolvere i propri problemi interni prima di procedere. Può darsi sarebbe stato meglio se qualche tipo di Trattato di riforma fosse ora operativo prima dell’allargamento?</p>
      <p sl="el">Infine, signor Primo Ministro, adesso la questione urgente è la ratifica del Trattato di Lisbona. Sono rimasto sorpreso nell’ascoltare le opinioni espresse dal mio collega del Regno Unito. Qualora il Trattato di Lisbona non sia ratificato, allora l’Europa non ha avvenire.</p>
    </intervention>
    <intervention id="2-192" speaker_id="photo_generic" name="Fredrik Reinfeldt" is_mep="True" mode="spoken">
      <p sl="sv">Vi ringrazio per le vostre domande e osservazioni. Di certo non sarò in grado di replicare a tutte. Grazie per la pazienza dimostrata con i numerosi svedesi che avete dovuto ascoltare per tutte le richieste effettuate in Aula.</p>
      <p sl="sv">Le risposte che ho sono strettamente connesse alla fiducia che ripongo nel fatto che gli accordi intrapresi saranno rispettati, un aspetto su cui ritornerò. Ho affermato di credere fortemente nell’Europa. In molte occasioni, in Svezia, ho inoltre mostrato una certa sicurezza nel modello del mercato del lavoro svedese sviluppato sulla base dei nostri contratti collettivi. Nel mio paese, abbiamo in un certo modo scelto un percorso diverso rispetto a molti altri Stati europei, che hanno posto maggiore enfasi sulla legislazione, mentre noi ci siamo concentrati sulle parti sociali che si assumono la responsabilità.</p>
      <p sl="sv">La nostra opinione è che la sentenza Laval non sminuisce il modello svedese, ma che certamente solleva numerose questioni relative a una determinata legislazione svedese. Stiamo procedendo in maniera cauta insieme alle parti sociali per valutare quali modifiche è possibile apportare al modello del mercato del lavoro svedese, ma non al fine di ridurlo o effettuare variazioni essenziali al suo funzionamento.</p>
      <p sl="sv">Intendiamo continuare a osservare la sua organizzazione, e spero di poterne discutere, augurandomi che ciò non sia confuso con qualsiasi altra cosa durante il confronto in Europa.</p>
      <p sl="sv">In quest’Aula è stato dichiarato che il mercato interno è insufficiente. Sì, una critica è che il mercato interno non è del tutto operativo. Si tratta di una critica che ascolto spesso da parte degli operatori del mondo imprenditoriale e da altri, ovvero si parla di mercato interno, ma la libera circolazione non è poi così libera,</p>
      <p sl="sv">Il mio governo sta di certo lavorando allo scopo di ridurre l’esclusione sociale, creare la base per l’autodeterminazione tramite il lavoro, e di assicurare che più persone abbiano un’occupazione. Inoltre, dovrebbero anche essere resi possibili per gli altri gli obiettivi del welfare. Più soggetti che lavorano comportano maggiori risorse atte a realizzare soluzioni a livello di welfare per le persone che non sono in grado di lavorare. Pertanto, ritengo che la strada tra lavoro e welfare sia coerente nella politica condotta in Svezia.</p>
      <p sl="sv">In molte considerazioni effettuate in quest’Assemblea è stata citata la democrazia. Credo che la democrazia sia stata portata ammirevolmente in quest’Aula dai propri rappresentanti eletti. Non si tratta di una forma negativa di democrazia. Penso che molti di voi oggi abbiano rappresentato bene i propri elettori, e sono inoltre pronto a farlo in vari modi. La democrazia è la capacità di prendere decisioni e deve essere così.</p>
      <p sl="sv">Vorrei sottolineare che la nostra esperienza svedese in materia di referendum è molto eterogenea. Talvolta era chiaro ciò che si chiedeva e cosa veniva risposto, talvolta abbiamo posto una domanda ed è stata data una risposta diversa, e abbiamo trascorso molti anni discutendo di cosa gli svedesi avevano in effetti risposto. So che sono avvenute simili esperienze in alcuni altri paesi.</p>
      <p sl="sv">Siamo preparati a decidere nel contesto della democrazia rappresentativa il tipo di trattato basato su molti emendamenti che è attualmente in discussione, e su cui ci siamo pronunciati per la prima volta nella storia europea senza referendum . Ritengo sia un modo ammirevole di dimostrare come deve operare una democrazia attiva.</p>
      <p sl="sv">Alcune brevi risposte concernenti il gasdotto che molti hanno citato. Anche per quanto riguarda questo aspetto abbiamo intenzione di rispettare gli accordi e la normativa così come sono, ovvero stiamo analizzando le possibilità di considerare tale gasdotto conformemente alle convenzioni internazionali e alla legislazione svedese. Siamo riusciti a stabilire che la proposta ricevuta è inappropriata e l’abbiamo quindi respinta. La questione si ripresenterà. Non posso valutare al momento il livello con cui possiamo influenzare questa situazione, soprattutto attraverso la normativa ambientale svedese. Tuttavia, sarà il nostro punto iniziale per affrontare tale situazione in maniera esauriente.</p>
      <p sl="sv">Abbiamo ascoltato numerosi pareri sul fatto che voi deputati dobbiate andare avanti e indietro tra le sedi del Parlamento, ma anche in questo caso siamo consapevoli del modo in cui funzionano gli accordi. Tutti gli Stati membri esercitano essenzialmente un’influenza, una sorta di veto sulla questione, come sanno tutti coloro che hanno sollevato tale problema. Rispettiamo ciò, anche se, come numerosi nostri elettori, stiamo ponendo domande sull’utilità di spostarsi come si fa in quest’Aula.</p>
      <p sl="sv">In Svezia stiamo assistendo attualmente a una crescita di veicoli rispettosi dell’ambiente che è potenzialmente senza precedenti. Abbiamo introdotto rimborsi speciali per questi veicoli, che rappresentano un valido incentivo e hanno comportato che ora abbiamo una situazione in cui oltre il 30% dei nuovi mezzi venduti in Svezia è rispettoso dell’ambiente. È una tendenza che aumenterà di certo.</p>
      <p sl="sv">Numerose domande riguardavano l’euro. Anche in questo caso stiamo rispettando gli accordi, nel senso che si tratta del risultato di un referendum degli svedesi del 2003. Abbiamo affermato di seguire l’opinione svedese. Qualora gli svedesi cambiassero idea, probabilmente si ritornerebbe sulla questione.</p>
      <p sl="sv">Desidero sottolineare che la Svezia, che si trova accanto alla Finlandia e al suo euro, naturalmente si sta domandando cosa accadrà in Danimarca se in autunno verificherà di nuovo il proprio cosiddetto opt-out in relazione all’adozione dell’euro. Allora, l’euro sarà maggiormente presente come valuta nelle vicinanze della Svezia, e questo fattore potrebbe influenzare gli svedesi.</p>
      <p sl="sv">Alcuni di voi hanno sostenuto che non è chiaro il ruolo a cui sto ritornando. La prima volta probabilmente non è molto chiara, siccome in estate parteciperò alla presentazione del programma pluriennale delle Presidenze francese, ceca e svedese.</p>
      <p sl="sv">Quindi esiste innegabilmente una questione aperta in merito al ruolo da rivestire nel turno di Presidenza. Avremo molte idee al proposito. Credo fermamente che in un’UE ancorata alle varie parti d’Europa. Ritengo pertanto che la presidenza a rotazione avrà un ruolo chiaro anche in futuro, accanto al Presidente eletto che avvierà il nuovo Trattato. Vi ringrazio per le vostre preziose domande e considerazioni.</p>
    </intervention>
    <intervention id="2-193" speaker_id="1253" is_mep="True" mode="spoken" role="Presidente">
      <p sl="unknown">La ringrazio, signor Primo Ministro. Era l’ultimo dibattito nella serie di riflessioni sull’avvenire dell’Europa. La discussione è chiusa.</p>
    </intervention>
    <intervention id="2-194" speaker_id="28139" name="Carl Schlyter" is_mep="True" mode="spoken">
      <p sl="sv">Signor Presidente, quando si presenta in visita un Primo Ministro, molti connazionali desiderano prendere la parola ed è un aspetto positivo. Tuttavia, il Presidente potrebbe tentare, magari durante la procedura “catch the eye ”, di garantire una migliore distribuzione a livello geografico. Oggi, in Aula, non sono potenzialmente intervenuti oratori dell’Europa meridionale, e talvolta è l’opposto laddove giunge qualcuno da quest’area. Sarebbe più proficuo se potesse contribuire a creare un miglior equilibrio.</p>
    </intervention>
    <intervention id="2-195" speaker_id="1253" is_mep="True" mode="spoken" role="Presidente">
      <p sl="unknown">Allora i deputati dell’Europa meridionale devono chiedere di intervenire e sarà loro concessa la parola. Se non sono presenti, non posso chiamarli.</p>
      <a text="(Proteste)"/>
      <p sl="unknown">Di fatto ho chiamato l’onorevole Varvitsiotis.</p>
      <p sl="unknown">Dichiarazioni scritte (articolo 142)</p>
    </intervention>
    <intervention id="2-196" speaker_id="33964" name="Roberta Alma Anastase" is_mep="True" mode="written">
      <p sl="ro">Desidero accogliere con favore il fatto che l’avvenire dell’Europa continui a essere un tema sempre presente nelle discussioni in Parlamento. Una riflessione comune è fondamentale al fine di assicurare un futuro fiorente e stabile alle prossime generazioni europee.</p>
      <p sl="ro">Ritengo che due concetti principali dovrebbero essere alla base di tale analisi e della concezione dell’avvenire dell’Europa: il futuro dei cittadini europei e il ruolo dell’UE nel mondo. Pertanto, a livello interno, il benessere dei cittadini dovrebbe guidare tutte le iniziative europee, mentre i diritti umani e la loro completa tutela dovrebbero rappresentare il vettore decisivo. L’istruzione non è meno importante, in quanto presupposto di un avvenire florido, nonché le politiche di promozione della tutela dei giovani e dei minori, del dialogo interculturale e del rispetto reciproco. La strategia di Lisbona e il nuovo Trattato di riforma sono testi basilari, che dovrebbero essere concretizzati con fermezza.</p>
      <p sl="ro">Ciononostante, nel mondo globalizzato e interdipendente del XXI secolo, un avvenire davvero fiorente per l’Europa è impensabile senza poterlo garantire per il mondo intero. Pertanto, l’UE ha il dovere di contribuire ad assicurare pace, stabilità e prosperità a livello globale.</p>
    </intervention>
    <intervention id="2-197" speaker_id="28115" name="Mairead McGuinness" is_mep="True" mode="written">
      <p sl="en">Mi dispiace aver assistito alla discussione sull’avvenire dell’Europa e aver sentito il Primo Ministro svedese contestare il bilancio dell’agricoltura dell’UE.</p>
      <p sl="en">Se si tratta di un confronto sul futuro, in questo caso sembra bloccato nel passato. Vale la pena sottolineare che la PAC è stata una delle politiche fondamentali dell’UE, che ha garantito le risorse atte a nutrire un’Europa affamata, è evoluta ed è cambiata negli ultimi 50 anni in linea con lo stimolo al cambiamento a livello politico e pubblico.</p>
      <p sl="en">Oggi la PAC non è la voce principale di spesa del bilancio dell’UE. Nondimeno ritengo che i costi per l’agricoltura e la produzione di derrate alimentari rappresentino denaro ben impiegato in un mondo in cui la sicurezza alimentare è ora parte essenziale dell’agenda politica.</p>
      <p sl="en">Considerando l’avvenire e la ratifica del Trattato di riforma, è importante fa sapere ai cittadini su cosa verte e su cosa non verte il Trattato!</p>
      <p sl="en">In Irlanda stiamo per tenere un referendum sul Trattato che, in caso affermativo, offrirà un ruolo e competenze potenziate ai parlamenti nazionali in materia di legislazione europea.</p>
      <p sl="en">È una misura significativa, ma i deputati eletti dei parlamenti devono esercitare questa nuova competenza.</p>
    </intervention>
    <intervention id="2-198" speaker_id="39715" name="Mihaela Popa" is_mep="True" mode="written">
      <p sl="ro">Signor Presidente, onorevoli colleghi,</p>
      <p sl="ro">Nel quadro della discussione relativa all’avvenire dell’Europa, dobbiamo prestare attenzione alla categoria sociale che rappresenta nel modo migliore l’idea del futuro (i giovani), ovvero i cittadini dell’Unione europea di domani.</p>
      <p sl="ro">I giovani dovrebbero essere formati per creare il futuro della loro generazione, e questo aspetto implica la conoscenza della nostra storia comune e delle fasi di istituzione e sviluppo dell’Unione europea. Per costruire il futuro bisogna conoscere il proprio passato.</p>
      <p sl="ro">Occorre che si studi la storia dell’Unione europea nelle scuole; occorre una politica giovanile europea il più coerente possibile, che affronti in modo chiaro i problemi specifici dei giovani. L’Europa ora dovrebbe avere una visione schietta in materia di istruzione, società dell’informazione, dialogo interculturale e scambio tra giovani, occupazione e mobilità giovanile, nonché dei problemi attuali dei giovani emarginati.</p>
      <p sl="ro">Un’Europa di successo può essere realizzata solo congiuntamente, giorno per giorno.</p>
    </intervention>
    <intervention id="2-199" speaker_id="34720" name="Bernard Wojciechowski" is_mep="True" mode="written">
      <p sl="en">Sediamo in un’Aula che rappresenta 27 paesi. Attualmente le nostre diversità dividono come conseguenza del nostro approccio all’Europa e delle nostre politiche che creano tale approccio. La nostra grande sfida non è un nuovo Trattato che tenta di vincolarci con la forza, ma lo spirito nell’approccio verso l’avvenire dell’Europa, un’Europa in cui i nostri e i loro figli riusciranno nel momento in cui si confronteranno con le potenze emergenti del XXI secolo.</p>
      <p sl="en">Mi attendo un’Europa in cui le generazioni future non solo potranno viaggiare liberamente, ma non saranno discriminate in base alla zona europea da cui provengono, alla lingua che usano come lingua madre o a come si scrive il loro cognome.</p>
      <p sl="en">Un gergo come “solidarietà”, coesione e integrazione è comune nelle nostre istituzioni, termini che sono senza significato in un’Europa divisa in vecchi e nuovi Stati membri, in Stati membri che inseguono vantaggi individuali negli accordi bilaterali con paesi terzi e quelli che invece ne sono indeboliti. L’Unione europea oggi si perde in accordi bilaterali, conformità e una differenza che dovrebbe essere una risorsa, non un ostacolo.</p>
    </intervention>
  </section>
  <section id="creitem29" title="10. Approvazione del processo verbale della seduta precedente: vedasi processo verbale"/>
  <section id="creitem30" title="11. Strategia di Lisbona – Orientamenti integrati per la crescita e l’occupazione (discussione)">
    <intervention id="2-203" speaker_id="4482" is_mep="True" mode="spoken" role="Presidente">
      <p sl="unknown">L’ordine del giorno reca la discussione congiunta sulle dichiarazioni del Consiglio e della Commissione sulla strategia di Lisbona, a seguito della relazione, presentata dall’onorevole Starkevičiūtė a nome della commissione per i problemi economici e monetari, sugli orientamenti integrati per la crescita e l’occupazione (parte “Indirizzi di massima per le politiche economiche degli Stati membri e della Comunità”): lanciare il nuovo ciclo (2008-2010), [2007/2275(INI) ] (A6-0029/2008)</p>
    </intervention>
    <intervention id="2-204" speaker_id="photo_generic" name="Žiga Turk" is_mep="True" mode="spoken">
      <p sl="sl">Presidente in carica del Consiglio . − Sono molto lieto di partecipare alla presente sessione, in cui il Parlamento europeo discute l’avvio della fase successiva della strategia di Lisbona per la crescita e l’occupazione.</p>
      <p sl="sl">La firma del Trattato di Lisbona chiude un’era in cui siamo stati estremamente occupati con la nostra linea interna e talvolta politica. Ora l’Europa è molto più preparata per aprirsi al mondo, e la strategia di Lisbona offre gli strumenti all’Europa per contribuire anche alla realizzazione delle tendenze mondiali. Il periodo attuale è caratterizzato da almeno quattro di tali tendenze.</p>
      <p sl="sl">Quando nel 2000 l’Europa ha avviato la strategia di Lisbona, la globalizzazione era considerata soprattutto una forma di concorrenza tra Europa, USA e Giappone. Da allora, nuovi e importanti attori hanno debuttato sulla scena mondiale e sono fonte di ulteriore riflessione sul contributo che l’Europa può fornire a questo mondo globale e laddove si trovano i suoi vantaggi veramente competitivi.</p>
      <p sl="sl">La rivoluzione nella comunicazione sta avvenendo di fronte ai nostri occhi, con Internet e il World Wide Web . Creatività e innovazione non sono più limitate a rigidi schemi istituzionali. Solo una volta in passato abbiamo assistito a una rivoluzione nei mezzi di comunicazione di massa; è successo 500 anni fa quando sono apparsi la carta a buon mercato e la stampa, plasmando la base della supremazia europea.</p>
      <p sl="sl">Siamo sulla soglia di una terza rivoluzione industriale, il cui effetto sarà una significativa riduzione della dipendenza dai combustibili fossili e una transizione a un’economia a bassa emissione di carbonio. Nel maggio 2007, il Parlamento ha adottato una dichiarazione sulla terza rivoluzione industriale e l’economia dell’idrogeno, dimostrando quindi il sostegno europeo ai leader di questo settore.</p>
      <p sl="sl">A seguito dell’era industriale, stiamo entrando in un periodo concettuale, in cui emergono valori, significato ed empatia. Il legame tra queste tendenze è la crescente importanza del potenziale creativo delle persone e i loro valori. Si tratta di due tematiche che, per natura, sono molto europee. Questa è la ragione per cui l’Europa si pone l’obiettivo di essere uno dei progettista e una guida per tali quattro tendenze.</p>
      <p sl="sl">Le idee europee relative allo sviluppo sono racchiuse nella strategia di Lisbona per la crescita e lo sviluppo. In seguito a una revisione fondamentale del 2005, è stata confermata l’efficacia di tale strategia. Riforme strutturali hanno migliorato le basi dell’economia europea. Questo è il motivo per cui è più semplice affrontare crisi sui mercati finanziari e l’aumento dei prezzi della materia prima, in particolare il greggio e i costi delle derrate alimentari. L’economia mondiale si sta muovendo in sempre maggiore incertezza. È quindi importante che l’Europa rimanga fedele al suo corso e continui ad attuare riforme e a modernizzare la propria economia e la propria società.</p>
      <p sl="sl">La Commissione ha svolto un ottimo lavoro nell’elaborare il pacchetto di Lisbona pubblicato in dicembre. La Slovenia, in quanto Presidente del Consiglio europeo, ha collocato la strategia di Lisbona tra le cinque priorità del proprio mandato. Siamo molto soddisfatti che il Parlamento europeo partecipi alla discussione aperta durante la fase successiva. Abbiamo già avuto uno scambio di opinioni nel corso delle consultazioni ECON, tra i Tre e in incontri interparlamentari. Stiamo facendo tutti del nostro meglio al fine di consentire la sessione primaverile del Consiglio europeo nel mese di marzo al fine di avviare questa nuova fase ambiziosa della strategia di Lisbona.</p>
      <p sl="sl">Il Consiglio europeo sosterrà gli orientamenti integrati per la crescita e l’occupazione e adotterà le conclusioni sulle politiche per l’occupazione. La necessità di modificare gli orientamenti integrati è stata a lungo dibattuta. Alla fine, i colleghi di molti Stati membri hanno concordato che potremmo perfezionare alcune formulazioni, ma presentare i veri e propri indirizzi per la discussione promuoverebbe un lungo periodo di armonizzazione e rallenterebbe la transizione verso la nuova fase, sebbene il risultato finale sarebbe molto simile a ciò che abbiamo ora di fronte.</p>
      <p sl="sl">Il consiglio ECOFIN ha adottato all’unanimità la decisione di non modificare tali orientamenti integrati. Si apporteranno variazioni ai testi esplicativi, ovvero al contesto in cui sono collocati gli orientamenti.</p>
      <p sl="sl">Il Consiglio europeo adotterà le raccomandazioni specifiche degli Stati membri concernenti i loro progressi nell’attuazione dei programmi nazionali di riforma, e inviterà i partecipanti, vale a dire il Consiglio, la Commissione e il Parlamento, ad applicare il programma comunitario di Lisbona.</p>
      <p sl="sl">Il Consiglio promuoverà alcune attività e obiettivi fondamentali in quattro aree di priorità. Tali aree riflettono primo, l’interessamento dell’Europa per l’ambiente; secondo, la sua preoccupazione per le persone e la loro posizione nella società; terzo gli sforzi volti a sviluppare un’Europa più intraprendente e, quarto, l’impegno atto a consentire un’Europa più innovativa e creativa, su cui, in effetti, si basa tutto il resto. Permettetemi di trattare brevemente ciascuno di questi aspetti.</p>
      <p sl="sl">Ho posto la creatività accanto all’istruzione e all’innovazione. L’Europa deve tradurre la sua ricca tradizione culturale e le risorse etiche in un vantaggio competitivo per i propri prodotti. Dobbiamo continuare ad adoperarci per l’obiettivo del 3% di investimenti in ricerca e sviluppo. La conoscenza deve diventare la quinta libertà. Occorre un’area unificata di conoscenza in cui esiste libero accesso ad essa, in cui si sostiene un’innovazione aperta, e in cui, ovviamente, tale conoscenza è tutelata in maniera adeguata dai brevetti e dai diritti d’autore europei. Dovrebbe essere possibile migliorare il coordinamento tra le politiche di ricerca e sviluppo a livello europeo e a quello nazionale.</p>
      <p sl="sl">Noi europei dobbiamo diventare più intraprendenti. Scarseggiamo di piccole imprese altamente innovative e creative. Dobbiamo quindi prestare maggiore attenzione alla creazione e allo sviluppo di piccole e medie imprese, al loro accesso alle infrastrutture per la conoscenza e la ricerca, nonché alle risorse di finanziamento in capitale.</p>
      <p sl="sl">Occorre rafforzare il mercato interno, soprattutto per quanto riguarda le industrie di servizi e di rete, e abolire varie barriere nascoste. Un mercato interno forte ed efficace rappresenta inoltre una migliore difesa contro gli effetti della globalizzazione rispetto alla tentazione del protezionismo. È necessario incrementare la trasparenza dei mercati finanziari, perfezionare la normativa e ridurre gli oneri amministrativi.</p>
      <p sl="sl">In Europa dobbiamo preservare la tradizione di offrire protezione e solidarietà ai nostri cittadini. La flessicurezza rende possibile ricercare in modo dinamico un equilibrio tra l’economia, che richiede un efficiente mercato del lavoro, e la sicurezza che implica che le persone trovino rapidamente una nuova occupazione.</p>
      <p sl="sl">Dobbiamo pertanto fornire un’istruzione permanente e altri tipi di sostegno. In particolare, occorre assicurare che i giovani completino una qualche sorta d’istruzione e trovino un posto di lavoro il prima possibile. Le generazioni più mature devono essere esortate a rimanere attive il più a lungo possibile.</p>
      <p sl="sl">Infine, in Europa ci preoccupiamo della natura e dell’ambiente. L’Europa deve assumere la guida nel processo a cui alcuni si riferiscono come la terza rivoluzione industriale, la cui sostanza è passare a un’economia a bassa emissione di carbonio. Sono convinto che sarà vantaggioso per l’economia europea, poiché l’Europa diventerà leader mondiale nelle tecnologie del futuro. Abbiamo bisogno di un accordo politico sul pacchetto energetico e climatico entro la fine di quest’anno.</p>
      <p sl="sl">Onorevoli deputati, occorre uno stimolo decisivo per la nuova fase della strategia di Lisbona, al fine di rendere l’Europa una società più dinamica, creativa e intraprendente basata sulla conoscenza, che si occupa dei cittadini e dell’ambiente. Necessitiamo con urgenza di riflettere sul quadro strategico dello sviluppo europeo dopo il 2010, e sulla possibile convergenza della strategia di Lisbona e di quella per lo sviluppo sostenibile.</p>
      <p sl="sl">Come Mark Leonhard ha scritto, questo secolo sarà il secolo dell’Europa, non perché agirà in qualità di guida per il mondo intero in maniera coloniale, e nemmeno perché sarà dotata dell’industria più potente. Questo secolo può diventare il secolo dell’Europa poiché il mondo sarà dominato dai valori e dalla creatività europei, in altre parole quei due elementi che costituiscono essenzialmente tali tendenze mondiali. La creatività europea è sostenuta dalla brillante tradizione culturale d’Europa. I valori europei (come vicini collaboriamo reciprocamente per risolvere le controversie e occuparci della natura e dell’individuo) sono un esempio per il mondo intero. Pertanto, non dobbiamo dimenticare questi punti iniziali profondamente umani quando consideriamo l’avvenire economico e sociale della nostra Unione, ovvero la nostra strategia per la crescita e l’occupazione.</p>
    </intervention>
    <intervention id="2-205" speaker_id="photo_generic" name="Günter Verheugen" is_mep="True" mode="spoken">
      <p sl="de">Vicepresidente della Commissione . − Signora Presidente, signor Presidente in carica del Consiglio, onorevoli deputati, per la Commissione la discussione odierna è essenziale per quanto riguarda la futura posizione dell’Europa sulla scena mondiale. Si tratta della nostra reazione alle attuali sfide economiche, sociali e ambientali. L’integrazione europea, che ha unito 27 paesi e quasi 500 milioni di persone, rappresenta la nostra grande forza strategica. Non ci indeboliamo più con i conflitti, e in questo modo l’Europa è diventata, a tale proposito, una delle zone più interessanti del mondo.</p>
      <p sl="de">Il mercato interno è il fondamento della nostra prosperità, e la valuta corrente è una risorsa politica ed economica preziosa. Non siamo esposti alle incertezze del periodo o alle tempeste della globalizzazione. L’integrazione ci offre la possibilità di contribuire a dare forma all’era della globalizzazione conformemente alla nostra visione.</p>
      <p sl="de">Questa era globale, tuttavia, non recherà il segno di un singolo paese o continente. Il Giappone, gli Stati Uniti e l’Unione europea si trovano di fronte a una sfida da parte dei paesi emergenti, quali Cina, India, Russia e Brasile, che, come noi, concorrono per il vertice della classifica economica e tecnologica a livello mondiale.</p>
      <p sl="de">Riteniamo che questa nuova era ci offra grandi opportunità e nuove alternative, ma solo se restiamo vigili di fronte ai segnali del periodo e siamo pienamente consapevoli di tutti i rischi. Ai tempi della mobilità globale, la questione di come sono i posti di lavoro sicuri nell’Unione europea e in che modo possiamo garantire più occupazione e ben pagata, è la reale questione sociale futura del periodo. Consentitemi di ribadire: il problema sociale del nostro tempo è se avremo e manterremo a lungo termine un numero sufficiente di posti di lavoro di elevata qualità.</p>
      <p sl="de">La soluzione a tale problema fondamentale costituisce il nucleo della riveduta strategia di Lisbona, il nostro partenariato per la crescita e l’occupazione. Tale strategia rappresenta la risposta europea alla globalizzazione.</p>
      <p sl="de">Abbiamo condotto una revisione dopo tre anni, e possiamo ritenerci soddisfatti dei risultati. Sono stati anni positivi per la crescita e l’occupazione. Sono stati creati milioni di posti di lavoro, e il tasso di crescita è stato più elevato rispetto agli anni precedenti. Per la prima volta la produttività è aumentata più rapidamente che negli Stati Uniti. I cittadini hanno iniziato a percepire i vantaggi di riforme strutturali essenziali. Sarebbe tuttavia sbagliato dormire sugli allori. Non abbiamo ancora raggiunto la nostra destinazione. Di fronte a noi c’è ancora una lunga strada da percorrere e molte riforme da attuare. Non occorre un oracolo per rendersi conto che la caratteristica propria del nostro tempo non è l’inflessibilità, ma il costante cambiamento. Ciò spaventa ancora numerose persone, in particolare chi teme di essere lasciato indietro da tali mutamenti e unirsi ai perdenti nel processo di globalizzazione.</p>
      <p sl="de">Questa è un’altra ragione per cui è importante che il partenariato per la crescita e l’occupazione dovrebbe essere ancor più fermamente radicato nelle nostre società. Riteniamo di aver scoperto una strategia che, a differenza della strategia di Lisbona originale risalente al 2000, è realistica e darà i risultati sperati. Si tratta anche dell’obiettivo della proposta della Commissione per i prossimi tre anni. Crediamo che l’orientamento di base sia adeguato, ma inoltre che occorreranno sempre rettifiche in merito ad alcune delle questioni che possiedono la chiave per il futuro.</p>
      <p sl="de">Ad esempio, nei prossimi tre anni ci sarà particolare necessità di porre maggiore enfasi sulla dimensione sociale del nostro partenariato per la crescita e l’occupazione, che penso sia la questione centrale. Occorre migliorare i livelli di istruzione, formazione e competenze. Possiamo affrontare il cambiamento soltanto aiutando tutti gli individui, dalla prima infanzia e lungo la vita, a sviluppare i loro talenti, a continuare ad apprendere e rimanere flessibili. È il diritto di ognuno e si tratta dell’unico modo in cui possiamo assicurare che chi perde il proprio posto di lavoro non sia condannato, con la famiglia, a vivere ai margini della società in permanente disoccupazione e povertà.</p>
      <p sl="de">Occorre una politica che promuova l’occupazione e consenta alle persone di ricominciare in qualsiasi fase della propria vita. Non è un compito esclusivo dei politici, ma anche delle imprese e degli operatori europei del settore. Permettetemi un chiarimento, in particolare alla luce degli eventi recenti. Imprese e operatori del settore che non rientrano ancora in quest’ottica dovranno rifletterci, poiché una forza lavoro valida e motivata rappresenta la risorsa più preziosa per un’azienda, e può fornire un vantaggio concorrenziale efficace e indispensabile.</p>
      <p sl="de">Abbiamo bisogno di maggiori sforzi volti a creare una società basata veramente sulla conoscenza. Purtroppo, siamo ancora lontani dal nostro obiettivo di destinare entro il 2010 il 3% del PIL europeo alla ricerca, e noto con profonda preoccupazione che il divario sta crescendo anziché diminuire. Esiste un’altra tendenza che ritengo più allarmante, vale a dire il fatto che, benché le imprese europee stiano spendendo di più e non meno, per la ricerca e lo sviluppo rispetto agli anni passati, tendano a investire il denaro al di fuori dell’Europa.</p>
      <p sl="de">Lo Spazio europeo della ricerca deve diventare una realtà. Qualora non riuscissimo a proseguire con le attività di ricerca e sviluppo in Europa, non saremo neppure in grado di conservare i posti di lavoro.</p>
      <p sl="de">Sappiamo di dover continuare a rafforzare il mercato interno. Occorre liberare il pieno potenziale della maggior parte delle nostre imprese, intendo i 23 milioni di piccole e medie imprese che impiegano due terzi dell’intera forza lavoro europea. Abbiamo già avviato numerose iniziative, ma abbiamo intenzione di ingranare un’altra marcia in giugno con lo Small Business Act .</p>
      <p sl="de">Un’altra priorità immediata è un forte impulso a inserire gli obiettivi in materia di energia e clima nella politica per la crescita e l’occupazione. Siamo impazienti di fornire la prova che le sfide ambientali possono essere convertite in opportunità economiche e progresso sociale. Abbiamo bisogno di un settore industriale europeo vigoroso al fine di assumere il controllo, poiché siamo fermamente convinti che un ruolo primario dell’Europa per quanto riguarda l’efficienza energetica, le nuove tecnologie e l’uso economico delle risorse non sarebbe favorevole solo per l’ambiente, ma promuoverebbe anche l’occupazione.</p>
      <p sl="de">Prodotti e processi rispettosi dell’ambiente sono sempre più richiesti. Politiche responsabili finalizzate a combattere i cambiamenti climatici non sono basate su una riduzione dell’attività industriale in Europa, ma sulla possibilità che l’Europa sia un luogo industriale e sulle fabbriche che producono senza compromettere l’ambiente e che esportano la tutela ambientale.</p>
      <p sl="de">Siamo del parere che potremmo ancora migliorare nell’affrontare tale questione. A questo scopo, abbiamo bisogno di un grande sforzo congiunto da parte dell’Unione europea e degli Stati membri. Ora, a tale proposito, abbiamo a disposizione un quadro attendibile e un partenariato basato sul dialogo e la valutazione critica dei precedenti risultati, e che ha dimostrato il proprio valore. Tre anni fa, grazie agli orientamenti integrati, abbiamo stabilito una serie affidabile di punti di riferimento con cui allineare riforme europee e nazionali.</p>
      <p sl="de">Sono ben consapevole del fatto che alcuni stanno mettendo in discussione la nostra proposta di mantenere inalterati gli orientamenti nel più stretto senso del termine. Nel presentare tale proposta, la Commissione non è stata spinta da dogmatismo o ostinazione. Non vogliamo un pacchetto superficiale. Avevamo intenzione di sottolineare la continuità dell’obiettivo di riforma e la direzione delle riforme nell’Unione europea. Allo stesso tempo, abbiamo intrapreso un riesame del tutto critico e indicato apertamente dove si riscontravano le debolezze dei tre anni scorsi, al fine di trarne vantaggio. Questo è il motivo per cui stiamo proponendo di trasferire l’attenzione che vi ho descritto su aspetti quali le dimensioni sociale e ambientale, e tale cambiamento ha trovato la sua realizzazione negli orientamenti.</p>
      <p sl="de">Abbiamo inoltre proposto un nuovo programma comunitario che, a differenza di quello precedente, non è un ampio e vario assortimento di progetti, ma un piano determinato. Esso riflette le principali priorità della strategia di Lisbona per la crescita e l’occupazione.</p>
      <p sl="de">La nostra politica per la crescita e l’occupazione, onorevoli deputati, resta l’interesse primario della Commissione. Si trova al vertice dell’elenco delle nostre priorità, poiché si tratta di più posti di lavoro, maggiore prosperità e migliore protezione dell’ambiente.</p>
      <a text="(Applausi)"/>
    </intervention>
    <intervention id="2-206" speaker_id="photo_generic" name="Joaquín Almunia" is_mep="True" mode="spoken">
      <p sl="es">Membro della Commissione . − Signora Presidente, signor Presidente del Consiglio, onorevoli deputati, per prima cosa desidero congratularmi con l’onorevole Starkevičiūtė e con tutti voi in quest’Aula, in particolare con i membri della commissione per i problemi economici e monetari, che sono stati coinvolti nell’elaborazione della relazione, che ritengo sia straordinariamente ricca nell’analisi e nei suggerimenti per il futuro su questo nuovo ciclo della strategia di Lisbona per i prossimi tre anni.</p>
      <p sl="es">Se ripensiamo ai tre anni trascorsi, possiamo concordare sull’analisi della relazione dei risultati prodotti dalla strategia di Lisbona in questa nuova fase successiva alla revisione del 2005.</p>
      <p sl="es">Come già è stato affermato questa sera, si creano posti di lavoro. Una parte consistente di tale occupazione è connessa alle riforme che compaiono dalla strategia di Lisbona, dal modo in cui queste riforme sono considerate nel mercato del lavoro e in altre aree dell’attività economica, come stabilito nella strategia e nei programmi nazionali di riforma adottati tre anni fa.</p>
      <p sl="es">Il potenziale di crescita sta aumentando, anche se vorremmo salisse ulteriormente. Tuttavia, è di vitale importanza per la produttività europea progredire in condizioni economiche normali per avere un incremento. Occorre una crescita maggiore al fine di riuscire a occupare un posto rilevante in un mondo globalizzato, in cui stanno emergendo attori nuovi e straordinariamente dinamici.</p>
      <p sl="es">Inoltre, sta migliorando la gestione del mercato e si stanno eliminando le barriere sulla strada dell’imprenditorialità, degli operatori del settore e degli investimenti orientati alla produzione.</p>
      <p sl="es">Sono state introdotte riforme volte a migliorare la sostenibilità dei sistemi di protezione sociale e dei conti pubblici in numerosi paesi europei e, naturalmente, è aumentata la consapevolezza della necessità di occuparci dell’ambiente nel nostro modello di crescita.</p>
      <p sl="es">Lisbona sta pertanto dando i suoi frutti. La strategia per la crescita e l’occupazione, in atto dal 2005, sta producendo risultati. Sarebbe un errore cambiare direzione ora. Quindi essenzialmente condividiamo la relazione discussa questa sera: dobbiamo proseguire nella direzione che stabilisce.</p>
      <p sl="es">Ciononostante, è chiaro che occorre considerare le variazioni della situazione, significative per quanto riguarda l’energia e l’ambiente, o l’esigenza di rendere la lotta ai cambiamenti climatici una nostra massima priorità, negli ultimi mesi stiamo incontrando nuove sfide, esperienze e ovviamente il clima economico e la situazione economica.</p>
      <p sl="es">La situazione in cui ci troviamo conduce a una maggiore insicurezza, nonché a pressioni sui mercati finanziari, e comporta che, in tali circostanze più mutevoli, incerte e complicate, dobbiamo accelerare le riforme, il grado di istituzione e la velocità di applicazione della strategia di Lisbona.</p>
      <p sl="es">Condividiamo l’opinione che l’attuazione deve essere collocata, come indicano gli orientamenti integrati, in un quadro di stabilità macroeconomica, che rafforzi la sostenibilità dei nostri conti pubblici, il nostro welfare e i sistemi di protezione sociale, la sostenibilità ambientale, e in un quadro di fiducia e impegno da parte degli agenti economici.</p>
      <p sl="es">Dobbiamo fare ottimo uso dello spazio di manovra ottenuto tramite riforme e politiche efficaci degli ultimi anni; dobbiamo sfruttare il margine che questo periodo di incertezza ci offre ora che è migliorata la condizione fiscale delle nostre economie nella maggior parte dei nostri paesi.</p>
      <p sl="es">Possiamo consentire che si arrestino gli stabilizzatori automatici nella maggior parte delle nostre economie adesso che c’è minore crescita a causa delle pressioni mutevoli nei mercati finanziari o il forte rallentamento degli Stati Uniti.</p>
      <p sl="es">Ci troviamo in una posizione migliore rispetto al 2001 al fine di superare un calo dell’attività economica, grazie a politiche fondate sugli orientamenti integrati della nostra strategia.</p>
      <p sl="es">Quando, considerate le pressioni sui mercati finanziari, abbiamo operato un confronto tra la situazione delle economie europee e quella degli Stati Uniti, molti di noi hanno osservato, negli ultimi mesi e settimane, il vantaggio che ha l’Europa tramite le nostre solide basi economiche. Tali basi sono state rafforzate grazie alle politiche fissate nei presenti orientamenti, per quanto riguarda la gestione dell’Unione economica e monetaria e le numerose riforme strutturali che fanno parte della strategia di Lisbona.</p>
      <p sl="es">In particolare, esistono alcune priorità per il prossimo futuro che sono anche evidenti e sottolineate nelle analisi della relazione dell’onorevole Starkevičiūtė; ora per noi è una priorità consolidare i progressi nell’integrazione finanziaria.</p>
      <p sl="es">L’integrazione finanziaria è uno strumento di cui disponiamo e che ci permette di rafforzare la nostra capacità di affrontare una situazione simile a quella attuale. Disponiamo già di alcune iniziative, quali un piano d’azione approvato di recente dal Consiglio ECOFIN. Tutti dobbiamo contribuire a far sì che tali iniziative siano concretizzate quanto prima a livello europeo, nonché assicurare che l’Europa si esprima a una sola voce su di esse, che devono inoltre essere discusse e adottate in un quadro più esteso, ad esempio nel Fondo monetario internazionale o nel Forum per la stabilità finanziaria.</p>
      <p sl="es">Alla luce di tutto ciò, sono sicuro che lavoreremo insieme e che collaboreremo con il Parlamento in maniera produttiva; tale fattore dovrebbe consolidare il consenso relativo agli aspetti basilari della nostra strategia e ai contenuti, in modo da incoraggiare i rappresentanti economici e sociali a partecipare attivamente anche al presente processo di riforma, cosicché queste riforme non rappresentano un qualcosa imposto dall’alto ma sviluppato dal basso, e vengono perfezionate tramite il dialogo sociale. Le istituzioni europee del Consiglio, del Parlamento e della Commissione devono cooperare in modo produttivo affinché non solo loro, ma anche gli Stati membri possano progredire e, in quanto parte dei propri programmi nazionali di riforma, attuare gli obiettivi su cui concordiamo questa sera.</p>
    </intervention>
    <intervention id="2-208" speaker_id="28285" name="Margarita Starkevičiūtė" is_mep="True" mode="spoken">
      <p sl="lt">relatrice . – Desidero ringraziare il Commissario Verheugen e il Commissario Almunia per la loro definizione della strategia di Lisbona. Tuttavia, ho sempre ritenuto fosse difficile comprendere le sue principali priorità.</p>
      <p sl="lt">Il documento della Commissione comprende circa 300 pagine, suddivise in capitoli separati, ciascuno dei quali definisce i propri obiettivi prioritari. Complessivamente troviamo 24 quadri a cui attenersi per l’Unione europea al fine di ottenere un’attuazione riuscita della propria politica e strategia economica. Non vorremmo sembrare più lenti della Commissione europea, perciò il Parlamento ha adottato tre differenti risoluzioni su questi 24 quadri, seguendo tre diverse procedure. In apparenza, si tratta del nostro contributo alla riduzione della burocrazia.</p>
      <p sl="lt">Desidero inoltre ringraziare la Commissione per aver sottolineato l’importanza della continuità della riforma. Non potrei essere più d’accordo. Tuttavia, la vita presenta ogni giorno cambiamenti e nuovi sviluppi, soprattutto dal punto di vista della globalizzazione. Pertanto, qualora decidessimo di apportare solo modifiche superficiali, difficilmente significherà che incoraggeremo l’innovazione e la creatività, come rilevato dai nostri rispettabili rappresentanti della Slovenia.</p>
      <p sl="lt">Apprezzo l’opinione del Consiglio europeo relativa al fatto che ogni nuova strategia dovrebbe generare valore aggiunto. Tuttavia, a mio parere, dovremmo determinare la nostra posizione per accogliere la continuità delle riforme, ma a condizione che siano consolidate e adattate alle nuove circostanze. L’unica priorità della strategia di Lisbona dovrebbe essere il benessere dei cittadini.</p>
      <p sl="lt">Al fine di raggiungere tale obiettivo, possiamo applicare una serie di strumenti di politica economica, che dovrebbero lavorare insieme. Considerando la politica monetaria, dovremmo sottolineare l’importanza dell’indipendenza della Banca centrale europea. Vista la molteplicità degli interessi e delle sfide globali, deve esserci un unico organismo atto ad affrontare tale aspetto. Occorre anche ricordare che non tutti gli Stati membri hanno aderito all’area della moneta unica.</p>
      <p sl="lt">Tuttavia, la capacità della Banca centrale di rispettare gli obiettivi in materia di inflazione è limitata, come il suo potenziale di sostenere la pressione relativa all’inflazione e le sfide globali dall’esterno dell’Unione europea. Di conseguenza, dovrebbero essere introdotti strumenti alternativi volti a far sì che la Banca centrale diventi indipendente. Naturalmente, dovremmo prima di tutto parlare di equilibrio fiscale.</p>
      <p sl="lt">Tuttavia, vorrei assolutamente dissentire dai tentativi di ottenere un equilibrio fiscale tramite una riduzione meccanica delle spese. In tal caso sono le fasce della popolazione più vulnerabili e discriminate dal punto di vista sociale ad accollarsi gli oneri, anziché i funzionari, che non sono abituati ad apportare tagli ai propri stipendi. Il nostro primo obiettivo dovrebbe essere consolidare le istituzioni amministrative e ridurre le spese di gestione. I fondi potrebbero dunque essere distribuiti ai settori che giovano ai cittadini.</p>
      <p sl="lt">Un’altra questione pertinente che vorrei evidenziare è il ruolo del settore finanziario. Ha poco senso parlare di rafforzare il bilancio quando nello stesso tempo si spendono miliardi nel tentativo di salvare le banche. Il ruolo del settore finanziario dovrebbe essere stabilito e definito nella strategia di Lisbona. È ovvio che senza la solidità di tale settore, sarebbe impossibile assicurare una stabilità economica a lungo termine.</p>
      <p sl="lt">Malgrado gli evidenti problemi dell’attuale settore finanziario, francamente non noto un impegno eccessivo nel tentare di affrontarli in tutta serietà. Fino alla prossima crisi, per così dire.</p>
      <p sl="lt">In che modo possiamo favorire la nostra gente, i cittadini, degli Stati membri? Primo, siamo nella posizione di poter ridurre i costi di lavoro, di sostentamento, d’inserimento e di adattamento alle sfide poste da un nuovo modo di vivere.</p>
      <p sl="lt">I ricercatori hanno proposto vari suggerimenti per risolvere tali problemi. Concordo riguardo alle loro idee che ritengono potrebbero produrre risultati favorevoli, cioè una migliore rappresentanza e un’attività finanziaria più accessibile per le piccole imprese.</p>
    </intervention>
    <intervention id="2-209" speaker_id="1832" name="Marianne Thyssen" is_mep="True" mode="spoken">
      <p sl="nl">a nome del gruppo PPE-DE . – Signora Presidente, signor Presidente in carica del Consiglio, signori Commissari, onorevoli colleghi, questa è la prima volta che abbiamo tenuto nel pomeriggio la discussione annuale in cui prepariamo il vertice di primavera. In genere, in quest’Aula fissiamo le discussioni prioritarie la mattina. Ma con ciò non dovete pensare che consideriamo il vertice di primavera e la strategia di Lisbona meno importanti. Niente affatto, è solo che per una volta abbiamo dedicato la nostra mattinata agli onorevoli Corbett e Méndez de Vigo, e il nostro dibattito alla loro eccellente relazione sul Trattato di riforma, che, insieme alla strategia di Lisbona, sarà decisivo nel plasmare l’avvenire dell’Europa.</p>
      <p sl="nl">La scorsa settimana a Bruxelles abbiamo tenuto un incontro con i deputati nazionali al fine di rivedere i progressi relativi alla Strategia, e ci siamo rapidamente trovati d’accordo su un fattore: il nuovo approccio che si concentra sulla crescita e sull’occupazione, non dimenticando la dimensione della sostenibilità, sta producendo risultati. La Strategia incoraggia il potenziale dell’economia europea verso la crescita e sta generando un clima che favorisce la creazione di nuovi posti di lavoro: finora 6,5 milioni, e ci attendiamo ne seguiranno altri 5 milioni. Il prossimo passo è ciò che propone la Commissione, proseguendo con forza lungo la strada intrapresa, poiché il lavoro non è terminato. In tutti gli Stati membri e in tutti i settori esiste ancora un ampio margine di miglioramento e ne abbiamo bisogno. Dobbiamo imparare molto l’uno dall’altro e impiegare meglio le opportunità a livello regionale. Pertanto, appoggiamo appieno la risoluzione congiunta sulla strategia di Lisbona.</p>
      <p sl="nl">Per il nostro gruppo le priorità sono chiare. Maggiori investimenti in ricerca e innovazione, e protezione efficace della proprietà intellettuale, elementi cruciali se in futuro intendiamo sviluppare la nostra economia e creare posti di lavoro di qualità. Altrettanto essenziale è un clima migliore in cui svolgere le attività commerciali. Completamento del mercato unico, migliore regolamentazione e minore burocrazia, sono questi i fattori importanti per tutte le imprese, ma in particolare per i 23 milioni di nostre PMI. Occorre quindi questa legge sulle piccole imprese e deve essere più di un atto simbolico. Perciò siamo anche molto soddisfatti di essere riusciti, questa settimana, a portare a compimento il pacchetto legislativo sul mercato unico dei beni, ma meno soddisfatti che siano state proposte le nuove norme in materia di etichettatura, che aggiungeranno ulteriore carico amministrativo.</p>
      <p sl="nl">Terzo, occorre riformare il mercato del lavoro, flessibilità e sicurezza occupazionale devono procedere di pari passo e dobbiamo investire maggiormente nelle competenze degli individui.</p>
      <p sl="nl">Infine, sosteniamo gli obiettivi 20-20-20, ma in modo che creino posti di lavoro in Europa, anziché essere esportati in altri continenti.</p>
      <p sl="nl">Un’ultima considerazione: il vertice di primavera giustamente affronterà la crisi che si insinua nei mercati monetari e assicurativi. Dobbiamo veramente assicurarci che questa crisi non vanifichi i nostri sforzi volti a promuovere crescita e occupazione. Se restiamo vigili, pronti, possiamo ristabilire la fiducia delle persone. Fiducia significa stabilità, con cui garantire all’Europa un roseo avvenire. Si tratta del nostro lavoro.</p>
    </intervention>
    <intervention id="2-210" speaker_id="4429" name="Robert Goebbels" is_mep="True" mode="spoken">
      <p sl="fr">a nome del gruppo PSE . – Signora Presidente, l’applicazione, sebbene imperfetta, della strategia di Lisbona ha consentito all’Unione europea di progredire in molti settori. Sono stati creati posti di lavoro e ci sono stati maggiori investimenti nell’ambito della formazione, della ricerca e delle nuove tecnologie.</p>
      <p sl="fr">Tuttavia, esistono ancora sfide da affrontare. Il mondo è in movimento, e stanno emergendo nuovi problemi. Il Presidente Turk e i Commissari Verheugen e Almunia l’hanno appena rilevato. Anche se la crisi dei subprime è cominciata in USA, banchieri, assicuratori e gestori di fondi in Europa sono stati ingordi, essendo la forza motrice principale del mondo finanziario. Mentre alcuni vertici hanno aperto il proprio paracadute dorato, i lavoratori e la popolazione ne stanno subendo le conseguenze.</p>
      <p sl="fr">È avvenuta una stretta creditizia praticamente dappertutto. L’economia reale sta segnando il passo, gli USA sono chiaramente in recessione, la crescita in Europa ha esaurito l’energia, l’inflazione sta nuovamente decollando, i prodotti petroliferi stanno salendo vertiginosamente, come i prezzi delle derrate alimentari, e quelli dei fertilizzanti aumentano, preannunciando raccolti più costosi.</p>
      <p sl="fr">La Banca centrale europea non sta facendo niente di più che cercare di tenere a freno l’inflazione. Si chiede ai lavoratori e alle organizzazioni sindacali di stringere la cinghia, considerato che il potere d’acquisto sta diminuendo quasi ovunque.</p>
      <p sl="fr">Commissario Verheugen, tutti i nostri paesi devono ora affrontare povertà ed esclusione sociale. 68 milioni di persone in Europa vivono al di sotto della soglia ufficiale di povertà dei loro rispettivi paesi. Il 13% dei lavoratori ha contratti incerti e nessuna tutela sociale durevole. Ci sono 23 milioni di falsi lavoratori autonomi. Allo stesso tempo, l’1% della popolazione guadagna oltre il 15% della ricchezza disponibile in Europa.</p>
      <p sl="fr">La lotta ai cambiamenti climatici renderà la povertà più probabile per numerosi europei. Il principio “chi inquina paga” sembra valido, ma sono ancora i consumatori a dover sborsare in definitiva. Nel Regno Unito, le autorità pubbliche stanno lavorando per contrastare la povertà energetica, ma la Commissione ci informa che l’UE non ha liberalizzato a sufficienza il proprio mercato energetico, come se, in un mondo in cui il 90% delle risorse energetiche dipende da Stati sovrani, i consumatori fossero liberi di scegliere i propri fornitori.</p>
      <p sl="fr">A proposito di questi crescenti problemi, la Commissione e, in particolare, il Presidente Barroso, ha soltanto una risposta: non cambiare la strategia di Lisbona. Gli orientamenti integrati sono apparentemente scolpiti nel marmo portoghese e per il Presidente Barroso non possono essere modificati.</p>
      <p sl="fr">A nome del gruppo socialista, consentitemi di esprimere un avvertimento solenne al Presidente Barroso. Non accetteremo da parte della Commissione questo niet da guerra fredda riguardo agli orientamenti. Il contesto della strategia di Lisbona sta cambiando. Anche il documento che guida i nostri interventi necessita di essere adattato alla nuova situazione europea e internazionale.</p>
      <a text="(Applausi)"/>
    </intervention>
    <intervention id="2-211" speaker_id="38600" name="Bilyana Ilieva Raeva" is_mep="True" mode="spoken">
      <p sl="bg">a nome del gruppo ALDE . – Signori rappresentanti del Consiglio europeo, signori rappresentanti della Commissione europea, onorevoli colleghi, tre anni fa, la rilanciata strategia di Lisbona ha chiaramente evidenziato la necessità di una crescita economica sostenibile, e di più posti di lavoro e di migliore qualità. Attualmente, le riforme nazionali proseguono a ritmo sostenuto, l’economia europea riporta tassi stabili di crescita, mentre il tasso di disoccupazione è a livelli minimi dal 1998. Malgrado i risultati positivi, occorre maggiore impegno contro lo scenario di crescente concorrenza globale al fine di ottenere un’economia dinamica e competitiva basata sulla conoscenza e l’innovazione.</p>
      <p sl="bg">Il gruppo dell’Alleanza dei Democratici e dei Liberali per l’Europa considera tale strategia la forza motrice della profonda riforma economica e sociale. Si tratta della reazione alle sfide della globalizzazione, rendendo possibile per l’Unione europea conseguire il primato nella crescita economica, nel miglioramento sociale e ambientale, nello sviluppo tecnologico e nella modernizzazione. È il raggiungimento di questi obiettivi che necessita di sforzi più incisivi nei prossimi anni. I Liberali e i Democratici per l’Europa riconoscono lo sviluppo di nuove strutture per la gestione della strategia negli ultimi tre anni, con una migliore distribuzione delle responsabilità tra la Comunità e gli Stati membri.</p>
      <p sl="bg">Bulgaria e Romania, sin dalla loro adesione, sono state integrate appieno nell’attuazione della strategia di Lisbona e, nel 2007, hanno comunicato per la prima volta l’applicazione dei propri programmi di riforma. Nonostante le disparità esistenti tra i singoli Stati membri, l’attuazione della strategia di Lisbona ha migliorato il potenziale di crescita dell’Unione europea nel suo complesso.</p>
      <p sl="bg">Il contesto imprenditoriale, aspetto molto importante per i liberali e i democratici, ha sostanzialmente beneficiato di tali riforme. La strategia dell’UE per una migliore regolamentazione sta gradatamente prendendo forma. Adesso, nella maggior parte degli Stati membri, risulta più semplice e meno costoso registrare un’impresa e avviare un’attività. Ciononostante, a livello europeo manca ancora una cultura imprenditoriale integrata. Abbiamo bisogno di un approccio europeo esauriente verso la crescita e la competitività delle piccole e medie imprese. Gli Stati membri dell’UE si sono impegnati a investire entro il 2010il 3% del PIL in innovazione, ricerca e sviluppo.</p>
      <p sl="bg">Tuttavia, i dati disponibili indicano le sostanziali discrepanze tra gli Stati membri. Occorrono quindi ulteriori sforzi a questo proposito, incluso il settore privato, al fine di raggiungere tale obiettivo.</p>
      <p sl="bg">L’Unione europea ha compiuto grandi progressi verso la sua trasformazione in una società a favore dell’ambiente. Si sono assunti ambiziosi impegni volti a ridurre in modo drastico le emissioni di biossido di carbonio e a utilizzare fonti di energia rinnovabili entro il 2020. Il mio gruppo ritiene che una società a bassa emissione di carbonio sia attuabile solo se ricerca e innovazione forniscono tecnologie “verdi” necessarie allo scopo.</p>
      <p sl="bg">Gli standard elevati che noi europei vorremmo ottenere, sono conseguibili soltanto tramite interventi solidali. Pertanto lo scambio di esperienza, il sostegno e le opportunità di imparare reciprocamente sono della massima importanza. L’economia della conoscenza implica anche una volontà di apprendere. Crescita economica, disoccupazione contenuta, elevata qualità sociale e un contesto imprenditoriale dinamico non si escludono a vicenda. È sufficiente ricordare gli esempi di paesi come Danimarca e Finlandia.</p>
      <p sl="bg">Onorevoli colleghi, molte priorità del mio gruppo sono riflesse nella risoluzione del Parlamento europeo sulla strategia di Lisbona. Includono: creazione di condizioni per un mercato del lavoro più flessibile e che funzioni meglio, consentendo l’inclusione sociale; riduzione degli oneri amministrativi e conseguimento di una migliore regolamentazione; consolidamento delle posizioni delle imprese europee a livello internazionale; maggiori importazioni, esportazioni e investimenti; maggiore trasparenza e stabilità dei mercati finanziari; tutela perfezionata dei consumatori; impegno più serio per l’ambiente; utilizzo più efficace dei fondi strutturali comunitari per conseguire risultati tangibili nell’applicazione della strategia; rafforzamento della rete di trasporti nei progetti transeuropei.</p>
      <p sl="bg">Onorevoli colleghi, i parametri sono appropriati, gli obiettivi sono definiti in modo chiaro. Ora è l’attuazione che importa.</p>
    </intervention>
    <intervention id="2-212" speaker_id="26828" name="Guntars Krasts" is_mep="True" mode="spoken">
      <p sl="lv">a nome del gruppo UEN . – Grazie signora Presidente. Signor Commissario, signori rappresentanti del Consiglio, oggi desidero concentrare l’attenzione sui possibili effetti dell’attuale questione relativa agli incarichi e agli obiettivi della strategia di Lisbona. I problemi sul mercato finanziario globale e le conseguenze delle difficoltà economiche degli Stati Uniti sulla crescita economica mondiale rappresentano la prima prova importante per la nuova strategia di Lisbona e la sua capacità di intervenire quale rimedio ai possibili ostacoli allo sviluppo dell’economia europea. Nonostante le attuali complicazioni, una crescita più rapida a lungo termine rimane una priorità dell’Europa. Tale fattore richiede la comparsa sul mercato di molte imprese nuove e attive. Non dubito che lo sconvolgimento del sistema finanziario esiga misure atte a ripristinare la stabilità. Tuttavia andrebbe sottolineato che è il momento di prendere decisioni responsabili. Ripristinare la stabilità nel sistema finanziario non dovrebbe impedirne gli incarichi, vale a dire promuovere la crescita delle imprese europee. Vorrei rilevare questo aspetto in particolare poiché è essenziale ampliare la serie di alternative di finanziamento per le aziende appena avviate. Occorre incoraggiare in maniera significativa la concorrenza tra le opzioni di finanziamento. Dobbiamo accogliere positivamente il dovere evidenziato in tutti i documenti della strategia di Lisbona di alimentare il potenziale di crescita delle piccole e medie imprese, nonché la legge sulle piccole imprese proposta dalla Commissione. La situazione attuale, tuttavia, è tale che le grandi aziende con valore stabilito sul mercato dispongono di opportunità finanziarie straordinariamente migliori rispetto a chi intende avviare la propria attività. Nella strategia di Lisbona manca un incentivo a una più ampia e competitiva serie di strumenti finanziari, ma questa in realtà è una precondizione fondamentale per favorire il potenziale di crescita d’Europa. L’attuale risposta all’instabilità del sistema finanziario non deve essere consentita al fine di limitarne l’innovazione. Vi ringrazio.</p>
    </intervention>
    <intervention id="2-213" speaker_id="28233" name="Rebecca Harms" is_mep="True" mode="spoken">
      <p sl="de">a nome del gruppo Verts/ALE . – Signora Presidente, onorevoli colleghi, nel settore della politica climatica, il 2007 (e da allora è già trascorso un po’ di tempo) è considerato l’anno in cui la realtà dei cambiamenti climatici è stata riconosciuta in modo ufficiale. Se pensiamo che la discussione sul surriscaldamento globale e sulle strategie di sostenibilità continua da almeno vent’anni, diventa chiaro quanto sia difficile influenzare tale processo politico e determinare un riallineamento strategico effettivo. Sebbene nell’UE si sentano promesse relative al fatto che il perseguimento della sostenibilità sia stato infine inserito nella strategia di Lisbona, dubito ancora se siamo davvero seri per quanto riguarda questa profonda trasformazione e se siamo realmente preparati a dirigerci in una nuova direzione e passare da un obiettivo di sviluppo puramente quantitativo al raggiungimento di una crescita basata sulla qualità.</p>
      <p sl="de">Quando stavamo elaborando la risoluzione su Lisbona per il Parlamento, con l’onorevole Lehne e me come correlatori, abbiamo ancora una volta discusso – non noi personalmente, ma i nostri gruppi politici – sulla questione della politica energetica e le strategie in merito. Non c’è da meravigliarsi che, per quanto riguarda tale problema, vale sempre la pena dibattere. Ora la risoluzione prevede un concetto che nasconde a malapena il possibile abisso tra le nostre relative opinioni in materia di sostenibilità. L’espressione “economia a basse emissioni di carbonio” è attualmente presentata come una formula di compromesso per questo Parlamento. A mio parere, dissimula semplicemente il conflitto tra lo status quo , i cui sostenitori insisterebbero sull’economia basata sull’energia, alimentata dal vecchio mix energetico di carbone e nucleare, e la strategia che vogliamo, ovvero un radicale cambiamento di direzione volto a ridurre il consumo delle risorse. Questo modello che adesso abbiamo inserito, maschera sottilmente il nostro continuo fallimento di prendere una decisione. A questo punto permettetemi di ripetere che l’Europa, secondo me, probabilmente non potrebbe rivestire il ruolo pionieristico che esaudirebbe le speranze delle persone nel mondo sulla base dell’energia nucleare ad alto rischio o di una rinnovata fiducia nel carbone. Dovrei proseguire, ma ritorneremo sull’argomento in un altro contesto.</p>
      <p sl="de">Commissario Verheugen, ritengo inoltre che l’adattamento degli orientamenti a questo settore debba ancora avvenire, poiché aggiungendo solamente la sicurezza della fornitura di energia e delle fonti rinnovabili non significa un cambiamento di strategia. Una nuova strategia è una questione differente, e deve essere riflessa in nuove misure e strumenti. Credo, tuttavia, che l’esigenza di modificare gli orientamenti della strategia di Lisbona non sia limitata al contesto ambientale, ma si estenda anche a quello della politica sociale. Negli ultimi tre anni abbiamo continuato a sentir parlare di un cambiamento favorevole nella crescita e nell’occupazione europea. Allo stesso tempo, tuttavia, abbiamo assistito a emarginazione sociale e a un incremento del numero di posti di lavoro insicuri. A nostro parere, l’obiettivo comune d’integrazione sociale e coesione può significare soltanto che, detto in termini chiari e semplici, i lavoratori europei devono essere in grado di vivere con quanto guadagnano. Sono quindi rimasta sconcertata per la controversia tra i gruppi politici durante l’elaborazione della risoluzione di Lisbona se sia giusto o sbagliato concludere accordi su salari minimi in Europa e fabbrica per fabbrica. Non penso esistano alternative, e avrei solo desiderato che ci fosse stato maggiore consenso in merito. Vorrei anche che i miei colleghi della destra in quest’Aula non interpretassero sempre il concetto di “flessicurezza” come per significare che i membri più deboli della società hanno bisogno di essere flessibili e sottomessi, mentre gli altri sono liberi di continuare a condurre la propria attività come ritengono giusto fare.</p>
      <p sl="de">Un aspetto della risoluzione, che ritengo sia molto importante e che domani metteremo ai voti – e questa osservazione è inoltre indirizzata all’onorevole Figuereido, che ha rivestito un ruolo primario in questo successo –, è che siamo riusciti a presentare proposte congiunte per nuovi indicatori, con cui è possibile valutare i progressi verso il raggiungimento degli obiettivi di Lisbona, in particolare quello di migliorare la qualità di vita delle persone. Il fatto che un approccio basato sul reddito, sottoforma di quel sorpassato indicatore di riferimento, il tasso di crescita del reddito nazionale, non rilevi del tutto le disparità in merito, dimostra di non essere un parametro adeguato. Lo diventa ancora di più, ovviamente, se intendiamo in effetti valutare fattori quali i miglioramenti della qualità di vita e la situazione dell’ambiente. Sarei lieta se la Commissione replicasse a tali commenti sugli indicatori ambientali e sociali.</p>
    </intervention>
    <intervention id="2-214" speaker_id="4466" name="Ilda Figueiredo" is_mep="True" mode="spoken">
      <p sl="pt">a nome del gruppo GUE/NGL . – In pratica, otto anni dopo l’approvazione della strategia di Lisbona, le disparità sociali sono aumentate e la povertà, che colpisce circa 78 milioni di persone, inclusi i 25 milioni di coloro che percepiscono salari molto bassi con posti di lavoro incerti, è peggiorata.</p>
      <p sl="pt">La maggior parte dei posti di lavoro creati è costituita da impieghi insicuri, e il lavoro a tempo parziale interessa soprattutto le donne, che continuano a essere discriminate per quanto riguarda l’accesso all’occupazione, alla formazione e all’avanzamento di carriera, e in termini di salari. La disoccupazione giovanile è il doppio della disoccupazione totale, e comprende numerosi giovani laureati di istruzione superiore che non sono in grado di trovare un posto di lavoro, che è sempre meno adeguato alla loro istruzione, mentre ogni anno circa 6 milioni di giovani continuano ad abbandonare la scuola precocemente, fattore che minaccia il loro avvenire. Queste conseguenze potrebbero essere previste in una strategia la cui visione liberale è stata sviluppata con la riforma del 2005, le cui misure prioritarie includevano la liberalizzazione del settore strutturale e del servizio pubblico, e privatizzazioni, e che sottolineavano la flessibilità del lavoro.</p>
      <p sl="pt">Povertà e ingiustizia sociale potrebbero ora essere aggravate dalla crisi finanziaria che è iniziata negli Stati Uniti, e dal prezzo elevato dei combustibili fossili e di alcuni prodotti agricoli essenziali per la dieta. Occorre pertanto modificare le politiche con urgenza al fine di anticipare le loro conseguenze nell’Unione europea, in particolare nelle economie più fragili, per evitare un deterioramento della situazione sociale.</p>
      <p sl="pt">La nostra risoluzione evidenzia la necessità di sostituire la “strategia di Lisbona” con una strategia europea per la solidarietà e lo sviluppo sostenibile che spalanca nuovi orizzonti per un’Europa di piena occupazione senza discriminazione, posti di lavoro decorosi dotati di diritti, salari migliori, coesione economica e sociale, protezione adeguata, sicurezza sociale pubblica e universale, ovvero, in breve, garantire maggiore giustizia sociale.</p>
    </intervention>
    <intervention id="2-215" speaker_id="1969" name="Johannes Blokland" is_mep="True" mode="spoken">
      <p sl="nl">a nome del gruppo IND/DEM . – Signora Presidente, negli ultimi mesi la crisi dei crediti negli USA ha mostrato che un sistema meramente capitalista non è sostenibile. Da tempo ci siamo resi conto che un sistema comunista o, se volete, socialista non funziona. Ciò è diventato molto evidente nel 1989. Ma ora che il capitalismo chiaramente non è appropriato, è il momento di agire su tale presa di coscienza.</p>
      <p sl="nl">Tramite la strategia di Lisbona stiamo cercando di assicurare che l’Europa rimanga economicamente competitiva nei confronti del resto del mondo. Ciò sarà possibile solo se tutte le parti interessate svolgono il proprio ruolo e se lavoriamo per garantire un ambiente in cui vivere bene.</p>
      <p sl="nl">Pertanto, la promozione di occupazione e sviluppo sostenibile rappresentano a buon diritto gli obiettivi principali della strategia di Lisbona revisionata. Non penso che le soluzioni consigliate dai nostri colleghi del gruppo GUE siano informate a sufficienza o realistiche. Se dovessimo avviare misure del genere, l’inflazione salirebbe e la fiducia degli investitori in Europa svanirebbe. In fin dei conti, l’inflazione è un furto.</p>
      <p sl="nl">Nelle precedenti discussioni sul vertice di primavera, ho già affermato che i governi degli Stati membri dovrebbe svolgere un ruolo attivo. Oggi lo ribadisco. Gli stessi Stati membri devono promuovere riforme e portarle a termine. Sebbene non siamo ancora in recessione, è ora di intraprendere provvedimenti adeguati volti a riformare la condizione del welfare . L’Europa in questo ambito può di certo coordinare, ma non imporre.</p>
    </intervention>
    <intervention id="2-216" speaker_id="23873" name="Sergej Kozlík" is_mep="True" mode="spoken">
      <p sl="sk">Signora Presidente, onorevoli colleghi, la relazione in questione evidenzia giustamente i rischi di un sistema economico globale deregolato. Trascende l’influenza diretta delle politiche UE e può comunicare un pericolo di diffusa instabilità economica. È quindi necessario rivalutare l’impatto del modello commerciale e il ruolo dei gruppi finanziari multinazionali sui mercati finanziari globali e tentare di strutturarli su base internazionale.</p>
      <p sl="sk">Condivido la considerazione che un contesto macroeconomico fiorente e stabile richiede un consolidamento del bilancio di ampia portata e una politica intelligente di investimenti pubblici e privati, che prevede infrastrutture avanzate e un’apertura dei mercati di domani. Non ritengo che la proprietà pubblica rappresenti uno degli elementi principali che conducono all’alterazione del mercato dell’energia europeo. Finora nessuno ha dimostrato che i monopoli privati si comportano meglio di quelli in cui lo Stato è azionista.</p>
      <p sl="sk">Si tratta di fissare adeguatamente le norme. È quindi necessario migliorare le disposizioni alla base della concorrenza nel settore dell’energia, nonché nei sistemi dei trasporti e d’informazione, al fine di aprire gradualmente i relativi mercati e di estendere e armonizzare le infrastrutture europee.</p>
    </intervention>
    <intervention id="2-217" speaker_id="2224" name="Klaus-Heiner Lehne" is_mep="True" mode="spoken">
      <p sl="de">Signora Presidente, onorevoli colleghi, la risoluzione presentata dal gruppo direttivo si concentra su tre aree principali: il mercato interno, laddove ci stiamo occupando in particolare della necessità di colmare certi divari, e basta citare gli esempi dell’assenza di una legge omogenea sui brevetti e di un mercato interno delle assicurazioni; il mercato del lavoro, in cui ci interessa soprattutto la sicurezza tramite la flessibilità; verifiche e controlli, in particolare per quanto riguarda l’attuazione della strategia negli Stati membri.</p>
      <p sl="de">Stavolta abbiamo deliberatamente scelto di non dedicarci all’energia e al clima, poiché è stata un’area prioritaria nei due anni passati, e in termini di strategia, in effetti abbiamo raggiunto ciò che volevamo con le nostre risoluzioni, vale a dire assicurare che la Commissione e il Consiglio si impegnassero a fondo in merito, ed è ciò che stanno facendo.</p>
      <p sl="de">Un aspetto che continuiamo a considerare importante e che è affrontato nella parte generale della risoluzione è la totalità di una migliore legislazione. In particolare, ci riferiamo ai problemi che ancora esistono per quanto riguarda la valutazione dei risultati e la riduzione della burocrazia.</p>
      <p sl="de">Certamente sono sorte discussioni anche tra i gruppi nel corso della fase preparatoria, e quasi tutte sono state sistemate. Alla fine è rimasto un solo punto decisivo della controversia. Il mio gruppo appoggia gli orientamenti integrati e, come la Commissione, ritiene che a questo punto non sia necessario modificarli.</p>
      <p sl="de">Complessivamente, possiamo considerare i risultati ottenuti un successo. Quando nel 2005 abbiamo in un certo modo ripreso la strategia di Lisbona, tutti hanno dato per scontato che Lisbona fosse solo la capitale di uno Stato membro, il Portogallo. Nessuno ha collegato il suo nome a una strategia concreta. Ad esempio, non è stato il caso di Kyoto, che non solo è il nome di una città, ma anche di una strategia globale. Abbiamo compiuto notevoli progressi negli ultimi anni in merito alla nostra idea di ciò che significa Lisbona.</p>
      <p sl="de">Sosteniamo la posizione della Commissione che la crescita e l’occupazione rappresentano i fattori principali e che un progresso nel settore è di fondamentale importanza. Solo se disponiamo di crescita e posti di lavoro possiamo intraprendere una politica ambientale e sociale appropriata.</p>
    </intervention>
    <intervention id="2-218" speaker_id="4267" name="Udo Bullmann" is_mep="True" mode="spoken">
      <p sl="de">Signora Presidente, onorevoli colleghi, è un piccolo problema. “Appoggiamo gli orientamenti integrati” sembra un po’ dogmatico. Noi del gruppo PSE non ci preoccupiamo molto di quale documento sostenere o meno, ma riteniamo che la questione veramente fondamentale sia se questi orientamenti rappresentano una risposta alla reale situazione economica e se offrono un ulteriore contributo ad affrontare le necessità dei cittadini europei. Questo è il fulcro della discussione, perciò ancora una volta: lasciate parlare i dati.</p>
      <p sl="de">Jean-Claude Juncker, presidente dell’Eurogruppo, ha appena reso noto che la crescita diminuirà, che nel 2008 non sarà più pari al 2,7%, ma all’1,6%, all’1,7% o all’1,8%. Appare come un evidente campanello d’allarme, soprattutto perché sappiamo che la prospettiva negli USA è già stata pessimistica alla fine del 2007. Allo stesso tempo, l’inflazione è prevista al 3,2%. Tale situazione implica una perdita di prosperità, delle retribuzioni reali e del potere d’acquisto. Ovviamente, temiamo che la stagnazione possa accompagnarsi all’inflazione in questo caso, e si tratta di un campanello d’allarme.</p>
      <p sl="de">Sappiamo anche che la povertà nell’Unione europea non è calata negli ultimi cinque anni, ma che, in realtà, più persone sono escluse dalla società ricca. Ricerca e sviluppo hanno raggiunto pressappoco un livello stabile, ma di certo non il 3% necessario per la strategia di Lisbona, appena la metà di tale valore, una media dell’1,6%, 1,7% o 1,8%, troppo poco per consentirci di svolgere il ruolo internazionale che vogliamo.</p>
      <p sl="de">Abbiamo a che fare con una contraddizione. Certamente non posso pretendere che gli orientamenti integrati mi forniscano uno strumento di governance , elaborando allo stesso tempo tale dispositivo in un modo che non risponde ai dati economici e sociali nell’Unione europea. Da un lato non posso, ovviamente in quanto Presidente della Commissione, alzarmi e assicurarmi che del testo centrale degli orientamenti intergrati non venga modificato nulla, nemmeno una virgola, sperando, dall’altro lato, che i cittadini degli Stati membri dell’UE, i datori di lavoro, i dipendenti, gli operatori economici, percepiscano una governance politica in questo ambito. Non c’è modo di risolvere tale contraddizione.</p>
      <p sl="de">I Commissari presenti in Aula ci hanno più volte ribadito che cosa deve essere cambiato. Discutiamo di tali variazioni, a qualsiasi settore si applichino. Dove sono i risultati, i cambiamenti che contribuiranno anche a migliorare tutte le persone? I socialisti appoggiano una strategia offensiva, come proposto nei documenti del Parlamento, ma esigiamo risposte reali che apportino miglioramenti per i cittadini.</p>
    </intervention>
    <intervention id="2-219" speaker_id="28244" name="Wolf Klinz" is_mep="True" mode="spoken">
      <p sl="de">Signora Presidente, onorevoli colleghi, gli Stati membri sono e restano responsabili dell’elaborazione e dell’attuazione della politica economica. Ciò significa che la strategia di Lisbona può essere applicata solo da misure stabilite negli Stati membri. Non esiste una politica economica europea definita centralmente a Bruxelles. Questo è esattamente il motivo per cui le caratteristiche basilari dell’economia politica sono così importanti. Rappresentano il fondamento del coordinamento delle strategie economiche da parte degli Stati membri, e costituiscono un punto di riferimento finalizzato ad assicurare che i paesi membri vadano nella giusta direzione attuando le riforme necessarie e continuino a percorrere il cammino intrapreso. Tali caratteristiche conservano i principi economici essenziali dell’UE: mercati aperti, concorrenza leale, imprenditorialità privata innovativa senza regolamentazione pubblica.</p>
      <p sl="de">Purtroppo, gli Stati membri non sempre applicano gli orientamenti integrati per la crescita e l’occupazione, e talvolta solo piuttosto timidamente. In particolare nell’ottica di sostenere le sfide della globalizzazione, l’Unione europea deve attenersi ai propri principi essenziali, in quanto unico modo atto a salvaguardare la competitività a lungo termine.</p>
      <p sl="de">Purtroppo, di recente ho notato più esempi di ciò che definirei isolamento creativo. Ad esempio, e lo dico all’onorevole Harms affinché ne sia informata, introducendo salari eccessivamente minimi, la Deutsche Post , l’operatore postale tedesco, sta allontanando tutti i concorrenti dal mercato ufficialmente liberalizzato. L’attuale sconvolgimento sui mercati finanziari dimostra inoltre che le imprese fanno troppo in fretta a rivolgersi allo Stato per cercare aiuto se incontrano difficoltà. Sanare istituti finanziari privati quali il Northern Rock nel Regno Unito o l’IKB in Germania con il contributo del denaro dei contribuenti è un errore inaccettabile in termini di norme di politica economica. I profitti delle banche sono nelle mani degli azionisti e si concedono gratifiche eccessive a pochi dipendenti, mentre le perdite sono statalizzate. Questo tipo di procedura mina la fiducia delle persone nel sistema di economia sociale di mercato.</p>
      <p sl="de">È dovere dello Stato sostenere il mercato approvando la normativa quadro appropriata, ma è compito del mercato far avanzare l’economia e assicurare che l’Europa resti competitiva.</p>
    </intervention>
    <intervention id="2-220" speaker_id="28113" name="Eoin Ryan" is_mep="True" mode="spoken">
      <p sl="en">Signora Presidente, il recente trambusto finanziario che ha scosso la fiducia dei consumatori e del mercato, ci ha fatto comprendere quanto sia importante essere dotati di strategie per la crescita sostenibili. Per l’UE è sempre stato l’approccio corretto disporre di tali strategie nonché di politiche di cooperazione e coordinamento che ci rafforzino come paesi singoli e come gruppo. Oggi sono state sollevate molte delle questioni fondamentali per la strategia di Lisbona, se sostiene innovazione e concorrenza leale, se affronta i problemi connessi a energia, cambiamenti climatici e apprendimento permanente, o se investe nella conoscenza, solo per citarne alcuni.</p>
      <p sl="en">Ritengo che crescente competitività, sviluppo e tentativo di raggiungere il 3% siano elementi assolutamente essenziali se intendiamo vedere l’Europa crescere nel modo in cui auspichiamo. Penso siano stati ottenuti grandi risultati. Talvolta siamo eccessivamente autocritici. In Europa sono stati creati ben oltre 12 o 13 milioni di posti di lavoro negli ultimi anni, un numero maggiore rispetto agli Stati Uniti d’America.</p>
      <p sl="en">Tuttavia, se abbiamo intenzione di ottenere politiche sociali illuminate e disponiamo del denaro necessario per tali politiche, dobbiamo liberalizzare le nostre economie. Si tratta di una delle questioni non affrontate nei singoli Stati membri. Credo sia questa la sfida: avere economie in crescita in modo da poter investire sulle politiche sociali illuminate.</p>
    </intervention>
    <intervention id="2-221" speaker_id="38733" name="Mikel Irujo Amezaga" is_mep="True" mode="spoken">
      <p sl="es">Signora Presidente, concorderei sul fatto che le priorità e le risorse connesse alla strategia di Lisbona dovrebbero essere identificate più chiaramente nei bilanci degli Stati membri e delle istituzioni competenti. Dovrebbero essere eseguiti controlli accurati sull’intera catena dei sistemi educativi e formativi, e i contenuti per quanto riguarda cultura generale e formazione scientifica e tecnica dovrebbero essere del massimo livello possibile allo scopo di consentire alle persone di adattarsi ai cambiamenti della situazione circostante e di promuovere partecipazione dei cittadini, posti di lavoro di elevata qualità, spirito imprenditoriale e innovazione.</p>
      <p sl="es">È necessario al fine di analizzare i cambiamenti demografici e i loro effetti sul denaro pubblico, il mercato del lavoro e la prestazione di servizi sanitari. Analogamente, una riforma innovativa del mercato del lavoro dovrebbe essere guidata da norme di “flessicurezza” che favoriscono la competitività e allo stesso tempo forniscono un’adeguata sicurezza sociale, per non conferire una svolta a destra a quest’Aula, come ha affermato nel suo intervento la collega Rebecca Harms.</p>
      <p sl="es">Infine, per gli Stati membri e per tutte le istituzioni competenti è importante scambiare la buona prassi in modo efficace, cosicché si ottenga anche il vantaggio di promuovere la convergenza degli obiettivi in Europa.</p>
    </intervention>
    <intervention id="2-222" speaker_id="4303" name="Helmuth Markov" is_mep="True" mode="spoken">
      <p sl="de">Signora Presidente, signor Commissario, avete affermato che recentemente abbiamo creato maggiori posti di lavoro. Vero, ma molte sono occupazioni incerte. Avete detto che ora la produttività è aumentata. Vero, ma tale incremento non è stato impiegato per alzare i salari, cosa che avrebbe potuto essere fatta, né per i reinvestimenti. Avete sostenuto che il PIL in crescita è anche un segnale del fatto che siamo sul giusto binario, che la strategia di Lisbona è adeguata. Vi rispondo che, malgrado i tre positivi dati statistici forniti, finora non abbiamo notato alcun risultato.</p>
      <p sl="de">Disponiamo di profitti in aumento, ma il guadagno derivante dai salari non sta crescendo; continuiamo ad avere una politica economica rivolta all’offerta e non alla domanda; non abbiamo una domanda interna appropriata. Tale situazione implica che abbiamo ancora gli stessi problemi di cinque e di tre anni fa, con la strategia di Lisbona. Nulla è cambiato. Pertanto, come fate a dire che ci troviamo sulla strada giusta? Che cosa abbiamo ottenuto? Avete anche affermato che dobbiamo sostenere le PMI. In questo caso vorrei chiedervi di rivolgervi al Commissario Mandelson. Qual è stato il suo contributo alla strategia globale europea? Che i mercati devono essere aperti alle grandi imprese che operano nel mondo. Niente in merito alle PMI, nemmeno una parola!</p>
      <p sl="de">Stiamo procedendo con riforme fiscali negli Stati membri al fine di offrire un trattamento di favore alle società per azioni, che sono esentate dagli oneri fiscali. I profitti quindi ottenuti, tuttavia, non sono stati trasmessi all’economia nazionale. Abbiamo dichiarato che i dipendenti devono essere flessibili, devono accettare di guadagnare meno denaro. Lo stanno facendo da anni. Se i profitti salgono, potrebbero ricevere la loro parte. Ciò non accade. Gli istituti bancari speculano senza pietà e una quota consistente dei guadagni delle grandi aziende è investita in capitale finanziario, poiché il margine di profitto è più elevato in questo ambito, piuttosto che ritornare nella produzione. Questa è la strada sbagliata di Lisbona.</p>
      <p sl="de">Se ho bisogno di denaro, allora io in quanto Unione europea o Stato membro devo anche insistere su maggiori introiti fiscali. Posso ottenerli soltanto in settori in cui è possibile applicare tasse sufficienti. Questo sarebbe l’approccio corretto per la strategia di Lisbona: un rivalutazione radicale della politica economica. Se proseguiamo sulla strada che avete proposto, non risolveremo il problema nell’Unione europea.</p>
    </intervention>
    <intervention id="2-223" speaker_id="28509" name="John Whittaker" is_mep="True" mode="spoken">
      <p sl="en">Signora Presidente, è veramente inutile discutere dell’agenda di Lisbona dal momento che ogni anno, negli ultimi otto, è stato universalmente riconosciuto che non abbia funzionato adeguatamente.</p>
      <p sl="en">La presente relazione, con l’immenso elenco di ciò che l’Unione europea dovrebbe fare, fallisce del tutto l’obiettivo. Anziché essere l’UE la forza che guida la crescita e la produttività, è l’Unione, con la propria costante ingerenza nelle attività, a frenare le economie europee.</p>
      <p sl="en">Un altro aspetto trascurato è che le diverse economie dell’UE dispongono di strutture e rendimenti molto diversi. Non ha senso parlare di economia europea come un’unica entità. In controtendenza la Germania, che sta incontrando una modesta crescita economica, rispetto ai paesi europei meridionali, colpiti in vario modo da grandi disavanzi commerciali, dal collasso del boom edilizio e da pesanti debiti pubblici. Questi paesi hanno disperatamente bisogno di tassi d’interesse più bassi e svalutazione, intervento impensabile considerato che appartengono tutti alla zona euro. Qualora la Banca centrale europea riducesse i tassi d’interesse per offrire un qualche aiuto, dovrà ignorare il suo obiettivo concernente l’inflazione, che di certo non farà piacere ai tedeschi.</p>
      <p sl="en">Indubbiamente, anziché continuare ad aggiungere milioni di parole alla sterile discussione sulla strategia di Lisbona, si sarebbe potuto porre maggiore attenzione a tali questioni più urgenti. Ma suppongo che avrebbe evidenziato l’essenziale debolezza dell’unione economica e monetaria, ovvero che una valuta unica non rappresenta una disposizione sostenibile a lungo termine per un gruppo di economie estremamente diverse con governi indipendenti.</p>
    </intervention>
    <intervention id="2-224" speaker_id="1956" name="Frank Vanhecke" is_mep="True" mode="spoken">
      <p sl="nl">Signora Presidente, siamo tutti consapevoli che l’Europa deve progredire ulteriormente in un’economia della conoscenza che sia maggiormente in grado di competere sui mercati mondiali. Non dobbiamo sfondare una porta aperta per quanto riguarda questo argomento, siamo tutti d’accordo. Non concordiamo, ad esempio, sul fatto che la Commissione consideri la nuova migrazione economica su vasta scala uno degli strumenti più importanti volti a ottenere gli obiettivi di Lisbona. È assurdo. In Europa abbiamo adeguate capacità. Abbiamo soprattutto alcune decine di milioni di europei senza lavoro, ed è più che sufficiente. Questa è la grande sfida che si presenta ai governi e al mondo commerciale e industriale. Inoltre il nostro cittadino europeo medio non ha la minima intenzione di assistere a una nuova ondata migratoria, ma vorrebbe vedere più stranieri già integrati, assimilati e assorbiti nel processo occupazionale.</p>
      <p sl="nl">Sì, ancora una volta la Commissione ha oltrepassato il segno. Mi ricordo la Commissione europea affermare, qualche mese fa, che la crisi politica in Belgio avrebbe rallentato il passo delle riforme necessarie a raggiungere gli obiettivi di Lisbona. In effetti, è vero il contrario. La realtà è che questa crisi politica è stata la prova del fallimento dello Stato belga ed è l’esistenza del Belgio a bloccare le Fiandre dal modernizzare il diritto del lavoro e il mercato dell’occupazione, ridurre i costi sociali, semplificare e limitare gli oneri fiscali proprio al fine di soddisfare tali obiettivi. Ma ovviamente è del tutto inammissibile per la Commissione europea ammettere che il Belgio rappresenti un ostacolo sia per le Fiandre che per la Vallonia.</p>
    </intervention>
    <intervention id="2-225" speaker_id="28385" name="Cristobal Montoro Romero" is_mep="True" mode="spoken">
      <p sl="es">Signora Presidente, signor Commissario, signor Presidente in carica del Consiglio, stiamo nuovamente attraversando un periodo complicato per l’Unione europea, di fronte a una difficile situazione economica, e siamo in procinto di delineare i contorni di una politica economica in condizioni caratterizzate essenzialmente da un indebolimento della crescita economica che, di per sé, è fondamentalmente una reazione alla mancanza di fiducia da parte degli attori economici: consumatori, imprenditori e, soprattutto, piccole e medie imprese.</p>
      <p sl="es">Di conseguenza, oltre a congratularmi con la relatrice, a esprimere anche la mia soddisfazione per l’atteggiamento positivo degli altri gruppi, soprattutto il gruppo socialista, con cui abbiamo raggiunto un pieno accordo che consente di delineare i contorni di una politica economica, il mio gruppo politico, il gruppo del Partito popolare europeo, desidera sottolineare la convenienza di rafforzare l’Unione europea e la sua economia appoggiando e impegnandoci per riforme in materia. A tale scopo, sosteniamo la Commissione nei suoi sforzi di impiegare gli orientamenti integrati volti a facilitare riforme essenziali al fine di consolidare un nuovo contesto di fiducia per poter superare le difficoltà che stiamo affrontando.</p>
      <p sl="es">Un nuovo quadro dedicato a riforme nell’ambito del lavoro concordate con le parti sociali, riforme fiscali che incoraggiano lo sviluppo delle piccole e medie imprese e la creazione di posti di lavoro; in breve, un contesto dedicato a riforme che favoriscono il completamento del mercato interno come miglior sistema di stimolare la crescita economica in quanto fautrice di posti di lavoro nell’Unione europea.</p>
      <p sl="es">A tale proposito, vorrei inoltre sottolineare che occorre respingere il protezionismo, un aspetto che difendiamo nella nostra posizione politica, e ci auspichiamo di creare i presupposti nell’Unione europea per una crescita economica che genera occupazione, il vero pilastro dell’integrazione europea.</p>
    </intervention>
    <intervention id="2-226" speaker_id="28155" name="Edit Herczog" is_mep="True" mode="spoken">
      <p sl="en">Signora Presidente, dopo una lunga discussione, disponiamo finalmente di un testo che noi socialisti possiamo appoggiare, e accolgo con favore il presente compromesso sulla risoluzione di Lisbona.</p>
      <p sl="en">Tuttavia, permettetemi di iniziare esprimendo un’opinione personale, cioè che avere un’idea non è la completa soluzione. Tutto dipende dall’attuazione. Occorre unire i due elementi. Nel 2000, l’idea di Lisbona era valida e molto opportuna, né potremmo individuare obiettivi migliori di quanto abbiamo fatto nella revisione del 2005. Ma se si considera soltanto l’attuazione – in particolare ripensando a quell’attuazione nel tempo e lungo l’intero processo decisionale – è un’altra storia. C’è stato un miglioramento in confronto ai primi cinque anni, e abbiamo acquisito un certo dinamismo, ma i risultati se confrontati alle necessità e alle sfide globali che affrontiamo, e al potenziale di cui siamo dotati, sono limitati.</p>
      <p sl="en">Abbiamo avuto alcune grandi iniziative e casi di successo, quali il programma di crescita e occupazione o il progetto “Pensare prima in piccolo”, e ci sono stati importanti successi legislativi, la direttiva sui servizi, il controllo del regolamento sui mercati finanziari, la politica per i cambiamenti climatici e il nuovo pacchetto in materia di energia, per elencarne solo alcuni. Ma mancano l’impressione complessiva e l’impegno stesso. Nelle istituzioni europee possiamo notare tale condizione nel minor uso dell’espressione “in relazione all’agenda”, nell’interesse piuttosto contenuto per la materia della scorsa settimana, durante la sessione parlamentare congiunta con i parlamenti nazionali e semplicemente consultando i risultati di Eurobarometro.</p>
      <p sl="en">Desidero riportare due dati numerici da Eurobarometro. Il cosiddetto indice di ottimismo negli ultimi nove mesi è calato di nove punti, da 23 a 17. Inoltre, se si considerano altri indicatori primari di prestazione, l’indice di ottimismo relativo all’occupazione è sceso di tre punti, da +4 a +1 nello stesso periodo. Se si va oltre, gli elementi principali della strategia di Lisbona si trovano tra le ultime questioni che le persone ritengono importanti. Ciò significa che, otto anni dopo Lisbona, i cittadini europei non credono che l’UE possa fornire risposte appropriate a tali problemi.</p>
      <p sl="en">Pertanto Lisbona è ancora nei nostri documenti, ma certamente non lo è dal punto di vista intellettuale. Nel XXI secolo la gara fra continenti non sarà decisa solo dalle risorse naturali ed energetiche o da quelle finanziarie. Il potere del capitale e delle risorse umane determinerà il vincitore. La congiunzione della popolazione totale, in termini quantitativi, e la consistenza della sua conoscenza, in termini qualitativi, decideranno in modo congiunto la forza della Comunità. Abbiamo ancora molto da fare per quanto riguarda la generazione e la gestione della conoscenza, nonché la motivazione delle persone in quanto Comunità. Si tratta di una Comunità che occorre considerare nel suo complesso, non permettendo che qualcuno sia discriminato. Non possiamo escludere nessuno, giovane o anziano, bianco o nero, ricco o povero. Abbiamo bisogno di ciascuno, delle persone nell’insieme. Nel XXI secolo, le persone reali occuperanno il posto centrale, ma il Presidente della Commissione oggi non è presente in Aula per parlare di ciò …</p>
      <a text="(Il Presidente interrompe l’oratore)"/>
    </intervention>
    <intervention id="2-227" speaker_id="28127" name="Lena Ek" is_mep="True" mode="spoken">
      <p sl="en">Signora Presidente, dopo sette anni di lavoro, la strategia di Lisbona è in parte un fallimento. Ciò è dovuto soprattutto a difficoltà di applicazione. Vi fornirò alcuni esempi relativi al mercato interno.</p>
      <p sl="en">Per quanto riguarda il pacchetto energetico, dovevamo pervenire a una normativa completamente nuova. Quando abbiamo deciso di alzare la linea di bilancio per la ricerca, abbiamo ottenuto soltanto il 50% di ciò che avevamo previsto. Esiste un paradosso europeo a livello d’innovazione laddove investiamo, ma non ci assicuriamo l’industrializzazione e i posti di lavoro necessari.</p>
      <p sl="en">Abbiamo a lungo parlato delle PMI, ma stanno ancora lottando con il medesimo regolamento come le grandi aziende mondiali.</p>
      <p sl="en">Sappiamo che la parità di genere migliora la crescita economica, ma abbiamo ancora molto lavoro da fare in questo ambito. Siamo consapevoli che il settore dei trasporti è scadente in Europa, e dobbiamo impegnarci ancora a fondo quando si tratta di ferrovia e tempi di trasporto sul territorio europeo. È ora di cambiare tale situazione. Il primo aspetto da considerare, Presidente Turk e Commissario Almunia (probabilmente potete trasmettere il presente messaggio al Commissario Verheugen), è quale sarà il testo della risoluzione sui cambiamenti climatici al vertice di primavera.</p>
      <p sl="en">Tutti concordiamo che i cambiamenti climatici possono rappresentare una condizione vantaggiosa sotto ogni profilo, in cui possiamo risolvere i problemi ambientali e creare nuovi posti di lavoro. Abbiamo già trasmesso decisioni a questo Parlamento e ora siamo in attesa di vedere come si pronunceranno la Commissione e il Consiglio al vertice di primavera.</p>
      <p sl="en">Ci sono ancora 18 milioni di europei senza lavoro, oltre 18 milioni di persone disoccupate, e sappiamo che le PMI, le tecnologie pulite, l’innovazione e i servizi sono in grado di offrire i posti di lavoro necessari. Concederete loro un’opportunità?</p>
    </intervention>
    <intervention id="2-228" speaker_id="28389" name="Zbigniew Krzysztof Kuźmiuk" is_mep="True" mode="spoken">
      <p sl="pl">Signora Presidente, in questa discussione sulla strategia di Lisbona vorrei evidenziare prima di tutto che, a mio parere, è stata presa poco in considerazione la conseguenza della crisi finanziaria americana a livello di crescita economica e disoccupazione in Europa. Se le previsioni del PIL per il 2008 e il 2009 presentate dai singoli Stati membri sono inferiori ai tassi di crescita raggiunti nel 2007, sembra che la realtà sarà ancora peggiore.</p>
      <p sl="pl">La mia seconda considerazione è che il governo degli Stati Uniti e la Federal Reserve hanno reagito in modo deciso e alla velocità di un lampo. Il governo ha proposto 150 miliardi di dollari di contributo alle imprese e ai consumatori e, riducendo a più riprese i tassi d’interesse, la banca centrale ha garantito che il tasso di base reale fosse negativo.</p>
      <p sl="pl">Per contro, i governi degli Stati membri, la Banca centrale europea e le altre banche centrali danno l’impressione di essere soddisfatti del rallentamento della crescita economica e del rafforzamento dell’euro. Occorre condividere la conclusione della relazione sulla necessità di trasferire l’onere fiscale sul lavoro agli oneri connessi all’ambiente, ma respingere nettamente la proposta di coordinare le aliquote dell’imposta sulle società negli Stati membri.</p>
    </intervention>
    <intervention id="2-229" speaker_id="28250" name="Sahra Wagenknecht" is_mep="True" mode="spoken">
      <p sl="de">Signora Presidente, onorevoli colleghi, è vero che l’economia europea si trova di fronte a gravi problemi. Le crisi sui mercati finanziari mondiali, l’aumento dei prezzi dell’energia e dei prodotti alimentari, una domanda nazionale stagnante a causa di dumping salariale e furto sociale, l’incremento di posti di lavoro incerti, sono tutti problemi urgenti che necessitano di essere affrontati. Eppure nemmeno uno fra questi è citato nella relazione.</p>
      <p sl="de">Ci viene ricordato che un rialzo dei redditi dovrebbe mantenere l’andamento della crescita a medio termine relativamente alla produttività. Ma, allo stesso tempo, la relazione esorta il costante perseguimento di riforme strutturali neoliberaliste, ovvero esattamente quelle presunte riforme che hanno generato i problemi che innanzi tutto stiamo affrontando oggi. Anziché creare posti di lavoro tramite investimenti pubblici, si è in procinto di mettere ancor più sotto pressione dipendenti e disoccupati, di aumentare le ore lavorative e di indebolire sempre di più la protezione contro l’ingiusto licenziamento.</p>
      <p sl="de">Anziché intervenire al fine di disciplinare i mercati finanziari e le transizioni di capitale, restiamo inerti a guardare, mentre l’attuale crisi economica si diffonde maggiormente. E anziché porre termine alla politica di liberalizzazione, che ha contribuito non poco al rialzo dei prezzi sui mercati dell’energia, dobbiamo insistere nel concentrarci sulla privatizzazione e la deregolamentazione.</p>
      <p sl="de">Il nostro gruppo non voterà a favore di tale relazione. Non sosterrà una relazione che difende un’agenda neoliberista, che calpesta i diritti sociali e produrrà ulteriore crisi. Ciò di cui abbiamo veramente bisogno è una politica economica radicalmente diversa, in cui gli interessi dei dipendenti e dei disoccupati hanno la precedenza sulla caccia al profitto delle grandi imprese.</p>
    </intervention>
    <intervention id="2-230" speaker_id="28217" name="Patrick Louis" is_mep="True" mode="spoken">
      <p sl="fr">Signora Presidente, onorevoli colleghi, aspirare a un’economia della conoscenza è positivo, ma non è sufficiente. L’incremento di posti di lavoro diretti o subordinati dipende dalla sostenibilità delle forme tradizionali di lavoro dei colletti blu, ma queste attività sono ormai strette in una morsa. Con la loro competitività già a rischio a causa dei crescenti costi burocratici delle nostre società, sono sul punto di essere soffocate dal sistema assurdo in cui è gestito l’euro, cosa che determina ulteriori entrate competitive per paesi che non hanno alcuna politica sociale o ambientale seria.</p>
      <p sl="fr">Il modello è alla rovescia. Siamo socialisti nell’UE e liberali al di fuori, eppure necessitiamo di maggiore protezione dal resto del mondo e di più libertà all’interno. I fatti lo dimostrano. La strategia di Lisbona non funziona a causa dello squilibrio nelle economie europee, della crescente pressione della concorrenza e dell’enorme instabilità dei mercati finanziari.</p>
      <p sl="fr">Abbandoniamo il mito demotivante di una strategia sociale europea che garantisce benessere a tutti. Non è possibile far crescere una pianta strappandone le foglie! Le soluzioni non giungeranno da Bruxelles, ma dalla libera cooperazione e dal comune buon senso degli Stati membri. Sono le radici nel suolo dei nostri paesi che ci offrono intelligenza, sensibilità, giudizio e forza per affrontare le sfide di oggi. In questa particolare occasione le lettere a Babbo Natale non ci condurranno da nessuna parte.</p>
    </intervention>
    <intervention id="2-231" speaker_id="4538" name="Malcolm Harbour" is_mep="True" mode="spoken">
      <p sl="en">Signora Presidente, ho partecipato alle discussioni in quest’Aula sin dalla strategia di Lisbona originale e, inoltre, faccio parte del gruppo di coordinamento di Lisbona in Parlamento. Uno degli aspetti che chiedo con insistenza è che la Commissione intensifichi la propria attenzione sulla strategia di Lisbona e stabilisca un elenco delle priorità nettamente definito. Penso che nessuno finora abbia menzionato ciò o si sia congratulato con la Commissione sulle iniziative effettivamente intraprese. Ora abbiamo un programma comunitario su Lisbona con 10 azioni prioritarie.</p>
      <p sl="en">Devo dire, in qualche modo a mio discapito, che, in quanto membro del gruppo, ritengo che la risoluzione del Parlamento sia del tutto avviata in un’altra direzione. La risoluzione di cui disponiamo oggi mi sembra essere maggiormente prolissa e ambigua rispetto alle precedenti. Ho il sospetto che la Commissione risulterà delusa, poiché ho notato che, nella Strategia comunitaria di Lisbona con le 10 priorità, che sono certo tutti voi abbiate consultato, una delle richieste più importanti da parte della Commissione è la seguente: “È essenziale che il Parlamento europeo, il Consiglio e la Commissione europea concordino sugli obiettivi e gli interventi di riforma della strategia”. Di certo condivido questa affermazione. Spero che la Commissione possa trarre tale aspetto da questa risoluzione, poiché credo che i fattori principali si trovino in essa.</p>
      <p sl="en">Ciononostante, penso che una delle lezioni per il nostro lavoro con la Commissione è che, per il nostro prossimo impegno per quanto riguarda tale strategia, dobbiamo concentrarci su tali azioni prioritarie, dal momento che sono lieto di osservare che la Commissione è in procinto di intervenire in merito, mantenendole stabili e facendole avanzare. Parte del problema da risolvere è che ricaviamo grandi quantità di documenti, diverse comunicazioni relative a vari aspetti delle strategie e priorità riviste. Questa serie di revisioni e di 10 priorità è diversa da quella dello scorso anno. Francamente, non c’è modo di progredire.</p>
      <p sl="en">La scorsa settimana, ho partecipato come relatore all’incontro con i parlamenti nazionali. Desidero soltanto ripetere ciò che molti colleghi hanno affermato: l’azione di Lisbona sta passando da quest’Aula a quelle dei parlamenti nazionali, poiché è laddove abbiamo bisogno di impegnarli nel soddisfare questi 10 obiettivi prioritari, un fattore su cui occorre riflettere. In particolare accolgo positivamente la presenza del Presidente in carica in Aula al fine di dimostrare l’importanza che il Consiglio vi attribuisce.</p>
    </intervention>
    <intervention id="2-232" speaker_id="1938" name="Anne Van Lancker" is_mep="True" mode="spoken">
      <p sl="nl">Signora Presidente, signor Presidente in carica del Consiglio, signor Commissario, in tutta franchezza sono delusa dall’assenza di obiettivi sociali nell’elenco per il vertice di primavera elaborato per noi oggi. Il mio gruppo sostiene che esistano buone ragioni per consolidare la strategia di Lisbona e gli orientamenti integrati in numerosi aspetti cruciali. Tre di questi riguardano la dimensione sociale. È vero che Lisbona ha contribuito alla crescita e all’occupazione, ma non tutti sono stati in grado di condividerne i benefici. Sei milioni di giovani abbandonano la scuola senza qualifiche. Migranti e disabili mostrano grandi difficoltà nel trovare lavoro, il 16% degli europei vive in povertà. Dimostrazione che una strategia per la crescita e l’occupazione non conduce automaticamente a inclusione sociale e occupazione proficua per tutti. Pertanto vogliamo vedere che la dimensione sociale della strategia di Lisbona sia rafforzata da un nuovo orientamento volto a garantire integrazione sociale attiva per tutti.</p>
      <p sl="nl">Secondo, non tutti i posti di lavoro sono di qualità. La proporzione di contratti di lavoro precari (lavoro temporaneo, a tempo parziale involontario, interinale) è aumentata in modo considerevole. Soprattutto le donne e i giovani spesso restano bloccati in occupazioni di bassa qualità, e il livello d’investimento degli Stati membri su una politica occupazionale attiva, di sostegno e di formazione è sceso anziché crescere. Quindi, chiaramente, gli Stati membri non hanno ancora compreso che un approccio equilibrato alla flessicurezza deve esigere contratti che siano flessibili e sicuri, e che gli investimenti attivi nelle risorse umane sono una condizione indispensabile atta a prevenire la segmentazione del mercato. Vogliamo che gli orientamenti comprendano tutti i principi basilari della flessicurezza, inclusi la qualità dei posti di lavoro e gli investimenti nelle risorse umane.</p>
      <p sl="nl">Terzo, la dimensione sociale del programma di Lisbona è una creatura smilza. Siamo stati rassicurati che è prevista una nuova agenda sociale ed è positivo il fatto che dovrebbe rientrare nel pacchetto di Lisbona. Ma attendiamo che la Commissione europea proponga un’agenda sociale ambiziosa, non soltanto comunicazioni sulla demografia, la formazione e la migrazione, come annunciato, ma anche iniziative per la normativa volta a migliorare la qualità dell’occupazione e a rafforzare la lotta contro la povertà e l’esclusione sociale. In ogni caso, signor Presidente in carica del Consiglio, desidero assistere a un ulteriore tentativo di ambizione sociale introdotto nel vertice di primavera.</p>
    </intervention>
    <intervention id="2-234" speaker_id="37324" name="Adina-Ioana Vălean" is_mep="True" mode="spoken">
      <p sl="en">Signor Presidente, una delle principali raccomandazioni del Parlamento europeo è combattere il protezionismo sia all’interno che al di fuori dell’UE.</p>
      <p sl="en">Credo fermamente che il protezionismo indebolisca i diritti dei cittadini, anziché difenderli, ma che l’Europa dovrebbe prima guardare il proprio orticello. La nostra massima priorità ora dovrebbe essere l’eliminazione delle barriere protezioniste nell’UE. Per rendere il mercato unico europeo una realtà, occorre rafforzare le quattro libertà fondamentali del mercato comune, in particolar modo la libera circolazione dei lavoratori. La nostra relazione riconosce che numerosi mercati del lavoro restano frammentati e che la mobilità dei lavoratori è ancora limitata. Che sorpresa! Abbiamo dimenticato che la maggior parte dei cittadini dei nuovi Stati membri ha ancora bisogno del permesso per lavorare negli altri paesi dell’UE?</p>
      <p sl="en">Quattro anni dopo l’allargamento a effetto “big bang”, non abbiamo osservato alcuna grande confusione dei mercati del lavoro nei vecchi Stati membri, e nessun afflusso che giustifichi le restrizioni di transizione. Al contrario, la proliferazione di quote nazionali complesse e limitazioni qualitative negli Stati membri stanno indebolendo la strategia di Lisbona, che è finalizzata a garantire mercati flessibili e una forza lavoro mobile.</p>
      <p sl="en">Abbiamo solo due anni a disposizione per diventare l’economia più competitiva del mondo, e per stimolare la competitività e creare più posti di lavoro e crescita, ma sono fiduciosa. In Romania, il mio paese, il tasso medio di crescita economica è stato pari al 6% negli ultimi cinque anni, e il tasso di disoccupazione è calato al 4%. Ora stiamo iniziando a preoccuparci per la scarsità di forza lavoro.</p>
      <p sl="en">Aprire le frontiere a lavoratori di paesi terzi si rivela necessario, ma la nostra massima priorità dovrebbe essere abolire per prima cosa le barriere interne all’UE. Ai cittadini dei 12 nuovi Stati membri dovrebbe essere concessa la precedenza di recarsi e lavorare in qualsiasi altro paese membro dell’UE, e dovrebbe essere eliminato il regime transitorio. Non è possibile giustificare la richiesta di lavoratori di paesi terzi se si applicano ancora restrizioni ai nostri cittadini.</p>
      <p sl="en">Tali limitazioni sono ingiustificabili e incompatibili con la strategia di Lisbona, ed eliminarle è l’unico modo per ottenere un’Europa competitiva e innovativa.</p>
    </intervention>
    <intervention id="2-235" speaker_id="33946" name="Andrzej Tomasz Zapałowski" is_mep="True" mode="spoken">
      <p sl="pl">Signor Presidente, la strategia di Lisbona stabilisce gli obiettivi che dobbiamo raggiungere nel futuro qualora l’Europa intenda essere un luogo che soddisfa i desideri dei cittadini. L’Europa, tuttavia, è solo un’isola sulla cartina del mondo e, a meno che le massime potenze mondiali non ottengano simili obiettivi, l’introduzione di cambiamenti ancora più agognati, relativi al clima ad esempio, significherà semplicemente che limitiamo le possibilità del nostro settore industriale, sprecando altri scopi della strategia.</p>
      <p sl="pl">Al fine di combattere il declino demografico in Europa accogliendo immigrati da altri continenti, distruggendo, allo stesso tempo, l’istituzione della famiglia e i suoi valori, è un suicidio, poiché estende la probabilità di futuri conflitti culturali. La stessa cosa è valida in altri ambiti. I leader dei maggiori paesi europei parlano della necessità di liberalizzare il commercio, proseguendo il nazionalismo economico nei propri Stati. L’Unione europea deve smetterla di illudersi e intervenire per lottare sui mercati economici mondiali sulla base del rispetto per i principi e le usanze tradizionali dell’Europa.</p>
    </intervention>
    <intervention id="2-236" speaker_id="28514" name="Kyriacos Triantaphyllides" is_mep="True" mode="spoken">
      <p sl="el">Signor Presidente, consentitemi di porre una semplice domanda. Nella relazione della commissione sul nuovo ciclo della strategia, quanta importanza si attribuisce alle richieste sociali dei lavoratori, delle piccole e medie imprese, dei giovani e delle donne?</p>
      <p sl="el">È una soluzione per trasformare le richieste dei cittadini per posti di lavoro a tempo pieno e sicuri in occupazioni flessibili e insicure? Estendere l’orario di lavoro e alzare l’età del pensionamento, mi chiedo, è la giusta risposta alla maggiore competitività, rispetto a ciò che invece crediamo, ossia migliori retribuzioni e condizioni lavorative sicure che favoriranno la produttività e, soprattutto, miglioreranno il livello di vita?</p>
      <p sl="el">Che cosa auspicano i giovani e le donne? Desiderano restare eternamente bloccati tra formazione e occupazione, o essere in grado di usare le proprie qualifiche? Riteniamo sia più probabile la seconda ipotesi.</p>
      <p sl="el">Per quanto riguarda l’ambiente e i cambiamenti climatici, ci sono elementi positivi nell’obiettivo di ridurre le emissioni di gas a effetto serra, più che negli Stati Uniti o in altri paesi. Tuttavia, se lo sviluppo in ogni paese non è pienamente connesso alla tutela dell’ambiente, allora i risultati non saranno sistematici.</p>
      <p sl="el">Inoltre, è possibile promuovere lo smantellamento dei fornitori statali di energia, elettricità e gas liquido e affermare che questa iniziativa è per il bene pubblico e contribuisce a raggiungere l’autosufficienza energetica, a basso prezzo ovviamente? In pratica, non è l’esatto contrario?</p>
      <p sl="el">Infine, vorrei aggiungere che ricerca e innovazione non possono essere considerate solo una risorsa commerciabile, ma sono una risorsa pubblica e dovrebbero essere in primo luogo ritenute un sistema volto a favorire il progresso della società. Di conseguenza, occorre un autentico incremento degli investimenti pubblici e della ricerca. Non dovremmo sacrificare il potenziale della ricerca per il guadagno privato.</p>
    </intervention>
    <intervention id="2-237" speaker_id="28119" name="Kathy Sinnott" is_mep="True" mode="spoken">
      <p sl="en">Signor Presidente, la concorrenza economica è un fattore primario per la strategia di Lisbona, che è fondata sulla concorrenza, la competitività e la crescita e, sebbene la concorrenza sia importante per qualsiasi economia possibile, ricordiamoci che il sistema alla base della concorrenza è che qualcuno vince e qualcun altro perde. Si tratta della sopravvivenza del più adeguato.</p>
      <p sl="en">In generale, in Europa tale condizione fa sì che le imprese si rimbocchino le maniche, migliorino i propri prodotti e i servizi, e si impegnino più a fondo a livello globale. Dall’altro lato, globalmente può significare estrema povertà per chi ha perso, ma anche in Europa la questione del perdere per noi è importante al fine di intervenire, poiché ci sono cittadini nell’Unione che perdono, ma non ottengono i vantaggi sottolineati nella strategia. Ad esempio, si è lontani dal raggiungere gli obiettivi di impiegare i nostri cittadini e toglierli da condizioni di povertà. In effetti, le statistiche mostrano un grande incremento non solo di cittadini disoccupati, soprattutto tra i giovani, ma anche delle disparità sociali e dei livelli di povertà.</p>
    </intervention>
    <intervention id="2-238" speaker_id="28402" name="José Albino Silva Peneda" is_mep="True" mode="spoken">
      <p sl="pt">Nel 2006 l’Unione europea ha registrato la massima crescita economica dal 2000. Nel 2007 l’UE è cresciuta più degli Stati Uniti, e alcuni nuovi Stati membri si sono avvicinati o hanno addirittura superato la barriera delle due cifre. Per chi afferma che la riforma della strategia di Lisbona sia neoliberalista e non attribuisca importanza alle questioni sociali, la risposta è evidente: nel 2006 l’occupazione è aumentata del triplo rispetto alla media dei cinque anni precedenti, negli ultimi due anni sono stati creati oltre sei milioni e mezzo di posti di lavoro, e se ne prevedono altri cinque milioni entro il 2009. Non si osservavano dati come questi dagli anni ottanta.</p>
      <p sl="pt">Inoltre, nel 2006 la produttività europea è cresciuta più della media annua dei cinque anni precedenti, e per la prima volta in tanti anni, la produttività è stata più elevata in Europa che negli USA. Benché tali risultati non possano essere attribuiti esclusivamente alla strategia di Lisbona, non si può negare che vi abbia contribuito. Mi congratulo quindi con la Commissione per il coordinamento della strategia di Lisbona in condizioni molto difficili.</p>
      <p sl="pt">Per quanto riguarda il futuro, l’economia europea può continuare a crescere e si possono creare ulteriori posti di lavoro, malgrado l’attuale clima economico, se nei prossimi anni le politiche economiche degli Stati membri saranno meglio coordinate , sarà promosso il mercato interno, l’aumento delle retribuzioni accompagnerà la crescita della produttività, sarà presente un sistema efficace di sorveglianza fiscale, e verrà stimolata la quinta libertà – la conoscenza –, e, aspetto molto importante per me, se l’Unione europea mostrerà chiari segnali di voler difendere i propri interessi, ovvero, anziché essere un oggetto passivo della globalizzazione, dimostrare al contrario di essere pronta a svolgere un ruolo fondamentale nel controllarla.</p>
    </intervention>
    <intervention id="2-239" speaker_id="2107" name="Jan Andersson" is_mep="True" mode="spoken">
      <p sl="sv">Grazie, signor Presidente, signor Commissario, signor Presidente in carica del Consiglio. Condivido il fatto che la strategia di Lisbona sia stata efficace e valida per molti anni, ma non penso sia un buon motivo per non apportare modifiche.</p>
      <p sl="sv">Da un lato è proprio come sostiene l’onorevole Udo Bullman. Attualmente la crescita diminuisce e l’inflazione sale. La situazione non è affatto semplice. Dall’altro, sono accadute alcune cose. Prima di tutto, disponiamo della completa discussione sulla politica climatica che cambierà le politiche per tutti noi dell’UE. Sono ottimista in merito poiché comporterà inoltre nuovi investimenti e un nuovo tipo di lavoro più sostenibile a lungo termine dotato di maggiore conoscenza. Tale aspetto avrebbe dovuto essere riflesso ulteriormente nella strategia di Lisbona e negli orientamenti.</p>
      <p sl="sv">Secondo, abbiamo condotto una discussione relativa alla “flessicurezza” per molti anni, che ha anche prodotto orientamenti positivi nel Consiglio, ma non è stato riflesso negli orientamenti integrati. Continuiamo ad avere i medesimi vecchi orientamenti. Avremmo potuto considerare l’intero processo avvenuto.</p>
      <p sl="sv">Terzo, desidero citare un aspetto che l’onorevole Anne von Lanker, tra gli altri, ha sollevato. È vero che le cose per un certo periodo nell’UE sono state positive, ma non per tutti. Vi sono un’esclusione sociale su larga scala, posti di lavoro non sempre di qualità e che non forniscono sostentamento, nonché regioni europee in cui lo sviluppo non è così effettivo. Dobbiamo collegare gli orientamenti integrati a una dimensione sociale. Non c’è una contraddizione tra la dimensione sociale e lo sviluppo di posti di lavoro e crescita. Sono condizioni volte a un vantaggio reciproco.</p>
    </intervention>
    <intervention id="2-240" speaker_id="4274" name="Olle Schmidt" is_mep="True" mode="spoken">
      <p sl="sv">Signor Presidente, è importante che l’UE progredisca, che la crescita sia forte e siano creati posti di lavoro. Tali fattori generano le condizioni per una maggiore legittimità per l’Unione.</p>
      <p sl="sv">Negli ultimi anni l’UE ha avuto più successo di quanto ci si attendesse, e le cose sono andate meglio per l’UE che per gli Stati Uniti, ad esempio. Sappiamo che il mercato interno e il coordinamento per l’euro hanno prodotto condizioni del tutto nuove per un’Europa in crescita. Come molti hanno affermato, c’è ancora molto lavoro da compiere.</p>
      <p sl="sv">Permettetemi di fornire un esempio specifico. Probabilmente è un po’ sciovinista, ciononostante: nel mio paese il governo svedese ha perseguito una politica a favore della crescita che ha creato almeno 100 000 nuovi posti di lavoro, in parte tramite misure finalizzate a ridurre gli oneri fiscali e i contributi dei datori di lavoro. Una proposta specificatamente associata a limitare i contributi da parte dei datori di lavoro per società di servizi in numerosi settori non competitivi sul mercato internazionale. Con questo sistema si spera di creare 17 000 nuovi posti di lavoro. La Commissione ora, in effetti, ha bloccato tale iniziativa chiedendo che la proposta fosse ristretta, rendendola talmente debole che il governo svedese presumibilmente sarà costretto a ritirarla del tutto.</p>
      <p sl="sv">Per me è difficile comprendere l’intervento della Commissione per due ragioni. Alla minaccia di un’imminente recessione globale, molti governi stanno ovviamente reagendo con vari pacchetti di incentivi volti a salvaguardare occupazione e potere di acquisto. La proposta era finalizzata a fornire uno stimolo estremamente necessario all’alquanto trascurato settore svedese dei servizi, che si auspicava avrebbe generato favorevoli effetti stabilizzanti per la nostra economia nel suo complesso. Ritengo sia stata un’azione in contrasto con lo spirito della strategia di Lisbona. Se dobbiamo diventare un’economia competitiva, la più competitiva al mondo entro il 2010, non dovremmo osare nuovi metodi? Vorrei chiedervelo direttamente, signori Commissari, per quale motivo state impedendo di creare nuovi posti di lavoro con questo sistema?</p>
    </intervention>
    <intervention id="2-241" speaker_id="28356" name="Wojciech Roszkowski" is_mep="True" mode="spoken">
      <p sl="pl">Signor Presidente, durante il periodo comunista, i polacchi dicevano che esistessero tre categorie ontologiche: essere, non essere e pianificare. Oggi noi, come i pianificatori comunisti, continuiamo a sostenere che dobbiamo fare questo o quello, o che dobbiamo ottenere il tal risultato, senza avvicinarci ai nostri obiettivi. Pertanto restiamo bloccati nell’apparente contraddizione tra l’interesse dei paesi sviluppati di difendere i propri centri di eccellenza, ovvero, in pratica, i loro posti di lavoro, e la politica di coesione considerata un esercizio di beneficenza.</p>
      <p sl="pl">Tuttavia, lo sviluppo economico delle tigri asiatiche, ad esempio la Cina, dimostra che i risultati si ottengono in un altro modo: tramite investimenti nelle moderne tecnologie in paesi a basso costo di produzione. A meno che non risolviamo tale contraddizione nell’approccio dell’UE, continueremo a parlare di strategia, ripetendo “Avanti!” a gran voce, e rimanendo immobili sulla scena.</p>
    </intervention>
    <intervention id="2-242" speaker_id="28165" name="Lambert van Nistelrooij" is_mep="True" mode="spoken">
      <p sl="nl">Signor Presidente, è positivo che oggi stiamo fornendo un contributo attivo al vertice di primavera e affinando i vari aspetti. È giusto averne discusso questa mattina e aver reso note le nostre aspettative agli Stati membri. Vorrei sottolineare che la nostra Strategia è applicata a livello decentralizzato, nelle imprese, nelle amministrazioni, nelle regioni. Più del 66% di tutte le spese da parte dei governi è impiegato in progetti locali e regionali, e in quanto coordinatore del PPE per la politica regionale, sono consapevole che nell’utilizzare gli strumenti europei abbiamo impresso una spinta dal 2007, attribuendo nuovamente le priorità nei Fondi strutturali e nella politica regionale. Siamo passati da infrastrutture fisiche a infrastrutture fondate sulla conoscenza, alla formazione e all’innovazione. Ora stiamo parlando del più cospicuo bilancio dell’Unione europea di sempre, pari a oltre 450 miliardi entro il 2013. Per fortuna la nostra risoluzione rende chiaro questo aspetto. Il Comitato delle regioni fa lo stesso in una relazione presentata in contemporanea.</p>
      <p sl="nl">Posso toccare un altro punto di cui abbiamo parlato questa mattina in relazione al nuovo Trattato? Insieme alla coesione sociale ed economica ciò riafferma la coesione territoriale come terzo obiettivo. Tale aspetto significa priorità massima al raggruppamento, la concentrazione di imprese nelle regioni principali. Tuttavia, allo stesso tempo, dobbiamo assicurare che le competenze tecniche non siano utilizzate soltanto in un’area limitata d’Europa, ma che siano trasmesse anche ad altre regioni degli Stati membri, che non devono essere lasciati indietro. Pertanto considero l’agenda regionale e la strategia di Lisbona un investimento nella conoscenza e nella competitività, nell’imprenditorialità e nelle PMI, una risposta importante. Esistono numerosi programmi in corso che possiamo impiegare per dimostrare agli elettori, ai cittadini e alle imprese che non si tratta solo di un’agenda a livello europeo, ma anche a livello di partner decentralizzati.</p>
    </intervention>
    <intervention id="2-243" speaker_id="28308" name="Elisa Ferreira" is_mep="True" mode="spoken">
      <p sl="pt">Signor Presidente in carica del Consiglio, signori Commissari, onorevoli colleghi, la cosiddetta crisi dei subprime ha riproposto molti degli argomenti presentati dalla maggior parte dei politici liberali. Alla fine i mercati non si autodisciplinano, le perdite non riguardano solo chi consapevolmente e deliberatamente partecipa a complicati azzardi ad alto rischio, e la buona condotta dell’Europa non garantisce una difesa dagli sconvolgimenti esterni. Questo è soltanto uno dei molti esempi che suggeriscono, come ha affermato il gruppo socialista, che l’Europa dovrebbe definire strategie e strumenti politici adeguati ai propri obiettivi e al ruolo che desideriamo rivestire nel difficile contesto dell’economia globalizzata.</p>
      <p sl="pt">Nel 2000 abbiamo indicato un obiettivo primario tramite la strategia di Lisbona, che nel frattempo è stata revisionata. Tale obiettivo è ancora valido, ma non realizzato a sufficienza. Lo scopo prevedeva che, in due anni a partire da adesso, nel 2010, l’Europa avrebbe dovuto essere l’area più competitiva del mondo, basata su un’economia della conoscenza che avrebbe creato maggiore coesione sociale e più posti di lavoro di migliore qualità. Ora le sfide sono più urgenti e alcune conclusioni sono evidenti: primo, una convergenza tra i principali orientamenti di politica economica e la strategia di Lisbona dovrà essere completa; secondo, occorre stabilire un equilibrio tra la stabilità degli orientamenti politici e la capacità di reagire ai rapidi cambiamenti della situazione, in particolare in termini di clima, energia, sviluppo dei mercati finanziari, politica commerciale esterna o ruolo dei tassi di cambio; terzo, gli obiettivi della convergenza sociale e spaziale ora sono uno dei massimi fallimenti della strategia.</p>
      <p sl="pt">Infine e per riepilogare, assicurare competitività esterna e conciliarla con la coesione interna richiede meccanismi d’intervento più efficaci, tra cui figurano un valido coordinamento della politica economica a favore di crescita e occupazione. Alla luce delle nuove realtà, occorre rivalutare le politiche sociali, educative, degli investimenti, della ricerca, della scienza e della tecnologia. Questo era lo spirito alla base del contributo da parte del gruppo socialista, che spero la Commissione e il Consiglio accoglieranno positivamente. Prima di tutto, abbiamo bisogno, e i cittadini lo pretendono, che si concretizzino le promesse di progresso. Solo in questo modo la loro speranza e la loro fiducia nell’avvenire dell’Europa acquisteranno un significato e andranno sostenute.</p>
    </intervention>
    <intervention id="2-244" speaker_id="28314" name="Anneli Jäätteenmäki" is_mep="True" mode="spoken">
      <p sl="fi">Signor Presidente, otto anni dopo aver fissato l’obiettivo, possiamo affermare con certezza che l’Unione europea non riuscirà a conseguirlo. Tale obiettivo di competitività è stato più propaganda che azione concreta. Con la popolazione europea che invecchia, in pratica sarà una grande sfida raggiungere i traguardi previsti dalla strategia di Lisbona, visto soprattutto che i paesi e le regioni dei concorrenti stanno procedendo a ritmo sostenuto.</p>
      <p sl="fi">Potremmo inoltre legittimamente chiederci se l’economia più competitiva fosse un obiettivo realistico, anche come concepito in origine, o a cui noi in Europa dovremmo aspirare a ogni costo, ignorando completamente tutti gli altri valori. A tale proposito, vorrei solo sottolineare che in Europa ci sono 18 milioni di disoccupati, e che il tasso di disoccupazione tra i giovani in alcune aree è pari al 25%. Purtroppo, non mi sembra di aver percepito alcuna grande preoccupazione o particolare interesse in merito da parte dei leader dell’UE. Tuttavia è molto importante occuparsi di questi giovani e dei disoccupati.</p>
    </intervention>
    <intervention id="2-245" speaker_id="28372" name="Ryszard Czarnecki" is_mep="True" mode="spoken">
      <p sl="pl">Signor Presidente, la strategia di Lisbona è una specie di caccia alla lepre? Vogliamo inseguirla o prenderla davvero? Mi pare che il compito principale sia creare una certa fiducia nelle istituzioni europee che stanno proponendo tale strategia. A tale scopo, è assolutamente necessario condividere i risultati della crescita economica in maniera più equa rispetto al passato.</p>
      <p sl="pl">Sarebbe veramente inopportuno associare la strategia di Lisbona ai sempre maggiori contrasti sociali ed economici. Concordo con gli oratori che mi hanno preceduto, se ciò accadrà, la strategia in pratica sarà respinta non dai governi, ma dai cittadini dell’Unione europea.</p>
    </intervention>
    <intervention id="2-246" speaker_id="4258" name="Piia-Noora Kauppi" is_mep="True" mode="spoken">
      <p sl="en">Signor Presidente, oggi la discussione dimostra la delicatezza di questo problema per il Parlamento europeo. L’argomento del giorno per noi è la raison d’être . Si tratta del futuro benessere degli europei.</p>
      <p sl="en">Abbiamo opinioni differenti per quanto riguarda il pacchetto strumenti – in che modo perseguire gli obiettivi di Lisbona –, ma ritengo che ognuno di noi in quest’Aula voglia raggiungere tale traguardo, sebbene concordi con l’onorevole Jäätteenmäki sul fatto che non abbiamo osservato grandi progressi.</p>
      <p sl="en">Penso occorra parlare di due diversi livelli d’intervento. Primo, a livello europeo, esiste soltanto una cosa fondamentale da fare al fine di accrescere la competitività e si tratta del mercato unico. Il mercato interno europeo è il motore primario di competitività in un contesto globale. C’è ancora molta burocrazia e abbiamo bisogno di lavorare con le PMI, il fattore chiave per il successo europeo.</p>
      <p sl="en">Naturalmente dobbiamo inoltre concentrarci sulle azioni a livello nazionale, degli Stati membri, e dobbiamo intervenire in maniera più efficace di quanto fatto di recente, soprattutto per quanto riguarda le riforme strutturali al mercato del lavoro. Oggi abbiamo ascoltato il Primo Ministro svedese, che ha sostenuto l’importanza di procedere a tali riforme strutturali nel mercato del lavoro, anche per far fronte ai cambiamenti demografici. Ritengo sia ovvio che gli Stati membri non abbiano svolto il proprio compito in merito.</p>
      <p sl="en">Credo inoltre che, in materia di politica fiscale e macroeconomia, occorra porre fine all’epoca dei disavanzi di bilancio. Dobbiamo veramente lavorare sulla nostra macroeconomia, azione di cui l’Unione non può essere responsabile, benché disponiamo di una valuta unica, ma deve essere condotta dai politici degli Stati membri.</p>
      <p sl="en">Infine, desidero concordare con l’onorevole Starkevičiūtė, la cui relazione è, secondo me, eccellente. I servizi finanziari rappresentano uno dei fondamenti del mercato interno, e necessitano di maggiore attenzione, anche a livello europeo.</p>
    </intervention>
    <intervention id="2-247" speaker_id="1985" name="Pervenche Berès" is_mep="True" mode="spoken">
      <p sl="fr">Signor Presidente, ritengo che quest’anno la nostra discussione sia piuttosto importante poiché stiamo procedendo a una revisione del ciclo di Lisbona.</p>
      <p sl="fr">Infine, comprendo l’atteggiamento della Commissione relativo al fatto che tutto sia positivo e che non occorra apportare alcuna modifica, dal momento che l’economia europea è essenzialmente solida. Affermate ciò perché in confronto alla situazione americana, sì, la nostra economia è fondamentalmente più solida. Eppure desidero aggiungere che dovrebbe essere relativamente difficile negoziare una ridefinizione degli orientamenti con ventisette paesi.</p>
      <p sl="fr">Ciononostante, non tutto si limita a questo aspetto. La situazione dell’economia americana avrà un impatto sulle economie di tutti gli Stati membri dell’UE e, probabilmente, in particolare su quella della zona euro. Inoltre, dovremo prendere in considerazione di legittimare nuovi obiettivi strategici a favore dell’ambiente e dell’energia che hanno adottato i capi di Stato e di governo lo scorso marzo. Tutti stanno assistendo a questa turbolenza, per dirla senza esagerare, sui mercati finanziari e stanno valutando le conseguenze su di essi e le ripercussioni sull’economia reale.</p>
      <p sl="fr">Invitiamo quindi a includere ufficialmente questi tre elementi nella revisione degli orientamenti. Presidente Turk, quando l’abbiamo vista nel novembre scorso a Lubiana, ci ha detto “Fateci sapere che cosa vuole il Parlamento europeo”. Bene, lo stiamo facendo ora, vogliamo che gli orientamenti prendano in maggiore considerazione il coordinamento delle politiche economiche, i cambiamenti climatici e la sorveglianza dei mercati finanziari. Se potranno essere compiuti sforzi finalizzati a questa richiesta, lo accoglieremo come un passo avanti atto a migliorare la nostra capacità di coordinare le politiche economiche e di applicare, quindi, gli orientamenti.</p>
      <p sl="fr">Tuttavia, signor Commissario, non è tutto! Vogliamo inoltre maggiore coerenza tra gli orientamenti e tutti gli altri strumenti a disposizione della Commissione per assicurare che questa strategia, che stiamo definendo insieme, possa essere attuata usando gli strumenti a disposizione dell’Unione europea in questo settore.</p>
    </intervention>
    <intervention id="2-248" speaker_id="2110" name="Charlotte Cederschiöld" is_mep="True" mode="spoken">
      <p sl="sv">Signor Presidente, signor Commissario Verheugen, onorevoli colleghi, la strategia di Lisbona ora sta uscendo da una prima fase lenta e sta iniziando a generare ottimismo, e lo farà, il che risponde esattamente alla nostra esigenza. Gli autori si sono concentrati con successo sugli aspetti importanti e non sono stati influenzati dal problema del Parlamento di contenere qualsiasi cosa.</p>
      <p sl="sv">Esistono modi diversi di affrontare le sfide della globalizzazione. Alcuni nascondono la testa sotto la sabbia come gli struzzi e pensano che tutto si risolverà. Altri si mostrano più assennati e, come gli autori della relazione, percepiscono opportunità e migliorano la propria capacità.</p>
      <p sl="sv">Ora la cosa più importante e immediata è garantire almeno che gli Stati membri rispettino i propri obblighi. Ciò significa controllare il mercato interno, assicurare che gli Stati membri attuino e osservino le decisioni prese, garantendo che le norme siano ben fondate e non eccessivamente complicate e costose per le piccole e medie imprese. Dovremmo inoltre occuparci di temi essenziali, quali la semplificazione, l’analisi comparativa e la concorrenza.</p>
      <p sl="sv">Questo aspetto richiederà anche maggiore cooperazione tra le autorità locali e regionali. È positivo per i cittadini e per le imprese, e favorisce l’integrazione. Esige controlli sistematici della libera circolazione in modo da rendere fiorente il mercato dei servizi.</p>
      <p sl="sv">Misurare i risultati è un passo in avanti. L’UE ottiene legittimità occupandosi non da ultimo della qualità di vita dei cittadini. Si richiede un clima imprenditoriale stimolante, che la strategia di Lisbona può contribuire a fornire qualora applicata deliberatamente. La Commissione deve esercitare pressione sugli Stati membri.</p>
      <p sl="sv">Infine, sono certa che la Commissione giungerà a una soluzione ragionevole per il problema svedese riguardante i contributi dei datori di lavoro.</p>
    </intervention>
    <intervention id="2-249" speaker_id="28295" name="Antolín Sánchez Presedo" is_mep="True" mode="spoken">
      <p sl="es">Signor Presidente, onorevoli colleghi, la riforma del patto di crescita e di stabilità e il rilancio della strategia di Lisbona, indicando quali priorità a livello europeo crescita e occupazione sostenibile, hanno dato i loro frutti sin dal Consiglio di primavera del 2005.</p>
      <p sl="es">L’Europa ha attuato un’agenda comune e, come ha affermato il Commissario Almunia, il primo ciclo di tre anni ha condotto a un incremento dello sviluppo, alla creazione di posti di lavoro, a miglioramenti delle finanze pubbliche e un aumento del potenziale di crescita dell’economia europea.</p>
      <p sl="es">Benché i risultati nei vari Stati membri siano differenti, la tendenza generale è positiva. Sono rimasto davvero sorpreso di sentire un collega sostenere che fosse impossibile una quadratura del cerchio, che fosse impensabile crescere, creare occupazione, accrescere la protezione sociale e risparmiare. Esempi di questo tipo stanno accadendo nell’Unione europea e quello a me più familiare è ovviamente la Spagna.</p>
      <p sl="es">La Commissione europea ha dichiarato che la Spagna ha compiuto positivi passi avanti nell’applicazione del proprio programma nazionale di riforma, ha raggiunto un livello di occupazione del 66% più elevato rispetto alla media europea tre anni prima della scadenza prevista, ha aumentato gli investimenti in ricerca e sviluppo (R&amp;S) e ha registrato eccedenze in tutti gli anni finanziari. Si tratta di un ottimo esempio del successo della strategia di Lisbona, che ha rafforzato l’economia spagnola e ha rappresentato il motore di una nuova convergenza pari al 105%, in anticipo in confronto alla media comunitaria.</p>
      <p sl="es">Su queste basi oggi dobbiamo mantenere le stesse sfide della strategia, fondate su un’accelerazione della globalizzazione e sull’invecchiamento della popolazione. Al fine di raggiungere tale traguardo, occorre porre l’accento sulla dimensione sociale.</p>
      <p sl="es">Un’Europa che sia una società della conoscenza, necessita di costruire una libertà della conoscenza, di realizzare un’inclusione digitale e promuovere la dimensione sociale migliorando le competenze di base delle persone, offrendo opportunità alle PMI e stabilendo un modello di flessicurezza dotato di qualità sociale.</p>
      <p sl="es">Sarà necessario trattare questioni sorte di recente, quali la crisi dei subprime e i prezzi dei carburanti e dei generi alimentari, ma nel fare ciò dobbiamo ricordarci che le nostre condizioni sono più sicure, che il prossimo anno festeggeremo il decimo anniversario dell’euro e che occorre rafforzare la cooperazione economica internazionale.</p>
    </intervention>
    <intervention id="2-250" speaker_id="2025" name="Françoise Grossetête" is_mep="True" mode="spoken">
      <p sl="fr">Signor Presidente, siamo tutti consapevoli, e dobbiamo ammetterlo e accettarlo, che la strategia di Lisbona non ci ha permesso di compiere i progressi auspicati. Questa è la ragione per cui oggi occorre nuovamente analizzare la revisione della strategia.</p>
      <p sl="fr">La crescita della zona euro è scesa incredibilmente negli ultimi mesi del 2007, ed è tale fattore che si trova alla base dei problemi europei. Pertanto, se il prossimo ciclo della strategia di Lisbona dovrà sortire risultati positivi, avremo bisogno di andare oltre la semplice diagnosi dei problemi europei, occorre iniziare ad affrontarli applicando un processo di governance chiara. Il prossimo ciclo della strategia non deve essere un altro esercizio burocratico.</p>
      <p sl="fr">È importante, com’è avvenuto la scorsa settimana, che ci sia maggiore coinvolgimento tra i parlamenti nazionali e il Parlamento europeo in merito a questa strategia. Dal momento che gli Stati membri hanno concordato insieme ciò di cui ciascuno aveva bisogno al fine di riformare le proprie economie, dovrebbero anche assumersi l’impegno di comunicare in quale modo le riforme vengono attuate.</p>
      <p sl="fr">Finora la maggior parte dei nostri cittadini non ha avuto idea di cosa trattasse la strategia di Lisbona. L’UE deve quindi evitare di darsi la zappa sui piedi in un periodo in cui sta facendo fronte a numerose sfide: una popolazione che calerà dal 2020, pressione economica, un incremento dei prezzi dell’energia, cambiamenti climatici e squilibri sociali.</p>
      <p sl="fr">Occorrono pertanto misure importanti volte a creare una dinamica autentica e a promuovere lo sviluppo e la crescita di milioni di PMI per nuovi posti di lavoro.</p>
      <p sl="fr">In campo ambientale, dobbiamo stanziare bilanci considerevoli per misure atte a determinare rapidi miglioramenti nell’efficienza energetica dei nostri edifici, incoraggiano quindi l’innovazione e di conseguenza nuovi posti di lavoro.</p>
      <p sl="fr">Ricordando ciò che affermò Churchill, che dovrebbe rappresentare il nostro motto per il prossimo ciclo della strategia: “Per quanto possa esser bella la strategia, occasionalmente si dovrebbe poter guardare ai risultati”. È dimostrando questo concetto che l’Unione europea potrà crescere davvero più vicina ai suoi cittadini. Questo è il fulcro di un’Europa che tutela i propri cittadini e i propri interessi.</p>
    </intervention>
    <intervention id="2-251" speaker_id="36395" name="Donata Gottardi" is_mep="True" mode="spoken">
      <p sl="it">Signor Presidente, onorevoli colleghi, signor Commissario, vorrei mettere in evidenza alcuni punti chiave della posizione del Parlamento europeo, e in particolare del gruppo socialista, nei confronti delle linee guida integrate per la chiusura del ciclo di Lisbona per la crescita e l’occupazione.</p>
      <p sl="it">Una di queste sta nella necessità di collegare il processo di consolidamento di bilancio, che è caratteristico dei programmi di convergenza all’interno del Patto di stabilità, con la qualità della spesa pubblica. È necessario che la spesa pubblica degli Stati membri sia riqualificata e coordinata verso le priorità della strategia, al fine di garantire stabilità macroeconomica, crescita sostenibile e raggiungimento della piena occupazione.</p>
      <p sl="it">La riqualificazione della spesa pubblica indirizzata in modo coordinato tra gli Stati membri verso obiettivi comuni di investimento, anche attraverso iniziative di partnership pubblico-privato, deve essere collegata a ricerca e sviluppo, educazione e formazione, infrastrutture, trasporti ed energia, ed è questo che può rappresentare il volano di una strategia di crescita e di competitività che renda l’economia europea forte e resistente anche rispetto alle turbolenze finanziarie e alle derive della finanziarizzazione dell’economia.</p>
      <p sl="it">Una spesa pubblica orientata su queste priorità permette di accrescere la competitività e la produttività. Particolare attenzione deve essere posta sul nesso tra le politiche di bilancio e la crescita della produttività e la politica salariale. In questo senso, il gruppo socialista ritiene necessario stabilire un legame forte tra la crescita della produttività e una giusta ridistribuzione dei benefici che ne derivano con l’obiettivo di garantire la coesione sociale.</p>
      <p sl="it">Un punto qualificante per la coesione sociale è l’introduzione di un salario minimo nazionale. In questo senso sono convinta che il Parlamento europeo, con il suo voto di domani, darà un segnale forte e decisivo chiedendo agli Stati membri di impegnarsi per un’attuazione concreta e puntuale.</p>
    </intervention>
    <intervention id="2-252" speaker_id="28112" name="Gay Mitchell" is_mep="True" mode="spoken">
      <p sl="en">Signor Presidente, la crisi economica e il rafforzamento dei mercati monetari si sono estesi all’economia reale, e presentano un grave problema che necessita un’azione ponderata. Il Forum per la stabilità finanziaria ha annunciato che siamo sul punto di affrontare un adeguamento prolungato che potrebbe provocare difficoltà.</p>
      <p sl="en">La crescita dell’area dell’euro nel 2008 incontrerà un marcato rallentamento. Il Presidente dell’Eurogruppo, Jean-Claude Juncker, ha previsto che quest’anno la crescita sarà compresa tra l’1,6% e l’1,8%, un calo di un punto percentuale rispetto allo scorso anno. L’aumento delle merci globali presenta ulteriori difficoltà per l’economia europea, con i prezzi di petrolio, acciaio, minerali e prodotti agricoli di base in rialzo a livelli senza precedenti, che si aggiunge alla pressione inflazionistica.</p>
      <p sl="en">L’euro si è rafforzato in un periodo di dollaro indebolito, situazione che sta avendo un ulteriore impatto sugli squilibri mondiali e la competitività europea, e tutti questi fattori stanno creando un contesto di politica monetaria e fiscale molto complicato. Ma, per non dover affrontare una depressione, analizziamo fin dove siamo arrivati. Sessanta milioni di europei sono morti nella prima metà dello scorso secolo. Il Muro di Berlino è crollato nel 1990 e ci troviamo ancora nella fase embrionale dell’integrazione.</p>
      <p sl="en">Ciononostante, se consideriamo il successo dell’euro, e in generale quello della Banca centrale europea e dei suoi obiettivi in materia di inflazione e i tassi d’interesse contenuti, possiamo notare che, malgrado tutte queste difficoltà, siamo in grado di resistere e di raggiungere i traguardi stabiliti. Desidero quindi chiedere alla Commissione di proseguire con il suo programma di 10 punti e far sì che competitività diventi la sua parola d’ordine. Dall’introduzione dell’euro sono stati creati circa 12 milioni di posti di lavoro. Promuoviamo l’imprenditorialità. Rendiamo creare un posto di lavoro l’azione più vantaggiosa che un cittadino dell’Unione europea possa compiere. Questo intervento toglierà le persone da povertà e miseria.</p>
    </intervention>
    <intervention id="2-253" speaker_id="28394" name="Dariusz Rosati" is_mep="True" mode="spoken">
      <p sl="pl">Signor Presidente, la nostra discussione si sta svolgendo nel quadro di una crisi sempre più intensa sui mercati finanziari, di un rallentamento della crescita e di un rialzo dell’inflazione. A maggior ragione è quindi importante insistere sulle riforme strutturali stabilite nella strategia di Lisbona. Al fine di affrontare le sfide della globalizzazione, dobbiamo realizzare un’economia della conoscenza e investire nell’istruzione e nella creazione di capitale umano. Occorre inoltre rinnovare il mercato del lavoro, diffondere il modello della flessicurezza e aumentare l’attività professionale delle società europee. In poche parole, signor Commissario, si deciderà l’avvenire dell’Europa mediante la conoscenza e il lavoro. Si tratta dei metodi migliori per combattere la povertà e l’esclusione.</p>
      <p sl="pl">È positivo che questi due fattori siano riflessi nei documenti della Commissione. Nell’intervenire per promuovere lo sviluppo, la conoscenza e l’occupazione, la Commissione europea può confidare nel sostegno del Parlamento. Mobilitare il potenziale degli imprenditori europei sarà di grande importanza per la crescita economica e l’occupazione. Questo fattore è valido in particolare per le piccole e medie imprese, che producono oltre i due terzi del PIL dell’Unione. Attendo con impazienza l’adozione da parte della Commissione della Carta per le piccole imprese e di misure volte a ridurre del 25% gli oneri amministrativi entro il 2012.</p>
      <p sl="pl">Signor Presidente, il punto debole dei documenti presentati è che non riescono a esaminare le ragioni per la lenta e incostante attuazione della strategia di Lisbona nei vari ambiti. Non sappiamo perché l’investimento in ricerca e sviluppo stia aumentando così a rilento, né per quale motivo i mercati del lavoro discriminano ancora gli stranieri. Non sappiamo perché l’apprendimento continuo non stia progredendo come previsto, né per quale motivo l’apertura dei settori dei servizi e delle comunicazioni stia incontrando resistenza. I testi della Commissione non forniscono alcuna risposta a questi e a numerose altri interrogativi.</p>
      <p sl="pl">Signor Commissario, non nascondiamo la testa sotto la sabbia! Le misure più efficaci saranno inutili se non sono basate su una diagnosi corretta. Invito la Commissione a offrire una seria spiegazione ai ritardi dell’applicazione della strategia di Lisbona.</p>
    </intervention>
    <intervention id="2-254" speaker_id="4535" name="Philip Bushill-Matthews" is_mep="True" mode="spoken">
      <p sl="en">Signor Presidente, in questa risoluzione ci sono 59 paragrafi e di conseguenza numerosi messaggi. Mi concentro in particolare sui paragrafi 20 e 21 relativi all’importanza delle piccole imprese, sui paragrafi 29 e 30 relativi alla competitività e all’importanza del mercato unico, e sui paragrafi 42 e 43 relativi alla necessità di avviare una riforma del mercato del lavoro. In questo quadro, desidero evidenziare soprattutto l’importanza della flessibilità, non solo per i datori di lavoro, ma anche per i dipendenti, un concetto che la sinistra sistematicamente non riesce a comprendere, da cui alcuni dei commenti tipicamente sorpassati di oggi.</p>
      <p sl="en">Ma vorrei invitare la Commissione e il Consiglio a non considerare solo i dettagli di questo documento, ma ad analizzarlo nel complesso. In particolare, li esorto a confrontarlo con altre risoluzioni che il Parlamento ha approvato in passato, prima degli iniziali consigli di primavera. Pertanto, spero che possa emergere un unico messaggio, ovvero che in numerosi punti, anche se non in tutti, tale risoluzione è molto più solida di quelle precedenti. Conferma il modo in cui il Parlamento vorrebbe che fosse portata avanti la strategia di Lisbona; in effetti tale risoluzione la rafforza. Come risoluzione è, letteralmente, molto risoluta.</p>
      <p sl="en">Esorto pertanto la Commissione e il Consiglio a essere ugualmente risoluti nella loro risposta e ad accantonare la timidezza, in modo che la prossima volta che il Parlamento proporrà una risoluzione in merito, anziché sentire deputati affermare con sempre maggiore enfasi ciò che bisogna fare, potremo congratularci con tutte le parti interessate per i progressi reali e tangibili che sono stati compiuti. Questa è la sfida e il principale messaggio che daremo domani nella nostra votazione.</p>
    </intervention>
    <intervention id="2-255" speaker_id="36281" name="Silvia-Adriana Ţicău" is_mep="True" mode="spoken">
      <p sl="ro">Signor Presidente, signori Commissari, l’Unione europea non rappresenta soltanto un mercato comune fondato sulla concorrenza; dobbiamo realizzare insieme un’Europa sociale.</p>
      <p sl="ro">È fondamentale migliorare la qualità di vita in Europa, nel quadro della globalizzazione, dei cambiamenti demografici e delle sfide in materia di ambiente. Creando nuovi posti di lavoro altamente qualificati e ben retribuiti e tramite una crescita economica sostenibile, la strategia di Lisbona è anche uno strumento finalizzato a costruire una nuova Europa sociale.</p>
      <p sl="ro">L’Europa sociale dovrebbe garantire un accesso universale ai servizi per la salute e la sicurezza sociale, alla qualità dei servizi pubblici e migliorare la coesione sociale tramite l’efficace impiego dei Fondi strutturali e del Fondo di coesione. Inoltre, lo sviluppo regionale dovrebbe restare una delle priorità per il periodo 2008-2010.</p>
      <p sl="ro">È stato dimostrato che la tecnologia dell’informazione e le comunicazioni incrementano la produttività lavorativa. Oggi usiamo sistemi informatici e reti di comunicazione elettronica nei trasporti, nei servizi finanziari e pubblici, nell’istruzione e nell’assistenza sanitaria.</p>
      <p sl="ro">Le statistiche dell’Unione europea del 2004 relative alla capacità d’innovazione hanno dimostrato che in Bulgaria, Romania e Slovacchia le imprese con oltre 10 dipendenti realizzano più del 36% degli utili commerciando prodotti e servizi innovativi; ciononostante, ora dobbiamo investire maggiormente nell’economia basata sulla conoscenza, in ricerca e innovazione e, soprattutto, nella ricerca applicata. Questa tendenza dovrebbe diventare una priorità per tutti gli Stati membri. In effetti, gli investimenti in ricerca e innovazione ottenuti da poli tecnologici e universitari dovrebbero anche essere incoraggiati da misure fiscali che determinano l’aumento di investimenti privati nella ricerca.</p>
      <p sl="ro">Occorre investire di più nell’istruzione, promuovere gli studi superiori e l’apprendimento permanente. La strategia di Lisbona costruisce un’Europa fondata sulla giustizia sociale e sul lavoro dignitoso. La sicurezza economica di tutti i cittadini europei, l’inclusione sociale, l’istituzione di servizi all’infanzia, la parità di genere e la creazione di un’economia di mercato sociale faranno sì che l’Unione diventi un modello economico e sociale sulla scena mondiale.</p>
    </intervention>
    <intervention id="2-256" speaker_id="1222" name="Karsten Friedrich Hoppenstedt" is_mep="True" mode="spoken">
      <p sl="de">Signor Presidente, il denaro è semplicemente parte dello sviluppo dell’Europa. Consentitemi quindi di richiamare la situazione economica, i mercati finanziari e gli esempi di turbolenza finora noti.</p>
      <p sl="de">Tutti noi conosciamo la condizione di molti istituti bancari in Europa, per non citare quelli americani, e in che misura debba intervenire la Banca centrale europea al fine di mantenere operativi i mercati finanziari. Questo è il motivo per cui qualsiasi adeguamento dell’approccio di base fino al 2010 prevede anche, naturalmente, la cooperazione incrementata necessaria con tutti gli operatori dei mercati globali per offrire alla nostra economia finanziaria europea maggiore protezione da ulteriori attacchi esterni, accanto a norme più efficaci in materia di tassi, sorveglianza regolata e grande trasparenza, nonché ripristinando la fiducia delle banche nei propri riguardi e degli investitori.</p>
      <p sl="de">Esiste una ragione per cui abbiamo bisogno di un dialogo più intenso con gli altri operatori dei mercati globali, soprattutto con gli USA. Negli ultimi sette anni, l’economia americana è cresciuta di valore di 4,2 miliardi, mentre i crediti totali, tuttavia, sono aumentati di 21,3 miliardi. Ciò implica un livello di debito il 350% più elevato in confronto al PIL. Purtroppo, gli Stati Uniti hanno intenzione di proseguire con la politica monetaria che ha condotto a questo grave indebitamento eccessivo. Gli Stati Uniti stanno abbassando aggressivamente le aliquote di base, il che significa denaro a disposizione delle istituzioni finanziarie. Tale situazione sfocia in una crescente svalutazione monetaria, insieme a un crollo del potere di acquisto delle famiglie e a una stagnazione difficili da controllare e che potrebbero avere un considerevole impatto sull’Europa. Questi metodi di politica monetaria sono ampiamente responsabili della recente crisi.</p>
      <p sl="de">L’Europa e tutti gli operatori dei mercati globali devono contrastare subito e insieme la prossima ondata di crisi, al fine di garantire di non essere sorpresi da un assoluto tsunami e che i numerosi tentativi di raggiungere gli obiettivi di Lisbona non siano vani.</p>
    </intervention>
    <intervention id="2-257" speaker_id="39315" name="Margaritis Schinas" is_mep="True" mode="spoken">
      <p sl="el">Signor Presidente, penso dovremmo riconoscere tre elementi positivi durante le riforme avviate finora dal ciclo di Lisbona:</p>
      <p sl="el">il primo elemento positivo è che anche il più cauto dei governi ha gradualmente iniziato a osservare la filosofia alla base delle riforme e a produrre i primi timidi risultati;</p>
      <p sl="el">il secondo (e per questo dovremmo dare credito alla Commissione) è che la nuova strategia è più focalizzata. L’approccio ad albero di Natale, in cui tutto è inserito all’interno di un quadro di riforma, ora è stato abbandonato;</p>
      <p sl="el">il terzo elemento positivo è che i principali programmi europei quali GALILEO e lo IET sono al centro della nuova strategia. A tale proposito, consentitemi di approfittare della presenza del Presidente sloveno per domandargli di sollecitare i suoi colleghi a completare rapidamente il progetto GALILEO, in modo che possiamo iniziare a impiegare utilmente le risorse molto significative destinate a questo programma.</p>
      <p sl="el">Inoltre, dobbiamo tuttavia analizzare in modo preciso due elementi negativi, due lacune che sono le seguenti:</p>
      <p sl="el">primo, i cittadini purtroppo non stanno controllando o esortando e non sono consapevoli della strategia di Lisbona. Il problema è che considerano Lisbona interessata alle organizzazioni anziché ai singoli; occorre convincerli che in realtà riguarda loro;</p>
      <p sl="el">la seconda lacuna è quella dei sistemi di controllo. In che modo è possibile verificare che gli Stati membri stiano facendo ciò che hanno promesso durante il ciclo di riforme? Temo che in questo caso il problema è che il sistema di controllo sia degenerato in un processo di scambio di lettere tra funzionari di Bruxelles e quelli delle capitali degli Stati membri, senza alcuno stimolo politico.</p>
      <p sl="el">Ritengo che, anche se autorizziamo le riforme, abbiamo bisogno di far sì che la politica si collochi ancora una volta al centro della procedura di controllo. Questa voluminosa corrispondenza burocratica deve terminare.</p>
    </intervention>
    <intervention id="2-258" speaker_id="28138" name="Zsolt László Becsey" is_mep="True" mode="spoken">
      <p sl="hu">La ringrazio, signor Presidente. Per prima cosa intendo formulare due brevi osservazioni sul processo di Lisbona. Uno: dobbiamo lavorare di più, quasi quanto gli americani. L’altro aspetto è: il processo di Lisbona sarà vantaggioso soltanto se, collegate a esso, saranno previste sanzioni, come nel caso di disavanzo eccessivo.</p>
      <p sl="hu">Due: le direttive. Dal punto di vista dei nuovi Stati membri, vorrei che considerassimo la situazione non solo in termini di indicatori neoliberisti, ma con un po’ più di distacco. Dopo tutto, che vantaggio è avere uno 0% di disavanzo o inflazione, ad esempio, se gli indicatori della qualità stanno peggiorando? La depressione è in aumento, mentre sta avvenendo l’opposto per quanto riguarda l’imprenditorialità e il numero di nuove famiglie costituite, e così via. Purtroppo la situazione è molto più grave.</p>
      <p sl="hu">Se consideriamo la riforma dei principali sistemi retributivi, ad esempio, è essenziale operare tagli se del caso. Tuttavia, è ancora più importante la questione di cosa accadrà alla promozione della salute, o se l’istruzione sarà collegata all’occupazione, in altre parole se il mercato sarà in grado di usare subito le persone, e se si presterà maggiore attenzione e ci saranno opportunità per quanto riguarda la formazione professionale. Vale a dire che, in tale contesto, occorre inserire una serie di parametri qualitativi, e non solo prendere un coltello e iniziare a tagliare.</p>
      <p sl="hu">Il terzo elemento riguarda le statistiche. Vorrei che ogni cosa fosse misurata anche in termini di PNL, non solo di PIL. Il denaro sta fluendo dai nuovi Stati membri sotto forma di dividendi, ma il loro PIL aumenta, così affermano. Dovremmo davvero valutare cosa rimane nel paese.</p>
      <p sl="hu">Il patto di crescita e stabilità: per quali elementi prevediamo rimborsi? Dopo tutto, in un’economia emergente non è chiaro se avere una R&amp;S del 5 o del 6%, o di oltre il 3% sia così importante, considerato che allinearsi all’Europa è l’obiettivo principale nel loro caso; dovremmo ricambiarli creando posti di lavoro e facilitando la coesione.</p>
      <p sl="hu">Ritengo che nella presente relazione manchi anche una valutazione dell’economia sommersa. Nel mio paese è pari al 30%. Occorre rivolgere più attenzione al problema. Ultimo, e più importante, abbiamo bisogno di pari attuazione delle quattro libertà, non di eseguire una selezione, aprendo ai capitali in un caso, non facendolo invece nei nuovi Stati membri in termini di servizi. Grazie.</p>
    </intervention>
    <intervention id="2-259" speaker_id="28198" name="Jacques Toubon" is_mep="True" mode="spoken">
      <p sl="fr">Signor Presidente, onorevoli colleghi, la risoluzione relativa al rilancio della strategia di Lisbona è in linea con la relazione che il Parlamento ha adottato lo scorso ottobre, su mia proposta, sulla futura strategia per il mercato unico.</p>
      <p sl="fr">Desidero innanzi tutto ringraziare l’onorevole Marianne Thyssen e l’onorevole Klaus-Heiner Lehne, insieme a tutti I colleghi del gruppo di coordinamento per aver elaborato una risoluzione ben equilibrate e in linea con la realtà politica, economica e sociale nell’UE.</p>
      <p sl="fr">Desidero richiamare in particolare l’attenzione sulle proposte riguardanti l’importanza dei diritti sociali e la conciliazione della competitività economica con il modello sociale: ciò che intendo dire è che occorre, naturalmente, approfondire l’argomento e adottare le disposizioni sui servizi di interesse generale.</p>
      <p sl="fr">Vorrei inoltre sottolineare che cosa sostiene la relazione in merito alla proprietà intellettuale. Si tratta di un’arma importante per l’UE e per le PMI. La dimensione internazionale che introduce la risoluzione è una novità estremamente necessaria. Il mercato unico è ciò che pone 500 milioni di cittadini europei in posizione di forza in un mondo globalizzato.</p>
      <p sl="fr">Infine, vorrei soltanto dire due parole sulla questione del metodo. Non sono sicuro che il metodo aperto di coordinamento attualmente utilizzato, sia il più efficace. Ritengo che in alcuni settori della strategia di Lisbona occorra passare in maniera autentica a politiche comuni, politiche comunitarie, se intendiamo avere successo in futuro.</p>
    </intervention>
    <intervention id="2-260" speaker_id="28299" name="Bogusław Sonik" is_mep="True" mode="spoken">
      <p sl="pl">Signor Presidente, che cosa è stato fatto finora per ridurre l’onere fiscale? Anziché limitare la tassazione, si spende denaro per ogni sorta di programmi di formazione dai dubbi risultati.</p>
      <p sl="pl">Attualmente esistono nuovi problemi all’orizzonte per l’integrazione europea, nuove questioni da risolvere, quali la tutela dell’ambiente, i cambiamenti climatici e le fonti di energia rinnovabili. Crescita e occupazione equilibrate devono essere intese in un senso più ampio, non solo in termini strettamente economici, ma per quanto riguarda aspetti sociali, culturali e ambientali. Siccome trascorriamo oltre un terzo delle nostre vite lavorando, dobbiamo occuparci, oltre ai livelli di retribuzione, di aspetti quali benessere, sicurezza, solidarietà e la dignità dell’individuo.</p>
      <p sl="pl">La successiva considerazione riguarda le implicazioni della liberalizzazione del mercato energetico. La continua tendenza verso costi dell’energia più elevati, combinata alle crescenti minacce al clima, evidenzia la necessità di promuovere l’efficienza energetica nel senso più vasto del termine. Fonti di energia rinnovabili, tecnologie pulite del carbone, energia nucleare, fonti equilibrate di approvvigionamento e lo sviluppo di infrastrutture europee rappresentano le questioni di base che dovremo affrontare nei prossimi anni.</p>
      <p sl="pl">Dopo aver ottenuto un mercato comune delle merci, occorre concentrarci sul miglioramento della gestione del mercato dei servizi. Dobbiamo raggiungere rapidamente l’integrazione tramite un’attuazione congiunta coerente, un’applicazione dei regolamenti adottati e l’eliminazione di tutte le barriere all’introduzione dei servizi sul mercato.</p>
      <p sl="pl">Infine, spero che l’incontro di primavera del Consiglio europeo adotterà nuovi orientamenti per i prossimi tre anni che prenderanno in considerazione le opinioni e i pareri espressi durante l’odierna discussione. Un passo avanti nell’eliminare le direttive che non favoriscono lo sviluppo degli Stati membri dell’UE è un fattore fondamentale.</p>
    </intervention>
    <intervention id="2-261" speaker_id="2206" name="Reinhard Rack" is_mep="True" mode="spoken">
      <p sl="de">Signor Presidente, gli slogan sono positivi per il dibattito politico, ma non dobbiamo limitarci a questo. La comunicazione della Commissione relativa agli orientamenti integrati per la crescita e l’occupazione, la proposta congiunta di risoluzione presentata dai cinque gruppi sul vertice europeo di primavera del 2008 e la relazione Starkevičiūtė rappresentano ciascuna una lode alla quinta libertà, la libertà della conoscenza, finalizzata a integrare e ad essere alla pari delle quattro note libertà del passato – libera circolazione delle merci, dei servizi, delle persone e dei capitali. Ciò richiama alla mente una citazione dai classici: il messaggio lo sento, ma la fede mi manca. Ascoltiamo da anni lo slogan di una società della conoscenza. Lo stiamo nuovamente adottando ora. Quando si tratta di provvedimenti concreti, tuttavia, i messaggi che sentiamo sono molto diversi.</p>
      <p sl="de">Negli anni scorsi abbiamo spesso esaminato la questione se e in che misura l’Unione europea dovrebbe avere maggiori competenze per quanto riguarda la conoscenza. È stato ripetutamente ribadito che la conoscenza non è un settore per cui gli Stati membri dovrebbero cedere responsabilità, è il loro recinto sacro. Abbiamo spesso sentito la stessa cosa in merito al bilancio. Ogni volta che discutiamo e trattiamo di questioni di bilancio, che siano a breve o a lungo termine, ci viene raccomandato di risparmiare e che le aree più sensibili in cui iniziare rientrano nelle voci istruzione, formazione e conoscenza.</p>
      <p sl="de">Poco fa il Commissario Verheugen ha parlato degli spiacevoli dati relativi a ricerca e sviluppo. Ricordo i costanti tentativi di effettuare tagli, soprattutto sui programmi di scambio che sono fondamentali per la conoscenza. Ritengo quindi che sia l’approccio sbagliato.</p>
      <p sl="de">Occorrono nuovi strumenti e nuove risorse finanziarie. Permettetemi di presentare una proposta molto concreta: il 10% dei giovani tra i 15 e i 25 anni dovrebbe trascorrere sei mesi di studio in un altro paese europeo. Ciò produrrebbe maggiore conoscenza e flessibilità, rendendo più divertente l’apprendimento.</p>
    </intervention>
    <intervention id="2-262" speaker_id="28269" name="Jerzy Buzek" is_mep="True" mode="spoken">
      <p sl="pl">Signor Presidente, signor Presidente in carica del Consiglio, signor Commissario, sono convinto che i cambiamenti climatici rappresentino attualmente il fattore dotato della maggiore influenza sulla realizzazione della strategia di Lisbona. Concordo appieno con lei, signor Commissario, sul fatto che l’attuale strategia europea in materia consiste nell’esportare inquinamento ed emissioni e importare disoccupazione.</p>
      <p sl="pl">Dobbiamo assumere il ruolo di leader per quanto riguarda tale problema, dal momento che abbiamo una grande responsabilità. Occorre anche convincere altri, in modo da non essere soli. Dobbiamo rendere la battaglia ai cambiamenti climatici una fonte di sviluppo e competitività. Può essere fatto, ma richiede uno stanziamento più consistente di risorse finanziarie, in particolare nella tecnologia. Ciò comporta una revisione del bilancio. Lei, signor Commissario, è la persona più adatta per affermarlo: abbiamo bisogno di revisionare il bilancio a partire dal 2009!</p>
    </intervention>
    <intervention id="2-263" speaker_id="23787" name="Czesław Adam Siekierski" is_mep="True" mode="spoken">
      <p sl="pl">Signor Presidente, vorrei compiere alcune osservazioni. Primo, un’istruzione efficiente e la formazione dei giovani dovrebbero essere una priorità europea. Solo persone disposte a spostarsi, flessibili e formate a livello professionale, specialmente in ambito tecnico, garantiranno che l’Unione realizzi continui progressi economici e tecnologici.</p>
      <p sl="pl">Secondo, i finanziamenti per la ricerca scientifica e tecnica e lo sviluppo devono dipendere da risultati concreti. Tali risultati devono essere corrisposti dall’industria, con il sostegno economico dei bilanci nazionali.</p>
      <p sl="pl">Terzo, l’Unione deve produrre un modello di società dell’informazione e creare le condizioni migliori volte a promuovere l’istituzione e lo sviluppo di imprese innovative, nonché la realizzazione di un’economia aperta alle nuove tecnologie e al progresso tecnico.</p>
      <p sl="pl">Quarto, i lavoratori europei devono incrementare la propria efficienza e produttività.</p>
      <p sl="pl">Quinto, e parallelamente a quest’ultimo aspetto, dobbiamo combattere l’esclusione sociale garantendo l’accesso all’occupazione e all’istruzione, contrastando la discriminazione sul mercato del lavoro, e intraprendendo azioni preventive e terapeutiche contro la tossicodipendenza.</p>
    </intervention>
    <intervention id="2-264" speaker_id="28292" name="Inés Ayala Sender" is_mep="True" mode="spoken">
      <p sl="es">Signor Presidente, desidero esprimere la mia perplessità in merito al fatto che i dieci obiettivi stabiliti dalla Commissione per la nuova fase non riflettono la raccomandazione effettuata dal Parlamento europeo lo scorso anno, relativa alla migliore integrazione del settore dei trasporti, della logistica e delle reti transeuropee nella strategia di Lisbona.</p>
      <p sl="es">Poiché non posso credere che la Commissione ignori l’importanza di tali aspetti in materia di competitività – in effetti, nel quadro della globalizzazione, la logistica rappresenta un costo maggiore per l’industria rispetto al lavoro, per non parlare dell’ulteriore sfida dei cambiamenti climatici –, confido nel fatto che stavolta la Commissione prenderà in considerazione i paragrafi 27 e 16, relativi a GALILEO e all’innovazione, in modo da poter usufruire pienamente della vantaggiosa sinergia creata dal processo di Lisbona tra la Commissione e gli Stati membri, nonché di compiere progressi nei progetti europei per trasporti sostenibili, logistica e reti transeuropee, soprattutto nelle zone transfrontaliere che sono sempre trascurate.</p>
      <p sl="es">Per quanto riguarda il Consiglio, vorrei anche invitare la Presidenza a prestare attenzione al paragrafo 27, che esorta gli Stati membri a inserire gli aspetti essenziali in materia di trasporti e logistica nei loro progetti nazionali con adeguato, vale a dire intenso, risalto allo sviluppo di reti transeuropee.</p>
    </intervention>
    <intervention id="2-265" speaker_id="28318" name="Emanuel Jardim Fernandes" is_mep="True" mode="spoken">
      <p sl="pt">Nel suo intervento il Commissario Almunia ha affermato che negli ultimi tre anni la crescita è aumentata e che la gestione del mercato, le riforme sociali, le finanze pubbliche e la componente ambientale sono migliorate. Concordo che è vero. Riconosco che tale miglioramento sia essenzialmente dovuto a un dialogo più opportuno e a una più attiva partecipazione degli Stati membri, come abbiamo notato la scorsa settimana nell’incontro congiunto tra il Parlamento europeo e i parlamenti degli Stati membri.</p>
      <p sl="pt">Signor Commissario, la domanda che vorrei porre è la seguente: non potremmo aumentare la velocità di crescita se coinvolgessimo e incoraggiassimo le regioni a partecipare, siccome sono le parti interessate che spesso utilizzano i fondi, e tale aspetto è collegato all’efficacia della strategia di Lisbona? A livello nazionale, la figura del “signor Lisbona” è stata positiva e stimolante. Anche se la responsabilità è una prerogativa degli Stati membri, non potrebbe essere esortata la creazione di un “signor Lisbona” a livello regionale?</p>
    </intervention>
    <intervention id="2-266" speaker_id="photo_generic" name="Žiga Turk" is_mep="True" mode="spoken">
      <p sl="sl">Presidente in carica del Consiglio . − Signor Presidente, Commissari Almunia e Verheugen, onorevoli deputati, vi ringrazio per questa discussione. La strategia di Lisbona è una strategia per le riforme e la modernizzazione; necessita di cooperazione, sostegno e idee da parte di tutti coloro che collaborano al fine comune e vi sono davvero grato per le opportune osservazioni.</p>
      <p sl="sl">Primo, come considerazione generale, è stata discussa l’efficacia della strategia di Lisbona. Alcuni deputati, come l’onorevole Andersson, hanno ritenuto fosse stata efficace, mentre altri – ce ne sono stati tanti – meno. Questo indica una serie di opinioni politiche nell’Unione europea. L’onorevole Starkevičiūtė ha domandato notizie delle priorità della strategia di Lisbona e se è stata loro fornita sufficiente esposizione. La risposta è, in effetti, giunta dall’onorevole Harbour, il quale ha affermato che il programma comunitario di Lisbona rappresentava un eccellente insieme di priorità.</p>
      <p sl="sl">Numerose domande riguardavano gli orientamenti integrati e se risolvessero le attuali questioni. Come ho dichiarato, ci stavamo chiedendo la medesima cosa e siamo giunti alla conclusione che dobbiamo proseguire nella stessa direzione e conservare la continuità, e soprattutto il tempo dell’attuazione della strategia di Lisbona. Sono lieto che alcuni gruppi parlamentari e certi deputati la pensino allo stesso modo. Gli onorevoli Leinen, Harbour e l’onorevole Herczog hanno sottolineato che fosse necessaria l’applicazione, non le idee, soprattutto in un periodo in cui l’ottimismo per tale strategia era in calo.</p>
      <p sl="sl">Sono stati evidenziati altri concetti procedurali positivi, ad esempio lo scambio di buone pratiche, la dimensione territoriale, e la portata della strategia di Lisbona oltre il quadro comunitario e gli Stati membri, probabilmente a livelli inferiori. La strategia si sta ampliando anche a livello globale.</p>
      <p sl="sl">Per quanto riguarda il settore di ricerca e sviluppo, avete convenuto che è precisamente lì dove si basa il futuro dell’Europa. Ho apprezzato il suggerimento dell’onorevole Herczog in merito alla pari importanza dell’aspetto intellettuale e di quello dei dati. Comprendo il vostro sostegno alla quinta libertà e l’esclusiva europea in materia. Consideriamo seriamente l’avvertimento sull’ingegno europeo. Occorre garantire condizioni favorevoli agli europei dotati di talento. 700 000 dei migliori ricercatori europei si trovano all’estero. Dobbiamo cercare di riportarli in Europa, poiché 7 su 10 di coloro che si recano negli USA, vi restano. Occorre incoraggiare gli studi all’estero.</p>
      <p sl="sl">Per quanto riguarda l’ambiente commerciale, alcuni di voi hanno sostenuto l’idea del mercato interno senza protezionismo, vale a dire che un mercato efficiente è il fattore che fornisce all’Europa un vantaggio competitivo. Apprezzo i progetti di cultura imprenditoriale, ovvero la promozione dell’impresa, il fatto che fondare una nuova attività o creare un nuovo posto di lavoro sia l’azione migliore che si possa compiere. Il problema è che dobbiamo migliorare molti aspetti di questo settore, soprattutto per lo sviluppo delle piccole e medie imprese e il loro accesso a finanziamenti e a infrastrutture di ricerca. Le onorevoli Kauppi e Starkevičiūtė hanno fornito una relazione in merito.</p>
      <p sl="sl">L’occupazione e l’intera dimensione sociale sono state l’argomento di molte discussioni. Non condivido l’idea che la strategia di Lisbona sia neoliberalista; al contrario, l’interesse dell’Europa per l’uomo e l’ambiente costituiscono due dei pilastri fondamentali di tale strategia.</p>
      <p sl="sl">È stato dibattuto il concetto di “flessicurezza” da parte degli onorevoli Goebbels e Vălean. Il fatto è che, come qualcuno ha osservato, se non lo introduciamo, i datori di lavoro ricorreranno ad altre forme di occupazione che sono molto flessibili, ma considerevolmente meno accettabili per il dipendente. L’ambiente economico non è definito per favorire anche la sicurezza, ma il sistema di sicurezza flessibile la fornisce.</p>
      <p sl="sl">Le proposte di nuovi indicatori sono interessanti e connesse agli indicatori OCSE sulla qualità della vita. Si deve svolgere in futuro anche un dibattito sui metodi di valutazione della strategia di Lisbona.</p>
      <p sl="sl">Si è detto molto in materia di ambiente. Ritengo siamo consapevoli che, come qualcuno ha affermato, debba diventare una situazione di vantaggio reciproco per l’Europa. Il problema è in che modo far sì che il resto del mondo si unisca ai nostri sforzi per passare a un’economia a bassa emissione di carbonio, anche se di certo possiamo contribuire con il nostro esempio.</p>
      <p sl="sl">Nel settore dei mercati finanziari e delle politiche fiscali abbiamo un ottimo interlocutore. Mi scuso per non averla notata e salutata all’inizio. Ricapitolando, stiamo per lasciare l’Aula arricchiti da alcune informazioni importanti. Desidero ringraziare l’onorevole Starkevičiūtė per la relazione, e gli onorevoli Lehne e Harms per il progetto di risoluzione. L’abbiamo già esaminata. Analizzeremo con attenzione anche la versione finale.</p>
      <p sl="sl">Le opinioni espresse in quest’Aula sono diverse, ma mi pare che stiano puntando nella stessa direzione dei documenti di Lisbona, vale a dire il pacchetto complessivo. Sono certo che ci troviamo sulla strada giusta e che avvieremo con successo una nuova fase per affrontare le sfide odierne, e che il messaggio di questa nuova fase non sarà solo il minimo comune denominatore su cui siamo in grado di concordare.</p>
    </intervention>
    <intervention id="2-267" speaker_id="photo_generic" name="Günter Verheugen" is_mep="True" mode="spoken">
      <p sl="de">Vicepresidente della Commissione . – Signor Presidente, mi permetta di aggiungere alcune brevissime considerazioni. La nostra strategia per la crescita e l’occupazione, nota anche come agenda di Lisbona, in effetti non è nient’altro che un tentativo di compensare nel modo più intelligente possibile il fatto di non disporre di una politica economica comune nell’Unione europea – attualmente siamo ancora in procinto di ratificare un nuovo Trattato –, e non avremo una politica economica comune nemmeno in base al nuovo Trattato. Ciò che è stato chiesto dall’onorevole Toubon aveva, quindi, buone intenzioni ma non era molto realistico al momento. Non abbiamo scelta, se non proseguire sulla base del partenariato, al fine di convincere i 27 Stati membri ad agire congiuntamente con le istituzioni comunitarie e fare il necessario per raggiungere i nostri comuni obiettivi a livello nazionale ed europeo.</p>
      <p sl="de">Uno dei nostri obiettivi è diventare veramente, diciamo, la regione più dinamica, competitiva e migliore del mondo entro il 2010? Nel 2004 il Consiglio, il Parlamento e la Commissione affermavano che questo traguardo di Lisbona fissato nel 2000 non sarebbe stato raggiunto. Questa considerazione non è nulla di nuovo. Lo sapevamo dal 2004. È la ragione per cui abbiamo presentato una strategia del tutto revisionata nel 2005, senza più citare tale scadenza. Il che significa che non dovremmo valutare la politica per la crescita e l’occupazione che abbiamo oggi tramite gli obiettivi stabiliti nel 2000 e che sappiamo non possono essere raggiunti. Esprimo la mia opinione personale in merito. Non penso che il punto sia se facciamo meglio di qualcun altro certe volte. Ritengo sia importante essere in una posizione favorevole il prima possibile al fine di ottenere gli obiettivi sociali a cui tutti aspiriamo in Europa, che sono: un livello di vita elevato per tutti i cittadini, uno standard ambientale elevato per l’Europa nel complesso e la consapevolezza della nostra responsabilità globale. Questi sono i principali obiettivi sociali. Se intendiamo realizzarli, avremo bisogno di una base economica forte e stabile, esattamente ciò a cui mira la strategia.</p>
      <p sl="de">Penso che l’onorevole Rosati avesse ragione nel chiedere dei disavanzi. Se considera con attenzione le relazioni nazionali e le nostre raccomandazioni, noterà che abbiamo scoperto dei disavanzi e proprio nei settori che ha menzionato. Le risponderò. Perché l’apprendimento permanente in Europa non esiste come dovrebbe? Perché in Europa non disponiamo di moderne infrastrutture come dovremmo avere? Perché non abbiamo assegnato la priorità a ricerca e sviluppo, a istruzione e formazione come avremmo dovuto in realtà? La risposta è semplicemente perché in molti Stati membri e anche a livello comunitario, come tutti sapete, le priorità finanziarie sono destinate a tutt’altro. Se decidiamo in maniera congiunta di cercare di cambiare tali priorità, sarebbe un passo positivo. Tale iniziativa, tuttavia, e non lo dico perché il macroeconomista e il grande politico della stabilità della Commissione siede accanto a me, ma poiché ne sono fermamente convinto, presuppone che abbiamo un quadro macroeconomico stabile e saldo. Implica soprattutto, ad esempio, il consolidamento delle finanze pubbliche. Senza finanze pubbliche solide nei singoli Stati membri, non sarà possibile fissare nuove priorità d’investimento.</p>
      <p sl="de">Per quanto riguarda gli orientamenti, comprendo le necessità in questo ambito e la Commissione sarà lieta di continuare a discuterne con il Parlamento. Consentitemi di sottolineare un aspetto. Tali orientamenti non costituiscono un programma politico in sé, né sono un programma d’azione. Gli orientamenti sono, se volete, la base intellettuale per i programmi nazionali di riforma e per il programma comunitario di Lisbona. Ne parlo con totale convinzione. Gli orientamenti, come formulati oggi, rendono possibile compiere tutte quelle cose che i vari oratori in Aula oggi hanno richiesto, se attuati nei programmi nazionali di riforma e nel programma comunitario di Lisbona.</p>
      <p sl="de">Siamo lieti di accettare la sfida molto concreta lanciata dall’onorevole Olle Schmidt al Commissario Almunia e a me, ovvero verificare un avvenimento specifico in Svezia. Consentitemi di dire solo una cosa al riguardo. La Commissione appoggia appieno una politica secondo la quale incentivi fiscali per imprese e operatori del settore vengono utilizzati anche per creare posti di lavoro. È la nostra politica. In effetti, molto presto presenteremo una proposta su aliquote IVA ridotte per le imprese di servizi. Joaquín Almunia e io non siamo esattamente a conoscenza di ciò che è avvenuto in Svezia, ma verificheremo. Mi pare si tratti più di un problema tecnico che di un problema politico davvero fondamentale, ma lo chiariremo e garantiremo che si svolga il dialogo necessario.</p>
    </intervention>
    <intervention id="2-268" speaker_id="photo_generic" name="Joaquín Almunia" is_mep="True" mode="spoken">
      <p sl="es">Membro della Commissione . − Signor Presidente, per essere breve, se mi chiede di confrontare la situazione economica odierna con quella di tre anni fa, quando è stata avviata la strategia rinnovata secondo il ciclo di Lisbona, ritengo si possano fornire informazioni più che sufficienti per affermare che è migliore la posizione attuale di quella di tre anni fa. Ci sono maggiori posti di lavoro, produttività più efficiente, situazioni fiscali più fiorenti, esistono sistemi di protezione sociale più sostenibili e sono in corso numerose iniziative.</p>
      <p sl="es">Se, tuttavia, mi domandate, in quanto Commissario, di giungere alla conclusione che non sia più necessario alcun intervento, la mia risposta è chiaramente che occorre ancora fare molto, che si deve continuare ad agire e che, considerata l’attuale condizione economica con le pressioni finanziarie, bisogna accelerare il passo. L’ho sostenuto all’inizio e lo ribadisco ora.</p>
      <p sl="es">Pertanto non me ne andrò come tutti con l’impressione che il parere della Commissione e dei Commissari sia che siamo soddisfatti e che non ci sia bisogno di fare nulla. Non dobbiamo confondere il progresso continuo nella medesima direzione con il non agire. Proseguire nella stessa direzione significa che occorre intervenire in conformità del programma comunitario di Lisbona, come ha fatto riferimento qualcuno di voi, e che ringrazio, a livello degli Stati membri e delle regioni, e in altri organismi di grado inferiore rispetto ai governi nazionali, come ha affermato l’onorevole Fernandes.</p>
      <p sl="es">Qualora, per concludere i numerosi interessanti interventi ascoltati questa sera, mi chiedeste di indicare tre questioni che costituiscono in modo evidente una priorità, per prima cosa concorderei con molti di voi che hanno parlato di integrazione dei servizi finanziari. Si tratta di un argomento fondamentale per l’Europa e l’unione economica e monetaria, non solo per i paesi della zona euro, ma anche per quelli che intendono aderirvi nel prossimo futuro.</p>
      <p sl="es">La seconda questione essenziale riguarda i cambiamenti climatici. Non ho intenzione di ripetere ciò che hanno già sostenuto molti di voi. La terza questione è l’inclusione sociale, uno degli orientamenti integrati. Non potremo dire ai cittadini che è necessario essere più competitivi e che deve migliorare la gestione dei nostri mercati, se le nostre politiche non si occupano in modo serio dell’inclusione sociale, che è fornita anche tramite economie più competitive e produttive. Qualora la produttività non aumentasse, non esisteranno posti di lavoro di elevata qualità e, senza tale fattore, non esiste alcuna prospettiva di carriera, se non ci sono sistemi di apprendimento permanente, non ci sarà la possibilità di ottenere economie competitive.</p>
      <p sl="es">È questo, possiamo dire, il legame tra gli aspetti economici e sociali sostenuto dalla strategia di Lisbona dall’inizio, e ora è più evidente di quanto lo fosse nel 2005 o nel 2000.</p>
      <p sl="es">Infine, concordo con alcuni di voi, con l’onorevole Berès e altri, quando si tratta della necessità di coordinamento delle politiche economiche. Come ha affermato il Commissario Verheugen, non è possibile attuare molte delle riforme e delle politiche della strategia di Lisbona a livello europeo. Ciò che dobbiamo fare è coordinare meglio le politiche economiche degli Stati membri; l’Europa è dotata degli strumenti allo scopo, sono contenuti nella strategia di Lisbona, che è un esercizio di coordinamento in materia, e inequivocabilmente nell’unione economica e monetaria.</p>
      <p sl="es">Mi impegno a discutere tale aspetto con voi, in particolare dal mese di maggio, quando la Commissione presenterà una relazione e un orientamento basati su un’analisi che stiamo conducendo relativa ai primi dieci anni dell’unione economica e monetaria.</p>
    </intervention>
    <intervention id="2-269" speaker_id="28285" name="Margarita Starkevičiūtė" is_mep="True" mode="spoken">
      <p sl="lt">relatrice. – Desidero parlare del coordinamento. Sono state suggerite numerose proposte relative all’intervento da compiere per ottenerlo. A mio parere, se dovessimo attuarle tutte, provocherebbero una crisi economica senza precedenti nell’Unione europea.</p>
      <p sl="lt">L’azione appropriata è decidere in merito agli interventi e agli obiettivi prioritari. Non siamo nella posizione di cancellare povertà e privazione entro il 2010, come previsto nella strategia di Lisbona. Non sarebbe giusto incoraggiare una domanda aggregata in tutta l’UE. Qualora lo facessimo nei nuovi Stati membri, dovremmo gestire una crisi economica; le nostre economie si infiammerebbero.</p>
      <p sl="lt">Accade così che molto spesso non riusciamo a prestare attenzione a cosa stanno facendo i paesi vicini. Gli esperti hanno già dimostrato che il maggiore problema nell’UE è omettere di riconoscere il valore delle differenze nazionali e il tentativo di armonizzarle in modo eccessivo. Al fine di promuovere un successo individuale, occorre creare un ambiente favorevole. Concordo con il Commissario Verheugen che la politica dell’UE dovrebbe essere di cooperazione, non di dittatura.</p>
      <p sl="lt">Il mio paese di origine apparteneva all’Unione Sovietica, in cui si utilizzavano molti indicatori fissi, ognuno dei quali doveva essere raggiunto. Tuttavia, i negozi erano vuoti. Gli indicatori non sono un obiettivo in sé. Inoltre, non mi trovo d’accordo riguardo ai progetti volti a basare il modello sociale europeo sulla distribuzione di benefici, altrimenti la nostra prossima discussione sarà incentrata solo sulla migrazione. Tutto il mondo viene a chiederci benefici. Stiamo parlando della necessità di ottenere un contesto sociale in Europa che permetterebbe agli europei di trovare un’occupazione, di riconoscere il proprio posto nella vita ed esprimersi. Secondo me, si tratta del fine ultimo per l’Europa, nonché l’essenza del suo modello sociale e della vita.</p>
    </intervention>
    <intervention id="2-270" speaker_id="1405" is_mep="True" mode="spoken" role="Presidente">
      <p sl="unknown">Ho ricevuto due proposte di risoluzione conformemente all’articolo 103, paragrafo 2, del Regolamento.</p>
      <p sl="unknown">La discussione è chiusa.</p>
      <p sl="unknown">La votazione si svolgerà mercoledì 20 febbraio 2008.</p>
      <a text="(La seduta, sospesa alle 20.00, riprende alle 21.00)"/>
      <p sl="unknown">Dichiarazioni scritte (articolo 142)</p>
    </intervention>
    <intervention id="2-271" speaker_id="28199" name="Gábor Harangozó" is_mep="True" mode="written">
      <p sl="en">L’obiettivo di creare in Europa una società dinamica e innovativa, che conduca a crescita e occupazione entro il 2010, sarà raggiunto con successo soltanto tramite un approccio che prenda veramente in considerazione la lotta alla povertà e la dimensione sociale.</p>
      <p sl="en">Mentre si concentra nuovamente la strategia per la crescita e l’occupazione su un approccio migliore basato sui risultati, non si dovrebbero trascurare a nessun costo t inclusione sociale e norme ambientali per raggiungere obiettivi a livello economico. La prospettiva di creare nuovi posti di lavoro in un’economia basata sull’innovazione dovrebbe condurre a uno sviluppo nel settore dell’istruzione e della formazione al fine di migliorare la pari integrazione delle categorie più vulnerabili e svantaggiate della popolazione europea. Investimenti in innovazione, ricerca, trasporti ed efficienza energetica dovrebbero mirare a produrre vantaggi reali per i consumatori europei in un’Unione economica libera e di commercio equo. In effetti, la crescita economica non è un fine in sé e, certamente, i dati economici non vanno confusi con il benessere dei cittadini europei.</p>
      <p sl="en">Lo scopo effettivo della strategia di Lisbona alla fine dovrebbe ancora essere il miglioramento della qualità della vita per i nostri cittadini e le generazioni future; pertanto occorre una forte dimensione sociale.</p>
    </intervention>
    <intervention id="2-272" speaker_id="23806" name="Gyula Hegyi" is_mep="True" mode="written">
      <p sl="hu">Stiamo gradualmente giungendo alla fine del periodo di dieci anni nel corso dei quali si supponeva che l’Unione europea sarebbe diventata l’area economica più competitiva del mondo, dotata di una rete solida di sicurezza sociale e indicatori ambientali esemplari.</p>
      <p sl="hu">Non occorre essere molto audaci nel presagire che non saremo in grado di compiere miracoli nei prossimi due anni. L’obiettivo che ci eravamo prefissati era eccessivamente ambizioso, e i risultati sono stati piuttosto modesti. Se, tuttavia, prendiamo anche in considerazione il fatto che l’Unione europea abbia intrapreso un’espansione di proporzioni storiche, riunito l’Europa, creato una valuta comune ed elaborato una normativa comunitaria su numerose questioni per 27 paesi, allora in nessun modo dovremmo essere delusi dei risultati conseguiti.</p>
      <p sl="hu">Per quanto riguarda gli impegni ambientali, l’Europa continua in molti ambiti a rappresentare un esempio per il mondo in termini di dottrina e norme ecologiche. Siamo tuttavia pienamente consapevoli che esistono contraddizioni anche in questo settore. In alcuni Stati membri la normativa è lettera morta, e in certi casi i livelli ambientali ammissibili sono più permissivi rispetto a numerosi paesi terzi. Gli obiettivi di Lisbona sono quindi appropriati, ma applicarli nel periodo di consolidamento seguito al grande boom dell’allargamento dell’UE richiede uno sforzo molto maggiore che in passato.</p>
    </intervention>
    <intervention id="2-273" speaker_id="28424" name="Tunne Kelam" is_mep="True" mode="written">
      <p sl="en">Accolgo positivamente gli sforzi volti a ottenere gli obiettivi della strategia di Lisbona, ma non sono molto convinto che raggiungere tali progetti sia possibile in modo pratico entro la scadenza stabilita.</p>
      <p sl="en">Quindi, è estremamente importante porre l’accento sulla società della conoscenza. L’investimento sulla scienza nell’UE è minore rispetto agli Stati Uniti, e attualmente stiamo affrontando il fatto che non possiamo competere sul mercato mondiale nel settore delle invenzioni o della tecnologia. L’UE e i suoi Stati membri devono compiere maggiori sforzi e stanziare più risorse finanziarie al fine di sviluppare e aggiornare l’istruzione e la scienza europee.</p>
      <p sl="en">Il Mar Baltico è diventato un mare interno dell’Unione europea, caratterizzato da crescita economica stabile ed elevata. Questa regione è dotata del potenziale per diventare una delle più competitive del mondo.</p>
      <p sl="en">La strategia per il Mar Baltico prevede sviluppo e crescita sostenibili, anticipa e rileva tutti i settori che possono essere ulteriormente sviluppati, e che pertanto, forse, può essere in realtà l’unica regione a raggiungere effettivamente la strategia di Lisbona. Esorto quindi con insistenza l’UE, e in particolare gli Stati membri attorno al Mar Baltico, a usufruire appieno di tale strategia, che ha il potenziale di rappresentare una storia di successo per quella di Lisbona.</p>
    </intervention>
    <intervention id="2-274" speaker_id="33982" name="Marian-Jean Marinescu" is_mep="True" mode="written">
      <p sl="ro">Non è possibile ottenere gli obiettivi fondamentali della strategia di Lisbona senza sviluppare la competitività, tenendo in considerazione tutte le attuali sfide globali (globalizzazione, cambiamenti climatici, fluttuazioni sui mercati finanziari, apertura dei mercati internazionali).</p>
      <p sl="ro">Al fine di incrementare la competitività, l’UE dovrebbe accelerare i propri sforzi per realizzare una società basata sulla conoscenza e per migliorare costantemente la capacità amministrativa. Lo sviluppo di contesti stabili e la coerenza delle politiche industriali e del settore non possono essere ottenuti senza un funzionamento appropriato del potenziale locale e regionale, aumentando le competenze delle relative autorità, e rispettando appieno la diversità e il consolidamento di relazioni e scambi interregionali e transfrontalieri.</p>
      <p sl="ro">La Romania ha intenzione di seguire il processo di convergenza e di ridurre i divari esistenti al momento dell’adesione. Le sue risorse umane e materiali sono un’importante fonte di competitività per tutti gli Stati membri, che rappresenta uno dei principali vantaggi che l’ingresso del nostro paese ha offerto all’Unione.</p>
      <p sl="ro">Il potenziale di crescita dell’economia rumena, delle risorse energetiche e le risorse naturali complessive, la sua attrattiva e l’accessibilità territoriale sono un vantaggio per l’interdipendenza delle economie europee e noi facciamo affidamento sul sostegno solidale degli Stati membri più vecchi, in modo che, oltre qualsiasi ipotetica e temporanea divergenza, le risorse rumene dimostreranno di essere un beneficio per il loro effettivo potenziale, a vantaggio dell’Unione.</p>
    </intervention>
    <intervention id="2-275" speaker_id="2304" name="Esko Seppänen" is_mep="True" mode="written">
      <p sl="fi">L’UE ha molte buone intenzioni, una delle meno recenti è la strategia di Lisbona che ora stiamo discutendo e una delle più attuali è l’ultimo pacchetto energetico.</p>
      <p sl="fi">Gli strumenti impiegati per ottenere tali risultati non sono in linea con gli obiettivi. Si potrebbe ricapitolare affermando che la strategia di Lisbona non è stata attuata nella maniera stabilita e che gli Stati membri in effetti non si sono impegnati a sufficienza al fine di realizzare i propri obiettivi. In un certo modo è positivo: la strategia di Lisbona è destinata ad andare contro la costruzione di un’Europa socialista.</p>
      <p sl="fi">La mancata attuazione potrebbe inoltre introdurre gli obiettivi in materia di energia: non verranno raggiunti entro il 2020. I mercati si stanno muovendo in un’altra direzione, e l’UE non va contro le tendenze del mercato.</p>
      <p sl="fi">Considerata tale situazione, la strategia di Lisbona ha bisogno di essere riveduta: dovremmo contrastare il potere dei mercati.</p>
    </intervention>
  </section>
  <section id="creitem31" title="12. Tempo delle interrogazioni (interrogazioni alla Commissione)">
    <intervention id="2-278" speaker_id="21918" is_mep="True" mode="spoken" role="Presidente">
      <p sl="unknown">L’ordine del giorno reca le interrogazioni alla Commissione (B6-0010/2008).</p>
      <p sl="unknown">Saranno prese in esame le interrogazioni rivolte alla Commissione.</p>
      <p sl="unknown">Parte I</p>
    </intervention>
    <intervention id="2-279" speaker_id="21918" is_mep="True" mode="spoken" role="Presidente">
      <p sl="unknown">Annuncio l’</p>
      <p sl="unknown">interrogazione n. 39 dell’onorevole Anne E. Jensen (H-0051/08)</p>
      <p sl="unknown">Oggetto: Omologazione di velivoli da parte dell’EASA</p>
      <p sl="unknown">Nell’autunno 2007 tre velivoli del tipo Dash8 Q400 hanno registrato avarie rispettivamente ad Aalborg, Vilnius e Copenaghen. I rapporti provvisori delle autorità preposte indicano che le avarie del 9 e 12 settembre sono imputabili a difetti di costruzione, come convengono le autorità aeronautiche scandinave (SLV) e l’Agenzia europea per la sicurezza aerea (EASA). L’avaria del 27 ottobre è imputabile invece ad una combinazione di difetto di costruzione e conseguente disfunzione. Le autorità aeronautiche scandinave hanno introdotto un divieto di volo per il velivolo scandinavo e ha posto una serie di condizioni per la prosecuzione dei voli, mentre l’EASA ritiene che il difetto di costruzione in questione sia di secondaria importanza.</p>
      <p sl="unknown">Ha l’EASA il compito di garantire un elevato livello di sicurezza?</p>
      <p sl="unknown">Come è possibile che l’EASA e l’SLV valutino il caso in modo così divergente allorché l’ispezione eseguita dalla compagnia aerea ha dimostrato che 16 velivoli Dash8 Q400 su 18 presentano lo stesso difetto di costruzione o disfunzione come quello che ha provocato l’atterraggio di emergenza a Copenaghen?</p>
    </intervention>
    <intervention id="2-280" speaker_id="photo_generic" name="Jacques Barrot" is_mep="True" mode="spoken">
      <p sl="fr">Vicepresidente della Commissione . − Sono lieto di rispondere all’interrogazione posta dall’onorevole Jensen.</p>
      <p sl="fr">In attesa delle relazioni finali delle indagini sui tre incidenti che hanno coinvolto velivoli Dash8 Q400, la Commissione ritiene che sia prematuro fare congetture in merito ai fattori che hanno provocato questi particolari eventi, nonché a qualsiasi possibile errore di progettazione o difetto di costruzione.</p>
      <p sl="fr">Il compito dell’Agenzia europea per la sicurezza aerea è, naturalmente, garantire il più elevato livello di sicurezza possibile. L’Agenzia ha esaminato questo caso con molta attenzione, e sta continuando a farlo, considerato che nel mondo sono stati forniti 170 velivoli di questo tipo specifico e che quindi ancora oggi sono in funzione.</p>
      <p sl="fr">Secondo le informazioni dettagliate ricevute dall’EASA, in più occasioni ci sono stati contatti tra l’EASA, le autorità aeronautiche civili in Norvegia e Danimarca, la pertinente autorità canadese e il costruttore del velivolo. In seguito sono state compiute molte azioni al riguardo, inclusa la pubblicazione da parte dell’EASA delle direttive di navigabilità che forniscono le misure correttive da intraprendere.</p>
      <p sl="fr">Una valutazione dettagliata del meccanismo di ritrazione in questo tipo di velivolo ha portato l’EASA a concludere che la sicurezza del velivolo non fosse in dubbio. Le autorità scandinave avevano quindi raccomandato di rinnovare il certificato di navigabilità del velivolo, una volta applicate le misure correttive necessarie, ovviamente.</p>
      <p sl="fr">Le autorità scandinave hanno informato la compagnia aerea delle condizioni da rispettare al fine di rinnovare i certificati di navigabilità per la flotta degli aerei coinvolta. Tuttavia, la compagnia non ha ancora fornito la prova necessaria che i suoi velivoli siano stati sottoposti ai controlli e alle modifiche richieste.</p>
      <p sl="fr">A questo punto, l’Agenzia europea per la sicurezza aerea non è stata informata del fatto che le autorità danesi hanno rinnovato i certificati di navigabilità per la flotta di Q400 della SAS. L’EASA rimane in contatto con le autorità competenti nel tentativo di chiarire la questione.</p>
      <p sl="fr">Signor Presidente, questa era la risposta che intendevo fornire all’onorevole Jensen.</p>
    </intervention>
    <intervention id="2-281" speaker_id="4440" name="Anne E. Jensen" is_mep="True" mode="spoken">
      <p sl="da">Signor Presidente, desidero ringraziare il Commissario Barrot per la sua osservazione. È vero che la divergenza cui facevo riferimento nella mia interrogazione possa essere stata parzialmente corretta; tuttavia, permane il fatto che le autorità aeronautiche danesi non consentono ad aerei della SAS di decollare prima di aver risolto i loro problemi tecnici, mentre altre compagnie aeree stanno effettivamente impiegando velivoli che presentano tali problemi. Ritengo che la questione fondamentale in questo caso, a parte la discriminazione tra la SAS Scandinavian Airlines da un lato e le altre compagnie aeree quali Flybe , Augsburg , Tyrolean e Luxair dall’altro, sia che i cittadini possano non essere in grado di esigere sicurezza aerea. Che cosa farebbe, Commissario Barrot, per garantire che io possa essere sicura dell’autorità aeronautica comunitaria come di quelle nazionali, dal momento che dopo tutto è di tali autorità che stiamo discutendo?</p>
    </intervention>
    <intervention id="2-282" speaker_id="photo_generic" name="Jacques Barrot" is_mep="True" mode="spoken">
      <p sl="fr">Vicepresidente della Commissione . − L’EASA ha fornito istruzioni precise che, ove osservate, implicano che tali velivoli siano atti alla navigazione aerea. Pertanto non si tratta di un problema di sicurezza, ma solo che le autorità danesi non hanno informato l’EASA delle risposte della compagnia aerea in questione.</p>
      <p sl="fr">Onorevole Jensen, la realtà dei fatti è che l’EASA ha dato le istruzioni complete finalizzate a correggere i problemi che potrebbero sorgere dall’utilizzo di questo velivolo.</p>
      <p sl="fr">Per il momento l’EASA deve attendere i risultati delle indagini prima di esprimere un’opinione definitiva in merito, ma intendo sottolineare che l’Agenzia, ovviamente, ha fornito le istruzioni complete per un utilizzo sicuro di tali velivoli, che in effetti non hanno provocato incidenti in cui qualcuno è rimasto ferito, ma che sono stati nondimeno coinvolti, come lei ha affermato, in incidenti, e occorre intervenire per sistemare la situazione.</p>
    </intervention>
    <intervention id="2-283" speaker_id="28251" name="Jörg Leichtfried" is_mep="True" mode="spoken">
      <p sl="de">Signor Commissario, paradossalmente la situazione ora sembra essere che un’agenzia europea per la sicurezza aerea stia impedendo a un velivolo di volare, mentre un’altra, come quella austriaca, ritiene che, dopo tutto, potrebbe farlo. La mia domanda è la seguente: per l’EASA sarà più semplice intervenire adesso, grazie alle competenze più ampie che abbiamo deciso per questo settore, considerato che pare, come lei ha affermato, che la società che produce questi velivoli stia creando alcune difficoltà al momento? Qualora l’EASA possa fare ciò su cui ci siamo trovati d’accordo, ovvero infliggere sanzioni e non ritirare immediatamente una licenza, le cose saranno più semplici? Credo che in futuro per l’EASA sarà così grazie alle competenze che abbiamo deciso.</p>
    </intervention>
    <intervention id="2-284" speaker_id="photo_generic" name="Jacques Barrot" is_mep="True" mode="spoken">
      <p sl="fr">Vicepresidente della Commissione. – Consentitemi di chiarire che l’EASA ha fornito le istruzioni, e che tutte le compagnie sono tenute ad applicare le norme fissate dall’Agenzia.</p>
      <p sl="fr">La sua domanda va ben oltre tale aspetto tuttavia. Sì, l’EASA è responsabile quando si tratta di certificare aerei, e di concedere certificati di approvazione della progettazione in tutto il mondo, ma dipende dai controlli degli Stati membri dell’UE verificare se le norme congiunte sono applicate con uniformità.</p>
      <p sl="fr">In altre parole, come lei giustamente ha affermato, abbiamo esteso le competenze dell’Agenzia, ma non al punto in cui le autorità aeronautiche civili nei vari Stati membri non abbiano più alcuna responsabilità. Gli Stati membri devono assumersi le proprie responsabilità tramite queste autorità.</p>
      <p sl="fr">Un giorno probabilmente saremo in grado di andare oltre, ma per il momento l’EASA ha numerosi incarichi difficili da svolgere, e deve riuscire a continuare a verificare con grande attenzione l’applicazione delle norme congiunte mediante ispezioni negli Stati membri.</p>
      <p sl="fr">In questo caso particolare ritengo che l’EASA abbia fatto esattamente il necessario per garantire la sicurezza.</p>
    </intervention>
    <intervention id="2-285" speaker_id="21918" is_mep="True" mode="spoken" role="Presidente">
      <p sl="unknown">Annuncio l’</p>
      <p sl="unknown">interrogazione n. 40 dell’onorevole Jörg Leichtfried (H-1062/07).</p>
      <p sl="unknown">Oggetto: Trasparenza nelle retribuzioni dei dirigenti d’impresa</p>
      <p sl="unknown">Nell’intera Europa le retribuzioni dei dirigenti d’impresa continuano ad aumentare. In Austria per esempio le retribuzioni di base dei dirigenti d’impresa sono aumentate di circa il 3,7% dal 2006 al 2007, tuttavia hanno subito un incremento ancora maggiore le parti variabili della retribuzione. Con l’aumento delle retribuzioni aumenta anche l’interesse pubblico in merito all’effettiva remunerazione delle attività dei dirigenti d’impresa. Tra l’altro, visto che gli stipendi variabili non devono figurare nei bilanci, sono soprattutto gli azionisti a voler sapere l’uso dei loro soldi. Di conseguenza nella popolazione europea esiste una netta richiesta di maggiore trasparenza in merito alle retribuzioni dei dirigenti d’impresa.</p>
      <p sl="unknown">È la Commissione al corrente di tali sviluppi? Sono programmati atti legislativi europei per maggiore trasparenza delle retribuzioni dei dirigenti d’impresa oppure esiste già ora una legislazione in materia</p>
    </intervention>
    <intervention id="2-286" speaker_id="photo_generic" name="Charlie McCreevy" is_mep="True" mode="spoken">
      <p sl="en">Membro della Commissione . − Le retribuzioni dei dirigenti d’impresa rappresentano una questione attuale e lo sono da qualche tempo. In risposta, la Commissione ha intrapreso azioni volte ad aumentare la trasparenza in materia.</p>
      <p sl="en">La raccomandazione della Commissione adottata nel 2004 prevede una divulgazione annuale relativa alla politica aziendale sulla remunerazione dei dirigenti e alla retribuzione dei singoli amministratori. La Commissione ha inoltre dato un seguito a tale raccomandazione controllando se è effettivamente applicata dagli Stati membri. Di recente abbiamo condotto una verifica generale in merito.</p>
      <p sl="en">La vasta maggioranza degli Stati membri ha introdotto le norme di elevata divulgazione sulla retribuzione dei singoli esecutivi nel proprio sistema nazionale di governo societario o nella normativa vincolante. Tuttavia, soltanto circa il 60% degli Stati membri ha rispettato la raccomandazione per quanto riguarda la trasparenza sulla propria politica remunerativa. Pochi consigliano di votare questa disposizione durante l’assemblea generale dell’azienda. In quest’ambito esiste un margine di miglioramento.</p>
      <p sl="en">La Commissione valuterà anche la misura in cui le aziende aderiscono in pratica alle norme raccomandate di trasparenza. La retribuzione è un settore in cui alcune imprese hanno dimostrato forte riluttanza a divulgare informazioni, nonostante le raccomandazioni del sistema nazionale di governo societario. Esamineremo la questione.</p>
    </intervention>
    <intervention id="2-287" speaker_id="28251" name="Jörg Leichtfried" is_mep="True" mode="spoken">
      <p sl="de">Signor Commissario, lei stesso ha affermato che il 60% delle imprese ha intenzione di non fare nulla. Ora le chiedo: che cosa intende fare la Commissione?</p>
      <p sl="de">Procedo con la mia seconda domanda. Siamo adesso venuti a conoscenza di un caso attuale in Germania, relativo al fatto che questi gentiluomini, perché sono principalmente gentiluomini, non solo guadagnano molto denaro, ma non vogliono pagare le tasse su ciò che percepiscono, ed è il motivo per cui si rivolgono al Liechtenstein o altrove. Come intende agire la Commissione in futuro per porre fine a tali pratiche?</p>
    </intervention>
    <intervention id="2-288" speaker_id="photo_generic" name="Charlie McCreevy" is_mep="True" mode="spoken">
      <p sl="en">Membro della Commissione . − Per rispondere a entrambe le domande dell’onorevole deputato, posso affermare che sono questioni che dovrebbero essere trattate da uno Stato membro. Per replicare alla domanda riguardante ciò che intende fare la Commissione, faccio presente che la Commissione è già intervenuta.</p>
      <p sl="en">Il mio predecessore ha deciso di elaborare una raccomandazione in questo particolare settore. Perché ha optato per una raccomandazione anziché altro? Non ho dubbi che fosse per un’intera serie di ragioni, ma soprattutto per il fatto che non esiste un accordo atto a disporre in Europa di un sistema universale di governo societario o di un regime di diritto delle società. Non saremmo mai in grado di ottenere un tale accordo.</p>
      <p sl="en">Esistono molte differenze culturali nell’intera area, e sarebbe stata una delle ragioni per rafforzare la decisione del mio predecessore di elaborare una raccomandazione in materia.</p>
      <p sl="en">Per quanto riguarda la raccomandazione, il nostro studio ha mostrato che la maggior parte degli Stati membri ha introdotto le norme di elevata divulgazione in merito alla retribuzione dei singoli dirigenti nel sistema di governo societario, e alcuni le hanno inserite nel diritto avente valore vincolante. La maggioranza ha anche trattato la raccomandazione sulla trasparenza della politica remunerativa.</p>
      <p sl="en">La seconda domanda concernente gli oneri fiscali è certamente una questione da stabilire per ogni singolo Stato membro in qualsiasi modo ritengano opportuno e in conformità del proprio diritto nazionale.</p>
    </intervention>
    <intervention id="2-289" speaker_id="21918" is_mep="True" mode="spoken" role="Presidente">
      <p sl="unknown">Annuncio l’</p>
      <p sl="unknown">interrogazione n. 41 dell’onorevole Cristina Gutiérrez-Cortines (H-1041/07)</p>
      <p sl="unknown">Oggetto: Lavori del tracciato sotterraneo del treno ad alta velocità (AVE) in prossimità della Sagrada Familia</p>
      <p sl="unknown">Come è noto a tutti, la costruzione del tracciato sotterraneo del treno ad alta velocità in Spagna (AVE) nel territorio di Barcellona ha provocato numerosi spostamenti di terra e gallerie, mettendo a rischio le abitazioni e gli edifici in superficie, tra cui anche la chiesa della Sagrada Familia e altri monumenti storici.</p>
      <p sl="unknown">Dato che si tratta di un progetto sovvenzionato dall’UE, può la Commissione comunicare gli studi di impatto ambientale eseguiti (direttiva 85/337/CEE) e precisare se essi abbiano valutato i rischi per la Sagrada Familia e gli altri monumenti storici?</p>
      <p sl="unknown">Può inoltre la Commissione comunicare se tra i fascicoli pervenuti figura lo studio dell’università Pompeu Fabra che sconsiglia il tracciato sotterraneo a causa dei rischi che comporta per il complesso architettonico?</p>
    </intervention>
    <intervention id="2-290" speaker_id="photo_generic" name="Stavros Dimas" is_mep="True" mode="spoken">
      <p sl="el">Membro della Commissione . − Signor Presidente, per prima cosa desidero ricordare la decisione irremovibile della Commissione: per quanto un progetto possa essere utile o necessario, non dovrebbe mai essere realizzato a danno dell’ambiente, della salute pubblica o del patrimonio culturale di uno Stato membro.</p>
      <p sl="el">Gli Stati membri devono intraprendere tutte le azioni necessarie finalizzate a tutelare e salvaguardare il patrimonio culturale. Questo aspetto è particolarmente vero per i centri storici delle città, che talvolta sono sottoposti a pressioni aggiuntive per la crescente urbanizzazione.</p>
      <p sl="el">Per quanto riguarda l’interrogazione dell’onorevole deputato, vorrei sottolineare quanto segue: i progetti di costruzione della linea ferroviaria ad alta velocità Madrid-Saragozza-Barcellona sono stati solo in parte cofinanziati dal Fondo di coesione.</p>
      <p sl="el">Il fondo delle reti di trasporti transeuropee cofinanzia l’elaborazione di studi sui progetti lungo l’intero tratto del percorso, inclusa l’estensione da Barcellona a Gerona e Figueres.</p>
      <p sl="el">Ciononostante, le risorse dei fondi europei possono non essere state considerate o utilizzate per progetti connessi alla linea sotterranea. Si dovrebbe anche notare che la progettazione e il completamento dei progetti è di esclusiva responsabilità dello Stato membro, che ha il dovere di osservare e attuare rigorosamente le norme pertinenti del diritto comunitario.</p>
      <p sl="el">In questo caso particolare, non era previsto alcun finanziamento comunitario per il lavoro di preparazione sulla porzione che collega le stazioni Sants e Sagrega, o per l’apertura della galleria in prossimità della Sagrada Família. Pertanto la Commissione non è stata tenuta al corrente, né ha ricevuto una copia della valutazione d’impatto ambientale condotta dalle autorità spagnole.</p>
      <p sl="el">La Commissione sa che l’autorità spagnola competente, ovvero il segretariato generale per la prevenzione dell’inquinamento e del cambiamento climatico, ha approvato la valutazione d’impatto ambientale in seguito alla sua decisione del 30 maggio 2007. Il testo della decisione di approvazione è stato pubblicato nel giugno 2007 sulla gazzetta spagnola e contiene riferimento agli effetti che il progetto avrà sul patrimonio culturale, ad esempio sulla Sagrada Família.</p>
      <p sl="el">Infine, la Commissione non è stata informata dello studio condotto dall’università Pompeu Fabra. Le autorità spagnole sono responsabili di prendere in considerazione il contenuto degli studi, come in questo caso, e l’opinione pubblica.</p>
      <p sl="el">La Commissione continuerà a controllare la situazione. Speriamo che non si rechi alcun danno a questo monumento storico dell’eredità culturale appartenente alla città di Barcellona.</p>
    </intervention>
    <intervention id="2-291" speaker_id="4326" name="Cristina Gutiérrez-Cortines" is_mep="True" mode="spoken">
      <p sl="es">(Signor Presidente, non ho dubbi che siano state osservate correttamente le procedure giuridiche; dovremmo dire con un minimo di costrizione. Mi rivolgo alla Commissione per cercare il suo appoggio in quanto custode dei Trattati e faccio appello alla sua coscienza per respingere le misure e applicare in modo rigoroso la direttiva sull’impatto ambientale in merito.</p>
      <p sl="es">Il fatto che questa frazione di galleria non sarà finanziata dall’Unione europea è fuori proposito, dato che tutti siamo consapevoli che suddividere i progetti in sezioni è una prassi negativa e che, in effetti, l’Unione europea ha avuto occasione di criticare.</p>
      <p sl="es">Perché l’AVE non è stato dichiarato un progetto fondamentale che richiedeva studi d’impatto dettagliati, considerato che sappiamo che passerà al di sotto di zone molto sensibili quali Pedrera e, soprattutto, accanto alla Sagrada Família?</p>
      <p sl="es">Lo spirito dell’articolo 3 della direttiva VIA richiede che sia condotta una valutazione delle potenziali ripercussioni sul patrimonio culturale. La parete protettiva profonda 40 metri che sta per essere eretta, si trova solo a un metro e mezzo dalla facciata della Sagrada Família, che pesa 40 000 tonnellate.</p>
      <p sl="es">Inoltre, viste le caratteristiche del terreno e il fatto che la cattedrale sia un’opera estremamente complicata di un genio, tutto ciò che chiedo è che si ascoltino e si tengano in considerazione tutte le parti. Sono lieta che l’AVE sia in corso, ma non si tratta di una questione di gruppo politico, è stato il PP a cambiare strada e ora penso che dovrebbe essere cambiata nuovamente per percorrere via Valencia.</p>
    </intervention>
    <intervention id="2-292" speaker_id="photo_generic" name="Stavros Dimas" is_mep="True" mode="spoken">
      <p sl="el">Membro della Commissione . − Vorrei ancora una volta sottolineare che la Commissione non ha l’autorità per intervenire. Certamente l’onorevole deputato ha ragione nell’affermare che dobbiamo porre particolare attenzione nel conservare la nostra eredità culturale e in particolare quella dei nostri capolavori architettonici. Finora, tuttavia, non siamo stati avvisati di alcun pericolo: la bozza di valutazione ambientale condotta non ci è stata presentata come errata.</p>
      <p sl="el">Tutto quello che è stato sottoposto all’attenzione della Commissione è la questione delle petizioni presentata alla pertinente commissione del Parlamento europeo da parte dell’associazione Llave para Litoral , i cui membri vogliono un tracciato costiero diverso da quello sotterraneo.</p>
      <p sl="el">Questi, tuttavia, restano problemi delle autorità locali e regionali, e del governo centrale, da risolvere applicando la direttiva sulla valutazione d’impatto ambientale. Hanno l’obbligo di farlo al fine di conservare il nostro patrimonio culturale.</p>
    </intervention>
    <intervention id="2-293" speaker_id="28342" name="Maria Badia i Cutchet" is_mep="True" mode="spoken">
      <p sl="es">Signor Presidente, desidero solo aggiungere pochi dettagli e affermare, forse per tranquillizzare le persone, che sono disponibili dati geologici esaurienti per quanto riguarda questi lavori, che la tecnica di costruzione è appropriata per le condizioni del terreno, che sarà condotto un trattamento preventivo prima che inizino i lavori accanto alle strutture esistenti, che si svolgeranno costanti misurazioni al fine di individuare immediatamente la più lieve possibilità di movimento o di composizione del terreno, che non ci sarà alcun impatto negativo sulle strutture adiacenti e che saranno fornite garanzie di trasparenza in merito alle informazioni fornite al pubblico.</p>
      <p sl="es">Ciò che sto tentando di dire è che non credo che nessuno abbia maggiore interesse delle autorità spagnole, catalane e di governo locali, nel garantire che né a questo monumento storico, né agli abitanti della zona sia recato il benché minimo danno.</p>
    </intervention>
    <intervention id="2-294" speaker_id="photo_generic" name="Stavros Dimas" is_mep="True" mode="spoken">
      <p sl="el">Membro della Commissione . − Non penso di avere nulla da aggiungere alle informazioni che l’onorevole deputato ci ha fornito.</p>
    </intervention>
    <intervention id="2-296" speaker_id="21918" is_mep="True" mode="spoken" role="Presidente">
      <p sl="unknown">Annuncio l’</p>
      <p sl="unknown">interrogazione n. 42 dell’onorevole Marie Panayotopoulos-Cassiotou (H-1049/07)</p>
      <p sl="unknown">Oggetto: Inclusione del greco antico e del latino nell’indicatore europeo di competenza linguistica</p>
      <p sl="unknown">Stante l’intenzione della Commissione di stabilire un indicatore europeo di competenza linguistica per le cinque lingue più parlate (COM(2005)0356), può essa far sapere in che misura intende includere il latino e il greco antico nei programmi di apprendimento mirato delle lingue europee, dal momento che queste due lingue costituiscono i fondamenti delle lingue europee e molte loro parole vengono utilizzate in tutte quante le lingue europee indipendentemente dalla loro origine?</p>
      <p sl="unknown">Basandosi sull’importanza di dette lingue, l’Unione europea dei filologi (Euroclassica) ha già proceduto a fissare i livelli e certificare la conoscenza della lingua latina e mira a creare un analogo programma per quella greca antica. L’apprendimento delle due lingue classiche darà la possibilità di approfondire i fondamenti della civiltà europea e stringerà i rapporti fra i cittadini europei, laddove la certificazione della loro conoscenza costituirà una qualifica in più nella vita professionale.</p>
    </intervention>
    <intervention id="2-297" speaker_id="photo_generic" name="Leonard Orban" is_mep="True" mode="spoken">
      <p sl="ro">Membro della Commissione . − La comunicazione della Commissione, dal titolo “L’Indicatore europeo di competenza linguistica”, adottata nel 2005, proponeva un approccio strategico particolareggiato per condurre un’indagine europea sulle competenze linguistiche come uno strumento che consentirà di raccogliere i dati necessari per la compilazione di un indicatore in materia e migliorare la conoscenza relativa all’insegnamento delle lingue straniere.</p>
      <p sl="ro">Sulla base di questo, nel maggio 2006 il Consiglio ha presentato le proprie conclusioni su una serie di problemi fondamentali concernenti l’indicatore europeo di competenza linguistica. Per quanto riguarda la lingua straniera da esaminare, il Consiglio ha stabilito che l’indicatore europeo di competenza linguistica dovrebbe essere deciso per le lingue ufficiali dell’Unione europea. Ciò significa che questo progetto è finalizzato solo alle lingue vive. Di conseguenza, la possibilità di sottoporre a test il latino o il greco antico non è stata presa in considerazione.</p>
      <p sl="ro">Per ragioni pratiche, il Consiglio ha concluso che, nel corso della prima fase dell’indagine europea sulle competenze linguistiche, tale competenza degli allievi sarà valutata per la prima e la seconda lingua fra le lingue straniere ufficiali più studiate nell’Unione europea, ovvero inglese, francese, tedesco, spagnolo e italiano, e i dati andranno raccolti in base a tre fattori: lettura, ascolto e scrittura.</p>
      <p sl="ro">Ciononostante, lo strumento per i test sarà disponibile per tutti i paesi che intendono assicurare che le prove, diverse da quelle per queste cinque lingue straniere, possano essere integrate come opzione nazionale. La Commissione prenderà inoltre l’iniziativa di garantire che la fase successiva dell’indagine riguardi tutte le lingue ufficiali europee studiate nell’Unione europea.</p>
    </intervention>
    <intervention id="2-298" speaker_id="28571" name="Marie Panayotopoulos-Cassiotou" is_mep="True" mode="spoken">
      <p sl="el">Signor Presidente, vedo che l’insegnamento non rientri nella sua sfera di responsabilità, né la divulgazione, e nemmeno, come ho citato per iscritto, la conservazione del patrimonio comune che deriva dalle lingue classiche.</p>
      <p sl="el">Tale aspetto è incluso nelle sue responsabilità oppure no? Questa è la prima domanda. La seconda è: il programma europeo di ricerca è collegato alla ricerca su queste lingue o no? Lei ha qualche dettaglio in merito alla questione?</p>
    </intervention>
    <intervention id="2-299" speaker_id="photo_generic" name="Leonard Orban" is_mep="True" mode="spoken">
      <p sl="ro">Membro della Commissione . − L’interrogazione che è stata posta era connessa all’indicatore europeo di competenza linguistica. Come ho risposto, soltanto le lingue ufficiali dell’Unione europea sono oggetto di tale iniziativa. Dall’altro lato, la Commissione europea non è in possesso di informazioni relative a possibili ricerche o studi condotti negli Stati membri o in regioni degli Stati membri concernenti le lingue menzionate.</p>
    </intervention>
    <intervention id="2-300" speaker_id="28574" name="Manolis Mavrommatis" is_mep="True" mode="spoken">
      <p sl="el">Signor Commissario, in quanto relatore sull’indicatore europeo di competenza linguistica, dovrei sottolineare che il compito di tale parametro è valutare a intervalli regolari la competenza generale delle lingue moderne di tutti gli Stati membri.</p>
      <p sl="el">Abbiamo concordato che il presente indicatore avrebbe inizialmente valutato le competenze linguistiche nelle cinque lingue più diffuse nei sistemi educativi dell’UE: inglese, francese, tedesco, italiano e spagnolo.</p>
      <p sl="el">Ciononostante, il Parlamento ha chiesto alla Commissione e al Consiglio di intraprendere le azioni necessarie al fine di estendere quanto prima questa indagine a uno spettro più ampio di lingue ufficiali dell’Unione, a condizione che ciò non vada a discapito dell’insegnamento o dello sviluppo delle lingue moderne.</p>
      <p sl="el">Il Commissario può rendere noto a quale fase siamo giunti e, se possibile, quali lingue saranno incluse nella prossima fase?</p>
    </intervention>
    <intervention id="2-301" speaker_id="2229" name="Bernd Posselt" is_mep="True" mode="spoken">
      <p sl="de">Signor Commissario, nell’ex monastero di Haindorf, nella Boemia settentrionale, esiste un centro congressi polacco-tedesco-ceco in cui tutte le iscrizioni e le indicazioni sono in latino. Non potremmo fare lo stesso negli edifici delle istituzioni europee?</p>
      <p sl="de">Seconda proposta: non potremmo elaborare un testo in latino per l’inno europeo che ognuno possa cantare all’unisono, che i singoli Stati membri possono tradurre nella loro lingua, mentre il testo comune sarebbe in latino?</p>
    </intervention>
    <intervention id="2-302" speaker_id="photo_generic" name="Leonard Orban" is_mep="True" mode="spoken">
      <p sl="ro">Membro della Commissione . − Per quanto riguarda l’indicatore europeo di competenza linguistica, come ho ribadito e come lei ha giustamente osservato, nella prima fase saranno valutate soltanto cinque lingue.</p>
      <p sl="ro">Attualmente, il programma è il seguente: quest’anno stiamo elaborando un progetto pilota e nel 2009 realizzeremo tutti i preparativi per tale valutazione, in modo da disporre di risultati chiari della situazione riguardante queste cinque lingue. In seguito, come ho affermato nel mio intervento, la Commissione ha intenzione di estendere tale indicatore a tutte le lingue ufficiali. Ciononostante, è ancora prematuro per stabilire il momento preciso in cui si attuerà questa estensione. Dobbiamo certamente osservare ed esaminare nel dettaglio i risultati della valutazione relativa all’indicatore sulle cinque lingue con cui abbiamo iniziato.</p>
      <p sl="ro">Dall’altro lato, per quanto riguarda la seconda domanda che lei ha posto, l’obiettivo della Commissione europea è difendere la diversità linguistica. Da questo punto di vista, tramite tutte le azioni intraprese, la Commissione europea mira a tutelare sia le lingue ufficiali che le altre lingue parlate nell’Unione europea. Abbiamo 23 lingue ufficiali, oltre 60 regionali, lingue minoritarie e meno usate. Da questo punto di vista, gli interventi avviati sono finalizzati in particolare a queste lingue che abbiamo definito lingue vive.</p>
      <p sl="ro">In merito all’inno europeo, naturalmente i pareri differiscono. Non è compito della Commissione europea decidere in materia.</p>
    </intervention>
    <intervention id="2-303" speaker_id="21918" is_mep="True" mode="spoken" role="Presidente">
      <p sl="unknown">Annuncio l’</p>
      <p sl="unknown">interrogazione n. 43 dell’onorevole Bernd Posselt (H-0002/08)</p>
      <p sl="unknown">Oggetto: Promozione delle minoranze linguistiche</p>
      <p sl="unknown">Quali minoranze linguistiche sono state promosse nel 2007 dalla Commissione e quali possibilità ravvisa essa di promuovere maggiormente, nel biennio 2008-2009, anche le minoranze tedesche? </p>
    </intervention>
    <intervention id="2-304" speaker_id="photo_generic" name="Leonard Orban" is_mep="True" mode="spoken">
      <p sl="ro">Membro della Commissione . − Nell’invito a presentare proposte del 2007, sono stati selezionati ai fini del finanziamento nel programma di apprendimento permanente una rete e tre progetti che si rivolgono alle lingue minoritarie.</p>
      <p sl="ro">Attività chiave 2: le lingue straniere. La rete progettata per promuovere la diversità linguistica, coordinata dalla Welsh Language Board , è rivolta alle seguenti lingue: basco, bretone, catalano, cornico, frisone orientale, gaelico scozzese, frisone settentrionale, gallese, frisone occidentale, slovacco, ladino, galiziano, friulano, sardo, estone, irlandese, lettone, lituano, maltese, finlandese e svedese.</p>
      <p sl="ro">L’Ufficio europeo per le lingue meno diffuse è uno dei partner di questo progetto triennale, volto a facilitare lo scambio di attuale buona prassi e lo sviluppo di idee nuove e innovative nel settore della pianificazione dell’istruzione e della lingua nel quadro delle lingue regionali, minoritarie, indigene, transfrontaliere, dei paesi più piccoli e quelle meno diffuse. I progetti triennali finanziati nel 2007 includono lingue minoritarie e del mondo quali catalano, basco, sardo, siciliano, irlandese, russo, arabo e hindi .</p>
      <p sl="ro">Per il periodo 2008-2010, verrà data priorità ai progetti finalizzati alle lingue europee meno diffuse. Nel quadro del programma 2007-2013 per l’apprendimento permanente, tutte le lingue sono idonee al finanziamento, incluse pertanto le minoranze che parlano tedesco.</p>
    </intervention>
    <intervention id="2-305" speaker_id="2229" name="Bernd Posselt" is_mep="True" mode="spoken">
      <p sl="de">Signor Commissario, ho capito correttamente che le minoranze tedesche non possono ricevere sostegno fino al 2013? È il caso tuttavia di minoranze reali ed effettive, ad esempio, come i tedeschi in Repubblica ceca, i polacchi in Lituania e in Repubblica ceca, eccetera. Pertanto, se dispongono di progetti culturali o riguardanti i mezzi di comunicazione, al momento non possono ricevere alcun sostegno. Ho forse frainteso?</p>
    </intervention>
    <intervention id="2-306" speaker_id="photo_generic" name="Leonard Orban" is_mep="True" mode="spoken">
      <p sl="ro">Membro della Commissione . − Probabilmente non sono stato abbastanza chiaro. Di certo non ho affermato che certe lingue, comprese quelle tedesche, potrebbero essere finanziate solo dopo il 2013. La risposta è categorica. Nel programma di apprendimento permanente, tutte le lingue parlate nell’Unione europea, quindi, ovviamente, anche quelle tedesche, sono atte a ricevere finanziamenti. L’unico aspetto importante è la qualità del progetto o dei progetti presentati. Pertanto, la mia risposta è, categoricamente, che tali lingue possono essere finanziate nel programma di apprendimento permanente, compreso il periodo tra il 2008 e il 2013. Ribadisco, incluso questo periodo.</p>
    </intervention>
    <intervention id="2-307" speaker_id="21918" is_mep="True" mode="spoken" role="Presidente">
      <p sl="unknown">Annuncio l’</p>
      <p sl="unknown">interrogazione n. 44 dell’onorevole Seán Ó Neachtain (H-0010/08)</p>
      <p sl="unknown">Oggetto: Lingue meno utilizzate in Europa</p>
      <p sl="unknown">Può la Commissione dichiarare se nel prossimo futuro intende avviare nuovi programmi per promuovere l’uso delle lingue meno utilizzate in Europa e precisare la natura di tali programmi e il probabile sostegno finanziario che potrebbe essere dato a tali programmi?</p>
      <p sl="unknown">L’interrogazione n. 45 riceverà risposta per iscritto. </p>
    </intervention>
    <intervention id="2-308" speaker_id="photo_generic" name="Leonard Orban" is_mep="True" mode="spoken">
      <p sl="ro">Membro della Commissione . − La Commissione non ha intenzione di proporre un nuovo programma di promozione concreta dell’utilizzo delle lingue meno diffuse in Europa nel prossimo futuro. In effetti, la nuova elaborazione di programmi della Commissione per il 2007-2013, vale a dire il programma di apprendimento permanente, offre un’ampia serie di possibilità di finanziamento per queste lingue. Tutte le lingue sono ammissibili a tale programma.</p>
      <p sl="ro">I fondi sono accessibili in tutti e quattro i sottoprogrammi del programma di apprendimento permanente: COMENIUS, ERASMUS, GRUNDTVIG e LEONARDO. Tali finanziamenti sono inoltre possibili nella sezione trasversale di nuova creazione del programma di apprendimento permanente, soprattutto mediante l’attività principale (le lingue straniere), che propone il finanziamento di progetti e reti con lo scopo istituito di promuovere l’apprendimento delle lingue straniere e della diversità linguistica.</p>
      <p sl="ro">In seguito all’invito a presentare proposte del 2007, sono stati scelti per il finanziamento una rete e tre progetti finalizzati alle lingue meno diffuse in quanto parte dell’attività chiave 2. Per il periodo 2008-2010, sarà data priorità ai progetti mirati alle lingue meno diffuse in Europa. Nel 2008, il bilancio messo a disposizione per l’attività chiave 2 è pari a 9,9 milioni di euro, ma, considerando che il finanziamento di attività e progetti linguistici è parte di una tendenza dominante, sono disponibili ulteriori fondi nel quadro del programma di apprendimento permanente.</p>
    </intervention>
    <intervention id="2-309" speaker_id="22861" name="Seán Ó Neachtain" is_mep="True" mode="spoken">
      <p sl="ga">Signor Presidente, desidero ringraziare il Commissario per la sua risposta. Ammette, tuttavia, che è importante favorire le lingue meno utilizzate nel proprio contesto e non legarle in modo eccessivo con l’apprendimento permanente? Queste lingue sono vulnerabili e, se non ricevono un sostegno efficace, lo saranno maggiormente in futuro. Com’è ovvio, il sostegno finanziario è essenziale, ma lo è ancora di più quello simbolico. Il Commissario conviene che occorrerebbe aumentare questo tipo di sostegno aumentato?</p>
    </intervention>
    <intervention id="2-310" speaker_id="photo_generic" name="Leonard Orban" is_mep="True" mode="spoken">
      <p sl="ro">Membro della Commissione . − Posso soltanto ribadire ciò che ho appena affermato, ovvero che, grazie alle azioni intraprese dalla Commissione europea per sostenere la diversità linguistica, non solo sono promosse le 23 lingue ufficiali, ma anche le altre lingue parlate nell’Unione europea, incluse le lingue regionali e quelle meno diffuse. Inoltre, tramite i dati forniti, ho dimostrato che questo sostegno è concreto, un importante aiuto finanziario volto allo sviluppo di queste lingue.</p>
    </intervention>
    <intervention id="2-311" speaker_id="28115" name="Mairead McGuinness" is_mep="True" mode="spoken">
      <p sl="ga">Signor Presidente, il mio collega, l’onorevole Seán Ó Neachtain, parla fluentemente l’irlandese. Io, tuttavia, non sono in grado di fare lo stesso e me ne scuso.</p>
      <p sl="en">Potrei porle una domanda? Condivido la premessa della sua risposta. Il denaro è importante, ma non è più importante sapere come insegnare meglio le lingue? In paesi quali l’Irlanda, in cui le persone, come me, vorrebbero ardentemente parlare la lingua, ma si sono imbattute in un sistema che non ha dato loro la possibilità di farlo, occorre trovare metodi di insegnamento per far sì che si possa usare la propria lingua madre, poiché desidereremmo veramente farlo.</p>
    </intervention>
    <intervention id="2-313" speaker_id="photo_generic" name="Leonard Orban" is_mep="True" mode="spoken">
      <p sl="ro">Membro della Commissione . − La Commissione europea intende presentare una nuova strategia relativa al multilinguismo nella seconda metà del 2008. In tale strategia, la componente educativa avrà un peso rilevante. La costituzione e i metodi di insegnamento delle lingue straniere svolgeranno un ruolo molto importante.</p>
      <p sl="ro">Per quanto riguarda la lingua irlandese, vorrei informarvi che di recente sono stato a Dublino, ho avuto l’opportunità di discutere con le autorità irlandesi, in quell’occasione e in seguito, e ho insistito sulla necessità di una formazione il più ampia possibile di persone in grado di lavorare, a livello comunitario e non solo, come traduttori o interpreti. Si tratta di un fattore essenziale al fine di riuscire a garantire una posizione del tutto identica per l’irlandese, insieme alle altre lingue ufficiali dell’Unione.</p>
    </intervention>
    <intervention id="2-314" speaker_id="34231" name="Evgeni Kirilov" is_mep="True" mode="spoken">
      <p sl="en">Signor Presidente, ho veramente atteso di avere una risposta da parte del Commissario questa sera. Viene concessa la parola ai deputati per esprimere dichiarazioni e interrogazioni. Ho una domanda e vorrei avere una risposta. È molto semplice. Questa sera è stato sprecato tempo in dichiarazioni. Potrebbe, in questo caso, far sì che il signor Commissario replichi in modo rapido? Dopodiché non porrò alcuna domanda specifica.</p>
    </intervention>
    <intervention id="2-315" speaker_id="21918" is_mep="True" mode="spoken" role="Presidente">
      <p sl="unknown">Onorevoli deputati, quando le persone chiedono di prendere la parola, non posso prevedere se faranno dichiarazioni o porranno una domanda. Non ho ancora tale facoltà mentale, né poteri di divinazione. È mio dovere gestire il tempo secondo le regole e le abitudini dell’Aula, e purtroppo non ho tempo da concederle. È pregiudizievole per i nostri deputati che hanno presentato interrogazioni. Devo sottolineare che solo per questa sessione sono state proposte 70 interrogazioni alla Commissione. Ovviamente non è possibile rispondere a 70 interrogazioni. Abbiamo delle norme e dobbiamo rispettarle. Mi scuso sinceramente e comprendo la sua frustrazione. Se fossi in lei, al suo posto mi sentirei frustrato anch’io, ma non sono in grado di risponderle. Il Commissario, naturalmente, in ogni caso, le fornirà una risposta per iscritto e lei potrà quindi ottenere una replica. Spero comprenda.</p>
    </intervention>
    <intervention id="2-316" speaker_id="21918" is_mep="True" mode="spoken" role="Presidente">
      <p sl="unknown">Annuncio l’</p>
      <p sl="unknown">interrogazione n. 46 dell’onorevole Claude Moraes (H-1047/07)</p>
      <p sl="unknown">Oggetto: Fondi di sviluppo regionale e gruppi minoritari</p>
      <p sl="unknown">La maggior parte dei fondi strutturali per lo sviluppo regionale per il periodo 2007-2013 è stata assegnata. Ciò considerato, in che modo intende garantire la Commissione che tali fondi non siano usati in maniera discriminatoria e assicurare che anche le minoranze etniche, in particolare i Rom, ne beneficino?</p>
      <p sl="unknown">Intende pubblicare le informazioni relative ai fondi ricevuti dai diversi gruppi etnici minoritari? </p>
    </intervention>
    <intervention id="2-317" speaker_id="photo_generic" name="Danuta Hübner" is_mep="True" mode="spoken">
      <p sl="en">Membro della Commissione . − Signor Presidente, mi permetta di affermare che, nel corso del processo di elaborazione della nuova generazione di programmi della politica di coesione per il periodo 2007-2013, la Commissione ha insistito sul fatto che, durante le trattative, la questione dei Rom, che è di particolare importanza per l’onorevole deputato, fosse inclusa nella progettazione e nella programmazione. Devo ammettere che gli Stati membri hanno reagito in modo positivo inserendo la questione dei Rom come tematica trasversale in numerosi quadri nazionali di riferimento strategico e inoltre tramite riferimenti diretti in programmi operativi. Questo aspetto è particolarmente evidente in paesi quali Ungheria, Repubblica ceca, Slovacchia, Romania, Bulgaria, Estonia e Spagna, ma anche Polonia, Slovenia, Lituania e Finlandia.</p>
      <p sl="en">A causa del metodo decentralizzato di gestione dei Fondi strutturali, per la Commissione non è possibile individuare chiaramente quali progetti sono mirati e quali lo saranno in futuro, nonché quanto denaro sarà disponibile per la questione dei Rom. Tuttavia, la nostra presenza nella commissione di controllo per il periodo 2000-2006 dimostra in modo evidente che esiste un gran numero di programmi e progetti molto interessanti e complementari che appoggiano l’inclusione dei Rom. In numerosi programmi FES e FESR, sono compresi stanziamenti specifici per l’attuazione o il sostegno all’inclusione dei Rom in maniera indiretta, mediante riferimenti ai gruppi vulnerabili. Ad esempio questo è il caso di Estonia, Finlandia e Polonia.</p>
      <p sl="en">In merito al problema della pubblicazione dei dati, devo dire che, per il periodo 2007-2013, agli Stati membri, come probabilmente sa, si richiede di divulgare i dettagli dei beneficiari secondo ciascun programma, ma questo sistema non si estende in maniera esplicita a individuare la loro origine etnica. Ciononostante, in base all’elenco che riceveremo, saremo in grado di riconoscere le aree in cui è attiva la politica europea.</p>
      <p sl="en">Consentitemi di aggiungere che la DG REGIO ha elaborato, per il periodo 2007-2013, una serie di orientamenti sul lavoro interno della Commissione in merito alla questione dei Rom, che sono stati utilizzati in seno ai servizi nel periodo di programmazione. Esiste un gruppo di interservizi sui Rom presieduto dalla DG REGIO che si occupa dei Fondi strutturali.</p>
      <p sl="en">Vorrei anche dire che in molti Stati membri, e l’Ungheria ne è un ottimo esempio, abbiamo condotto sistemi realizzati appositamente per il processo di una nuova politica regionale. In Ungheria, ad esempio, c’è una rete di consulenti di origine Rom per assistere i candidati Rom nella preparazione del progetto a differenti livelli. La Commissione attualmente sta inoltre elaborando, e sarà presentata entro giugno 2008, una valutazione generale degli strumenti e delle politiche comunitari, tra cui i Fondi strutturali, e sul loro impatto sull’inclusione dei Rom.</p>
    </intervention>
    <intervention id="2-318" speaker_id="4519" name="Claude Moraes" is_mep="True" mode="spoken">
      <p sl="en">Signora Commissario, la ringrazio per la sua risposta molto esauriente. Desidero anche ringraziarla per il suo recente lavoro nel mio collegio elettorale a Londra nel risolvere i problemi relativi ai Fondi strutturali.</p>
      <p sl="en">Posso far sì che approfondisca la questione di individuare se le minoranze etniche sono in effetti trattate nel modo appropriato? In dicembre, il Consiglio europeo ha chiesto specificamente a lei e alla Commissione di verificare tale problema. Ritiene, a parte la risposta completa che mi ha concesso, ci sia un margine per indicare se ci si sta occupando effettivamente dei Rom e di altri gruppi, o se il denaro è filtrato in altri ambiti? Esiste un margine per lei per analizzare tale questione?</p>
    </intervention>
    <intervention id="2-319" speaker_id="photo_generic" name="Danuta Hübner" is_mep="True" mode="spoken">
      <p sl="en">Membro della Commissione . − In realtà è il Commissario Špidla che ha il compito di preparare il documento della Commissione in risposta alla richiesta del Consiglio. Ciononostante, tramite i gruppi di interservizi tutti stiamo prendendo parte al processo.</p>
      <p sl="en">Come ho affermato, disporremo delle informazioni grazie alla relazione sui beneficiari finali, pertanto conosceremo che cosa è stato fatto per i Rom o per altre minoranze. Non abbiamo a disposizione dati suddivisi per etnia riguardanti le origini dei beneficiari. Nondimeno, l’area in cui il progetto sarà operativo, sarà assolutamente chiara, di modo che, in base a ciò, sapremo molto di più del periodo 2007-2013 di quanto sappiamo finora.</p>
      <p sl="en">La Commissione, nella sua funzione di osservatore nel sistema di gestione delle commissioni negli Stati membri, sta anche considerando e partecipando in maniera attiva alla valutazione dell’assegnazione di fondi nelle aree importanti per le minoranze etniche, in modo da ottenere generi diversi di informazioni. Tuttavia, devo ammettere che non disponiamo di uno strumento qualificato per individuare l’intero margine d’intervento che si svolge mediante tale politica, ma siamo del tutto consapevoli e stiamo cogliendo tutte le opportunità a nostra disposizione.</p>
      <p sl="en">Staremo a vedere. Ora stiamo preparando il materiale del documento della Commissione per il Consiglio. Verificheremo inoltre dove saranno le zone problematiche, quelle dove non abbiamo informazioni e che tipo di azione è ancora necessaria.</p>
    </intervention>
    <intervention id="2-320" speaker_id="28571" name="Marie Panayotopoulos-Cassiotou" is_mep="True" mode="spoken">
      <p sl="el">Signor Presidente, dovrei chiedere alla signora Commissario se famiglie monoparentali e povere sono incluse nella definizione di gruppi vulnerabili, se rappresentano gruppi minoritari o meno. Inoltre, è possibile combinare i criteri e aumentare le prestazioni per questo tipo di gruppi?</p>
    </intervention>
    <intervention id="2-321" speaker_id="photo_generic" name="Danuta Hübner" is_mep="True" mode="spoken">
      <p sl="en">Membro della Commissione . − Mi permetto di affermare soltanto che nulla è stato escluso. Con il vostro appoggio stiamo preparando i regolamenti. Siamo stati sensibili ai gruppi vulnerabili, e ci sono evidenti riferimenti al regolamento generale del FESR per quanto riguarda, ad esempio, le politiche per le pari opportunità. Pertanto si tratta di una priorità.</p>
      <p sl="en">Esiste anche il sistema di presentazione di relazioni sul metodo di applicazione delle politiche per le pari opportunità nella nuova generazione di programmi della politica di coesione. La misura in cui è utilizzato dagli Stati membri, dalle regioni, dipende da quanto sono forti i partner che partecipano a tutte le strutture dei fondi di gestione in tale processo. Si tratta di uno sforzo congiunto.</p>
      <p sl="en">La Commissione ha realizzato il quadro generale, al fine di includere tutti i gruppi vulnerabili. Il suo utilizzo dipende non solo dalla Commissione, ma anche dagli Stati membri. Invito con insistenza tutti i presenti interessati a verificare che tale aspetto sia preso in considerazione.</p>
      <p sl="en">Gli Stati membri sono ora nella fase del processo di decisione relativo ai parametri selettivi, e la Commissione vi partecipa. Ciononostante, dipende dagli Stati membri e dai partner , poiché le commissioni di controllo includono tutte le parti sociali. Spero che tutti i soggetti, insieme alla Commissione, sottoporranno questi problemi all’attenzione degli Stati membri, e che i parametri selettivi comprenderanno criteri che ci consentano di avere nei nostri programmi la piena rappresentanza di tutti i gruppi vulnerabili.</p>
    </intervention>
    <intervention id="2-322" speaker_id="21918" is_mep="True" mode="spoken" role="Presidente">
      <p sl="unknown">Annuncio l’</p>
      <p sl="unknown">interrogazione n. 47 dell’onorevole Jim Higgins (H-1057/07)</p>
      <p sl="unknown">Oggetto: Fondi regionali UE destinati all’Irlanda nel periodo 2007-2013</p>
      <p sl="unknown">Può la Commissione indicare se è soddisfatta del livello di parità regionale dei finanziamenti UE a favore dell’Irlanda per il periodo 2007-2013 approvati di recente? Può altresì indicare se guarda con preoccupazione a quanto indicano i dati, e cioè che le due macroregioni irlandesi non hanno un’evoluzione convergente, dal momento che la regione BMW (Border, Midland and Western Region) seguita a registrare ritardi rispetto alla regione S&amp;E (Southern and Eastern Region), sulla quale continua peraltro a concentrarsi la spesa governativa? </p>
    </intervention>
    <intervention id="2-323" speaker_id="photo_generic" name="Danuta Hübner" is_mep="True" mode="spoken">
      <p sl="en">Membro della Commissione . − Per quanto riguarda l’Irlanda e gli stanziamenti per il periodo 2007-2013 e la divisione tra le due principali regioni, faccio presente che la regione Border, Midlands and Western (BMW), che è una regione che sta facendo il proprio ingresso nel secondo obiettivo, riceverà un finanziamento pro capite quattro volte maggiore rispetto a quello della regione vicina, la più fiorente regione Southern and Eastern della Repubblica.</p>
      <p sl="en">Dei 901 milioni di euro totali stanziati per l’Irlanda, 457 milioni di euro andranno alla regione BMW e 293 milioni di euro alla regione Southern and Eastern .</p>
      <p sl="en">Ci sono inoltre 150 milioni di euro disponibili per i programmi di cooperazione, che si traducono in un’assegnazione pro capite di circa 400 euro nella regione BMW e di circa 95 euro nella regione Southern and Eastern.</p>
      <p sl="en">Desidero anche sottolineare che la regione BMW ha registrato ottimi risultati nel recente periodo di programmazione, con il sostegno dei Fondi strutturali dell’UE. La regione ha già raggiunto il 102,9% della media del PIL dell’UE-27 pro capite nel 2004. Ma riconosco che il divario nel PIL regionale per la BMW e la regione vicina resta una sfida, ragione per cui speriamo che nei programmi per il periodo 2007-2013, nell’ambito del FES e del FESR, assisteremo a un’ulteriore riduzione di tale divario.</p>
    </intervention>
    <intervention id="2-324" speaker_id="28117" name="Jim Higgins" is_mep="True" mode="spoken">
      <p sl="ga">Signor Presidente, desidero ringraziare la signora Commissario. Vorrei soffermarmi sul piano stradale principale, che è molto importante nelle aree più remote. Nel 2006, sono stati completati 14 piani stradali, ma nessuno nella regione BMW. Nello stesso anno, erano in fase di realizzazione nuovi piani stradali, ma solo uno di questi nella zona occidentale, nella regione BMW.</p>
      <p sl="ga">Nello stesso anno, sono stati avviati 11 piani stradali che prevedevano 222 chilometri, ma solo due piani di 25 chilometri erano compresi nell’area occidentale. Lei ha ragione nell’affermare che, analizzando ad esempio il PIL o il PNL, è evidente che il divario sta aumentando e occorre intervenire.</p>
    </intervention>
    <intervention id="2-325" speaker_id="photo_generic" name="Danuta Hübner" is_mep="True" mode="spoken">
      <p sl="en">Membro della Commissione . − Apprezzo molto il suo intervento. Vorrei affermare inoltre che per i prossimi anni saremo qui con la regione BMW. Come sapete, i tagli agli stanziamenti per il periodo 2007-2013 all’Irlanda sono stati estremamente consistenti, e ciò ha naturalmente avuto un impatto sull’entità del lavoro che possiamo svolgere insieme negli anni a venire.</p>
      <p sl="en">Vorrei anche annunciare che la buona notizia per l’Irlanda è la presenza della strategia spaziale nazionale irlandese, un programma nazionale che riconosce i diversi livelli di crescita economica, sia tra le regioni che nella regione BMW. Speriamo che questo sforzo congiunto di assistenza europea e irlandese faccia sì che la regione BMW progredisca più rapidamente in termini di crescita.</p>
      <p sl="en">Consentitemi anche un commento personale. Tutti sappiamo che l’Irlanda negli anni è stata un destinatario brillante dei fondi europei e ha adottato una strategia molto saggia, che ha condotto a un grande miglioramento in termini di sviluppo generale, se valutato in base al PIL pro capite . Tuttavia, è vero che la scelta non è stata l’infrastruttura, che ora rappresenta un problema, e a cui non è possibile fornire un contributo poiché l’Irlanda ha già promosso il programma Obiettivo 1, in cui avrebbero potuto esserci ulteriori investimenti nelle infrastrutture. Perciò si è trattato di una scelta molto diversa da quella della Spagna o del Portogallo, ma non sta a me giudicare.</p>
    </intervention>
    <intervention id="2-326" speaker_id="21918" is_mep="True" mode="spoken" role="Presidente">
      <p sl="unknown">Annuncio l’</p>
      <p sl="unknown">interrogazione n. 48 dell’onorevole Brian Crowley (H-0008/08)</p>
      <p sl="unknown">Oggetto: Sostegno dell’UE per il processo di pace in Irlanda</p>
      <p sl="unknown">Può dichiarare la Commissione qual è l’entità del sostegno finanziario accordato all’Irlanda del Nord nel quadro del Fondo strutturale nel periodo 2007-2013? Può dichiarare qual è l’entità del sostegno finanziario che ha elargito a favore del processo di pace in Irlanda del Nord dal 1994 nell’ambito dei programmi dei Fondi strutturali europei, del programma transfrontaliero Interreg, del Fondo dell’UE per la pace e attraverso il Fondo internazionale per l’Irlanda?</p>
    </intervention>
    <intervention id="2-327" speaker_id="photo_generic" name="Danuta Hübner" is_mep="True" mode="spoken">
      <p sl="en">Membro della Commissione . − Ognuno in quest’Aula saprà che la Commissione è da anni un partner molto forte e presente nel processo di pace e riconciliazione nell’Irlanda del Nord.</p>
      <p sl="en">Per il periodo 2007-2013, nell’intera Irlanda del Nord saranno investiti oltre 1,2 miliardi di euro. Questa somma proviene dal Fondo sociale europeo, ma ci sarà anche un finanziamento supplementare di 477 milioni di euro stanziato a titolo del programma PEACE 3. Si aggiungono anche i programmi IFI e INTERREG 4, che investiranno non solo nell’Irlanda del Nord, ma anche nelle regioni di frontiera irlandesi.</p>
      <p sl="en">Guardando al passato, che rientra nella domanda, per quanto riguarda i periodi 1994-1999 e 2000- 2006, l’UE ha investito oltre 2 miliardi di euro per il primo periodo, e quasi 1,8 miliardi di euro per il secondo. Pertanto, nell’intero periodo 1994-2013, avremo stanziato quasi 5 miliardi di euro nell’Irlanda del Nord.</p>
      <p sl="en">L’aspetto importante ora, con i nuovi esperti e il nuovo approccio e impegno da parte della Commissione europea, è poter ottenere vantaggi mediante e oltre gli stanziamenti finanziari, derivanti da un maggiore coinvolgimento dell’Irlanda del Nord nelle politiche europee. È su questo che stiamo lavorando, insieme al governo dell’Irlanda del Nord e ad altri partner .</p>
    </intervention>
    <intervention id="2-328" speaker_id="22861" name="Seán Ó Neachtain" is_mep="True" mode="spoken">
      <p sl="ga">in sostituzione dell’autore. – Signora Commissario, il contributo al processo di pace nell’Irlanda del Nord e nelle regioni limitrofe è stato molto positivo. Signora Commissario, può sostenere se tale iniziativa proseguirà una volta terminato il periodo di spesa nel 2013?</p>
    </intervention>
    <intervention id="2-329" speaker_id="28117" name="Jim Higgins" is_mep="True" mode="spoken">
      <p sl="ga">Signor Presidente, mi trovo pienamente d’accordo con il collega, l’onorevole Seán Ó Neachtain, e ringraziamo di cuore l’Unione europea per il suo contributo finanziario all’Irlanda del Nord, soprattutto alla regione di frontiera. È meraviglioso che ora ci sia la pace e vorremmo ringraziare l’Unione europea per il suo sostegno. Analizzando i dati, e di recente ho elaborato una relazione sul Fondo internazionale per l’Irlanda, è possibile notare che sono stati creati oltre cinquemila posti di lavoro grazie a tale Fondo. Ciononostante, condivido appieno la domanda posta dal collega Seán Ó Neachtain.</p>
    </intervention>
    <intervention id="2-330" speaker_id="photo_generic" name="Danuta Hübner" is_mep="True" mode="spoken">
      <p sl="en">Membro della Commissione . − In risposta alla domanda se saremo ancora presenti in Irlanda del Nord dopo il 2013, vorrei affermare che l’IFI, che, come sapete, non è un programma della Commissione a cui Consiglio e Commissione stanno contribuendo, terminerà nel 2010. Quindi, non sappiamo se la comunità internazionale intenderà proseguire con una seconda fase o edizione di tale programma.</p>
      <p sl="en">Per quanto riguarda i programmi europei, l’Irlanda del Nord è un Obiettivo 2. Mi auguro sinceramente che continueremo con questo programma, poiché non credo in una politica regionale che è solo per una parte dell’Europa ed esclude le altre. Qualora non ci fosse l’Obiettivo 2, non sarà prevista alcuna qualifica per l’Irlanda del Nord.</p>
      <p sl="en">Tuttavia, ritengo anche che la cooperazione transfrontaliera e transnazionale a cui partecipa l’Irlanda del Nord, soprattutto al nuovo programma transfrontaliero mediante “C”, è molto importante, poiché pensiamo che tale cooperazione interregionale, con una dimensione transfrontaliera, sia fondamentale per avvicinare l’Irlanda del Nord all’Europa e per collaborare con altre regioni e Stati membri. Pertanto è una questione aperta. La Commissione sarà certamente coinvolta nel sostenere l’idea di proseguire quanto intrapreso in loco .</p>
    </intervention>
    <intervention id="2-331" speaker_id="21918" is_mep="True" mode="spoken" role="Presidente">
      <p sl="unknown">Annuncio l’</p>
      <p sl="unknown">interrogazione n. 49 dell’onorevole David Martin (H-1061/07)</p>
      <p sl="unknown">Oggetto: Fondi strutturali europei</p>
      <p sl="unknown">È la Commissione a conoscenza del fatto che, in base ai nuovi orientamenti operativi in vigore in Scozia, i progetti devono raggiungere un bilancio minimo di £ 200.000 per poter accedere ai Fondi strutturali europei? È la Commissione del parere che si tratti di una discriminazione iniqua nei confronti dei progetti di piccole dimensioni ma degni di nota?</p>
      <p sl="unknown">Le interrogazioni dalla 50 alla 54 riceveranno risposta per iscritto. </p>
    </intervention>
    <intervention id="2-332" speaker_id="photo_generic" name="Danuta Hübner" is_mep="True" mode="spoken">
      <p sl="en">Membro della Commissione . − La Commissione è consapevole della soglia introdotta dalle autorità scozzesi. Vorrei far notare che tali autorità sono state del tutto trasparenti, durante le trattative, in merito alla questione di introdurre la soglia; si sono dimostrate trasparenti non solo nei confronti della Commissione, nei nostri contatti, ma anche in Scozia, nel processo di consultazione con tutte le parti interessate e i partner del paese.</p>
      <p sl="en">Desidero sottolineare che esiste un’interpretazione assolutamente chiara che la soglia introdotta non esclude i piccoli progetti, ma mira a incoraggiare il raggruppamento a livello tematico o regionale di questi progetti al fine di raggiungere il limite necessario. Le autorità scozzesi si sono impegnate a garantire assistenza ai titolari di piccoli progetti, affinché i progetti inferiori al limite possano in qualsiasi momento essere presentati a un organismo amministrativo intermedio, che li unirà, ove possibile, al fine di realizzare una proposta più strategica.</p>
      <p sl="en">Questo intervento, in effetti, è finalizzato a ridurre il rischio economico e di audit di finanziare piccoli progetti. Mira inoltre a promuovere collegamenti tra piccoli progetti, di renderli parte di una strategia completa, a ridurre gli oneri amministrativi, considerati spesso una barriera per tali progetti. Pertanto, l’intenzione è buona, ed esiste un metodo per aiutare i progetti a diventare pacchetti più consistenti che saranno quindi presentati per la richiesta di fondi.</p>
    </intervention>
    <intervention id="2-333" speaker_id="1403" name="David Martin" is_mep="True" mode="spoken">
      <p sl="en">Signora Commissario, molto brevemente, poiché so di dover combattere contro il tempo: se le autorità scozzesi venissero da lei e le proponessero un limite inferiore, ciò sarebbe possibile, e lo considererebbe in modo comprensivo?</p>
    </intervention>
    <intervention id="2-334" speaker_id="photo_generic" name="Danuta Hübner" is_mep="True" mode="spoken">
      <p sl="en">Membro della Commissione . − Assolutamente sì. La risposta sarebbe sicuramente sì.</p>
    </intervention>
    <intervention id="2-335" speaker_id="21918" is_mep="True" mode="spoken" role="Presidente">
      <p sl="unknown">Annuncio l’</p>
      <p sl="unknown">interrogazione n. 55 dell’onorevole Georgios Papastamkos (H-1044/07)</p>
      <p sl="unknown">Oggetto: Creazione di un’Autorità europea del mercato delle telecomunicazioni</p>
      <p sl="unknown">Tra le proposte avanzate dalla Commissione nel contesto dell’imminente revisione del quadro normativo per le telecomunicazioni figura la creazione di un’Autorità europea del mercato delle telecomunicazioni. Tale Autorità dovrebbe, fra l’altro, assumere il ruolo svolto fino ad oggi dal Gruppo dei regolatori europei (ERG) e coordinare l’azione delle autorità nazionali di regolamentazione.</p>
      <p sl="unknown">Ha la Commissione preso in considerazione le reazioni manifestate dalle autorità nazionali di regolamentazione nel loro complesso riguardo ai poteri e alle competenze della proposta Autorità comunitaria? Quali saranno le linee di demarcazione tra le competenze delle autorità nazionali di regolamentazione e quelle della nuova Autorità europea? </p>
    </intervention>
    <intervention id="2-336" speaker_id="photo_generic" name="Viviane Reding" is_mep="True" mode="spoken">
      <p sl="en">Membro della Commissione . − Il deputato si riferisce alla proposta della Commissione di stabilire un’autorità europea del mercato delle comunicazioni elettroniche. Riteniamo che debba esistere un ente separato, non dipendente dalla Commissione e responsabile nei confronti del Parlamento europeo, e che questo ente potrebbe collaborare con la Commissione nell’affrontare i restanti problemi di incoerenza delle norme, che conduce alla frammentazione dei mercati europei.</p>
      <p sl="en">Ho in corso contatti con le autorità nazionali di regolamentazione (ANR) e prendo in considerazione le loro opinioni concernenti le competenze e le responsabilità dell’autorità proposta.</p>
      <p sl="en">Per quanto riguarda il gruppo dei regolatori europei (ERG), che ha espresso la preferenza per un rafforzamento del proprio modello, nell’ottica di continuare a migliorare le qualità, la coerenza e il coordinamento delle norme in Europa, vorrei solo citare quanto dichiarato dal gruppo stesso: “SE l’Europa intende assumere il ruolo di leader nell’economia globale, i suoi 27 paesi membri avranno bisogno di collaborare al fine di garantire che il settore commerciale possa trarre pieno vantaggio del mercato europeo”. Tale affermazione significa che non è fattibile oggi, e che occorre trovare soluzioni in modo che sia realizzabile in futuro.</p>
      <p sl="en">La valutazione d’impatto che accompagna le proposte di revisione indica che l’autorità europea contribuirebbe a migliorare l’efficienza del processo decisionale, in particolare in materia di azioni transfrontaliere. Occorre tale fattore per costruire il mercato interno.</p>
      <p sl="en">In quanto Commissione siamo quindi giunti alla conclusione che esiste la necessità di un ente separato stabilito in seno alla struttura istituzionale comunitaria esistente, poiché attualmente l’ERG è al di fuori della struttura, si tratta di un’organizzazione privata. All’interno della struttura istituzionale, si rafforzerebbero le competenze delle ANR, assumendo le funzioni dell’ERG e attribuendo loro un fondamento nel diritto comunitario.</p>
      <p sl="en">In merito alla questione della distribuzione delle competenze, l’autorità assisterà la Commissione in questioni aventi un impatto sul mercato interno, avrà una rispettiva natura transfrontaliera, si avvarrà delle competenze e del lavoro quotidiano di regolamentazione dei regolatori nazionali. Questo sistema, basato sull’esperienza di 27 regolatori nazionali e su quella acquisita dall’Agenzia europea per la sicurezza delle reti e dell’informazione (ENISA), mira a consolidare la coerenza e la coesione delle norme dell’UE, migliorando il processo decisionale e contribuendo a promuovere un elevato ed effettivo livello di sicurezza delle reti e dell’informazione.</p>
    </intervention>
    <intervention id="2-337" speaker_id="28572" name="Georgios Papastamkos" is_mep="True" mode="spoken">
      <p sl="el">Signora Commissario, se un cittadino europeo è soggetto a una disposizione amministrativa, a quale dei tre organismi deve rivolgersi a tutela dei suoi legittimi interessi: alle autorità di regolamentazione nazionale, all’autorità europea del mercato delle comunicazioni elettroniche appena istituita, o alla Commissione?</p>
      <p sl="el">Le decisioni dell’autorità appena istituita saranno esecutive? La stessa Commissione ha intenzione di sostenere i costi aggiuntivi che sorgeranno dalla proposta revisione del quadro legislativo, considerato lo sviluppo asimmetrico delle strutture delle telecomunicazioni esistente tra gli Stati membri più nuovi e quelli più vecchi?</p>
    </intervention>
    <intervention id="2-338" speaker_id="photo_generic" name="Viviane Reding" is_mep="True" mode="spoken">
      <p sl="en">Membro della Commissione . − Ogni cittadino ha il diritto di reclamare se qualcosa non funziona. Se fossi un cittadino comune, il primo soggetto a cui mi rivolgerei sarebbe la commissione per le petizioni del Parlamento europeo, poiché è la sede in cui interviene la voce del Parlamento. Il secondo modo è attraverso la trasparenza, che è un elemento essenziale di tutte le nostre norme.</p>
      <p sl="en">La Commissione ha tentato di ottenere tale trasparenza. Forse vi ricorderete, ad esempio, in merito al roaming vocale, che i cittadini non erano stati informati su dove avrebbero potuto ricevere informazioni relative alle strutture di prezzo, finché la Commissione non istituì un sito Internet in cui reperire tali dati. È stata la prima volta in cui ha funzionato la trasparenza.</p>
      <p sl="en">Nella nuova riforma, abbiamo anche fatto della trasparenza la regola e non l’eccezione, non solo per quanto riguarda le strutture di prezzi, ma anche, ad esempio, dove sono presenti violazioni della sicurezza o della vita privata. In questi casi, gli operatori hanno l’obbligo di informare i consumatori. Dopo aver detto ciò, i cittadini potranno ancora reclamare secondo il metodo ordinario e le antiche regole di telecomunicazione.</p>
    </intervention>
    <intervention id="2-339" speaker_id="21918" is_mep="True" mode="spoken" role="Presidente">
      <p sl="unknown">Annuncio l’</p>
      <p sl="unknown">interrogazione n. 56 dell’onorevole Giovanna Corda (H-1045/07)</p>
      <p sl="unknown">Oggetto: Accesso di tutti i cittadini alla banda larga negli Stati membri</p>
      <p sl="unknown">Il 13 novembre 2007 la Commissione ha approvato alcune proposte di riforma del quadro regolamentare per le comunicazioni elettroniche. Può la Commissione indicare in che misura essa intende intervenire presso gli Stati membri in maniera rapida ed efficace affinché i mercati di banda larga siano accessibili a tutti i cittadini, quando le notevoli differenze che si registrano nei prezzi attuali dimostrano che tale obiettivo è molto lontano?</p>
      <p sl="unknown">Come può la Commissione, d’altro canto, garantire che esista un’effettiva concorrenza e che vengano sanzionate le pratiche contrarie alla libera concorrenza che impediscono l’apertura di tali mercati? </p>
    </intervention>
    <intervention id="2-340" speaker_id="photo_generic" name="Viviane Reding" is_mep="True" mode="spoken">
      <p sl="en">Membro della Commissione . − La banda larga è il futuro di Internet , e non vorremmo che fosse accessibile solo ad alcuni. Questa è la ragione per cui la società dell’informazione per tutti rappresenta uno dei presupposti della strategia di Lisbona per mercati aperti e competitivi. Oggi, a causa dei nostri strumenti di regolamentazione, anche prima della riforma, consentire questo approccio aperto al quadro per le comunicazioni elettroniche, sostenuto anche dalle norme generali in materia di concorrenza, ha reso i mercati eccessivamente aperti alla concorrenza, fattore che, a sua volta, ha condotto alla diffusione delle reti di accesso a banda larga in Europa.</p>
      <p sl="en">Sono preoccupata del fatto che in alcuni paesi abbia funzionato in modo positivo – si tratta dei paesi in cui la concorrenza opera in modo appropriato, in cui i tassi di penetrazione oscillano tra il 37% e il 40% –, mentre in altri i tassi di penetrazione sono molto modesti. Vorrei eliminare tale variazione e portare in cima coloro che si trovano nella categoria molto bassa. Questo è il motivo per cui la Commissione propone, in quanto parte della riforma, di consentirle di sopraintendere agli obblighi regolamentari posti in essere dalle autorità nazionali di regolamentazione, sostenuta dalla possibilità delle autorità nazionali di regolamentazione di imporre una separazione funzionale laddove ritengano necessario al fine di aprire i mercati.</p>
      <p sl="en">In parallelo, la Commissione si occupa del comportamento anticoncorrenziale in quanto elemento prioritario. Ad esempio, nel 2003 abbiamo inflitto ammende a France Télécom e Deutsche Telekom per comportamento abusivo sui mercati di banda larga e, più recentemente, il 4 luglio 2007, la Commissione ha comminato una sanzione a Telefónica per aver abusato della propria posizione dominante comprimendo il margine sul mercato spagnolo di banda larga.</p>
      <p sl="en">Vorrei anche ribadire che nel maggio 2006 è stata presentata una comunicazione relativa a colmare il divario nella banda larga. Credo veramente che la banda larga sia necessaria a tutti, ed è questa la ragione per cui riteniamo occorra disporre di strategie nazionali per la banda larga che riflettano esigenze regionali e locali.</p>
      <p sl="en">Passando alla domanda relativa alla trasparenza, la Commissione è in procinto di avviare un portale web , che dovrebbe essere operativo nei mesi di maggio-giugno 2008, sulla questione della banda larga e dei cittadini.</p>
      <p sl="en">Ultimo ma non meno importante, la Commissione esprime un parere favorevole riguardo all’’impiego di finanziamenti pubblici, inclusi i fondi UE (Fondi strutturali), al fine di estendere la banda larga in zone in cui l’utilizzo commerciale è inadeguato. Sono già stati elaborati progetti in merito.</p>
      <p sl="en">Appoggiamo inoltre lo sviluppo di società dell’informazione mediante la politica regionale. Una stima provvisoria fissa gli investimenti a circa 15 miliardi di euro, il 4,4% della spesa totale per il periodo 2007-2013, di cui 2,2 miliardi di euro dovrebbero essere utilizzati per infrastrutture di banda larga. Tramite questi sforzi combinati, ci auguriamo che i dati di penetrazione attuali, tra cui figurano, a proposito, quattro leader mondiali nella penetrazione della banda larga, faranno sì che molti più paesi, nel mondo e in particolare in Europa, assumano un ruolo primario.</p>
    </intervention>
    <intervention id="2-341" speaker_id="39023" name="Giovanna Corda" is_mep="True" mode="spoken">
      <p sl="fr">Signora Commissario, ha dovuto imporre prezzi massimi per il roaming , e la scorsa settimana ha dichiarato che potrebbe essere costretta a fare lo stesso con la posta elettronica.</p>
      <p sl="fr">Nel prossimo futuro, sarà obbligata anche a controllare i prezzi di accesso a Internet a livello europeo?</p>
      <p sl="fr">So che esistono progetti di armonizzazione in alcuni paesi, che ridurranno il numero di operatori. Tale situazione implicherà un abbassamento dei prezzi? Ne dubito, se non le spiace che lo dica, signora Commissario.</p>
    </intervention>
    <intervention id="2-342" speaker_id="photo_generic" name="Viviane Reding" is_mep="True" mode="spoken">
      <p sl="en">Membro della Commissione . − Signor Presidente, per rispondere all’onorevole Corda, desidero sottolineare che non interveniamo affatto sui prezzi di mercato; solitamente lasciamo che sia il mercato a risolvere tali problemi. Tuttavia, se il mercato non è in grado di agire, i politici devono tenere conto delle proprie responsabilità. Questo è ciò che abbiamo fatto con il roaming vocale, ed è ciò che non intendo fare con gli sms e il roaming di dati.</p>
      <p sl="en">Questo è il motivo per cui, in base al mio obbligo in conformità del regolamento relativo al roaming vocale, su cui il Parlamento mi ha chiesto di presentare un’analisi della situazione nel 2008, ho appena trasmesso un chiaro avvertimento all’industria, dichiarando in termini indubbi che, qualora non abbassasse i prezzi, i regolatori, incluso il Parlamento europeo, saranno costretti a intervenire. Tuttavia, al mercato deve sempre essere prima concessa una possibilità, e soltanto se non è in grado di risolvere il problema, i politici dovrebbero agire.</p>
      <p sl="en">Che cosa accadrà con il mercato di banda larga? Non lo so. Al momento, tutto ciò di cui sono a conoscenza è che in Europa ci sono quattro paesi a essere i migliori al mondo in termini di penetrazione del mercato, davanti a Giappone e Corea del Sud, e ben più avanti degli USA. Possiamo osservare che si tratta di mercati competitivi, in cui esistono numerose offerte, e il consumatore è finalmente libero di scegliere qualunque servizio sia meglio per lui.</p>
      <p sl="en">Questo dovrebbe essere il sistema di funzionamento del mercato. Solo se il mercato non è operativo dovrebbe essere disciplinato. Si tratta del lavoro dei regolatori. Per consentire loro di agire in modo più efficiente e pratico, facendo sì che il mercato unico passi alla fase successiva, poiché è la carta decisiva dell’Europa in un mondo globalizzato, sto proponendo di riformare il diritto alla base dei mercati delle telecomunicazioni. Sto presentando questa iniziativa, che attualmente è in discussione in sede di Parlamento, in modo che i consumatori abbiano una scelta effettiva.</p>
      <p sl="en">Al momento, troppe persone, e non solo privati, ma anche PMI, non dispongono di un accesso alla banda larga. In futuro non avranno accesso, tramite la banda larga, a sviluppi a livello sociale, e ritengo sia una condizione inaccettabile. La banda larga per tutti rappresenta pertanto un obiettivo politico. Si può ottenere se riusciamo a riformare i mercati delle telecomunicazioni in modo da introdurre una concorrenza autentica tra gli operatori, e quindi una scelta nei servizi da offrire ai cittadini.</p>
    </intervention>
    <intervention id="2-343" speaker_id="21918" is_mep="True" mode="spoken" role="Presidente">
      <p sl="unknown">Annuncio l’</p>
      <p sl="unknown">interrogazione n. 57 dell’onorevole Gay Mitchell (H-1051/07)</p>
      <p sl="unknown">Oggetto: Sicurezza Internet</p>
      <p sl="unknown">Mentre continuiamo a beneficiare di vantaggi importanti che derivano dal progresso nella tecnologia delle comunicazioni e dell’informazione, il rischio che i bambini siano esposti a materiale inadatto o illegale è enormemente aumentato, la UE ha approvato nel 2005 il Programma Internet più sicura per lottare contro i contenuti illegali e indesiderati particolarmente in relazione ai bambini.</p>
      <p sl="unknown">La Commissione vorrà riferire su quali risultati si sono ottenuti in questo importante settore politico e in particolare quali miglioramenti reali si possono individuare per migliorare la sicurezza di Internet negli Stati membri? </p>
    </intervention>
    <intervention id="2-344" speaker_id="photo_generic" name="Viviane Reding" is_mep="True" mode="spoken">
      <p sl="en">Membro della Commissione . − Signor Presidente, la tematica mi preme molto, poiché riguarda i bambini e la loro sicurezza. Ritengo che la nuova tecnologia sia meravigliosa per i bambini, ma presenta anche rischi che dobbiamo contrastare.</p>
      <p sl="en">È la ragione per cui abbiamo istituito due vaste reti europee: la rete di hotline INHOPE, a cui le persone possono comunicare contenuto illegale, e la rete di sensibilizzazione INSAFE, che mira a diffondere la consapevolezza sull’utilizzo sicuro delle tecnologie on line per i bambini, i genitori, le scuole, i politici e i mezzi di comunicazione. Queste reti sono organizzate conformemente al programma inteso a promuovere un uso più sicuro di Internet e sono iniziative paneuropee uniche nel loro genere.</p>
      <p sl="en">Le hotline INHOPE sono presenti in 24 paesi europei, e hanno anche una diffusione internazionale con membri di Asia e Stati Uniti. La quantità di rapporti su materiale relativo ad abusi su minori elaborata dalla rete e trasmessa alle autorità giudiziarie è aumentata del 15% negli ultimi anni, perciò possiamo realmente notare l'importanza di queste hotline .</p>
      <p sl="en">La seconda rete è INSAFE, che coordina centri di sensibilizzazione in 23 paesi europei e ogni anno organizza inoltre la giornata “Safer Internet” , che quest’anno si è svolta il 12 febbraio. Abbiamo istituito il Forum paneuropeo dei giovani, cui hanno partecipato numerosi deputati e rappresentanti dell’industria per parlare direttamente delle proprie esperienze con la rete a scopo di socialità e l’utilizzo del cellulare.</p>
      <p sl="en">La rete UE Kids on line coordina ricercatori di 21 paesi che concentrano i loro studi sulla sicurezza dei minori on line , ogni anno il forum Safer Internet unisce organizzazioni non governative, esperti del settore e politici al fine di discutere il metodo finalizzato a combattere in maniera efficiente i contenuti illegali, Web 2.0 e altri relativi argomenti. Il programma incoraggia inoltre l’impegno del settore privato. Il programma Safer Internet Plus terminerà nel dicembre 2008, ragione per cui il Parlamento avrà al più presto la possibilità di considerare la revisione di questo programma per il periodo 2009-2013. Sono certa che il Parlamento rivestirà un ruolo attivo in questo processo decisionale.</p>
      <p sl="en">Abbiamo finora osservato risultati positivi e possiamo consolidarli. Il problema non sta diventando meno grave, continua a crescere, pertanto ritengo che tali programmi dovrebbero proseguire.</p>
    </intervention>
    <intervention id="2-345" speaker_id="28112" name="Gay Mitchell" is_mep="True" mode="spoken">
      <p sl="en">Signora Commissario, la ringrazio per la risposta. Dato che il problema sta crescendo ed è destinato ad aggravarsi, può confermare che raccomanderà di continuare anche a rafforzare il bilancio? Lo stanziamento per gli ultimi cinque anni era pari a 45 milioni di euro.</p>
      <p sl="en">È a conoscenza del fatto che un’indagine del 2003 ha indicato che il 40% dei minori ha dichiarato che le persone incontrate soltanto on line hanno chiesto loro di vedersi di persona, e che, nel 2006, il 22% dei minori ha effettivamente partecipato a un incontro di persona? Il 51% non ha mai raccontato l’accaduto ai genitori o agli insegnanti. In tale contesto, quali obiettivi si è posta, quali misure ha stabilito in previsione di tali obiettivi, e che progressi sarà in grado di riferire in Parlamento nel momento in cui rinnoveremo questo programma per il periodo fino al 2013? Sono fortemente a favore del presente programma e la esorto, signora Commissario, a perseguire qualsiasi risorsa necessaria volta a farlo progredire.</p>
    </intervention>
    <intervention id="2-346" speaker_id="28115" name="Mairead McGuinness" is_mep="True" mode="spoken">
      <p sl="en">La ringrazio per la sua risposta, signora Commissario. Posso domandarle quale azione intende intraprendere la Commissione per intensificare il proprio lavoro con i genitori? Si tratta di un problema reale. I minori, purtroppo, in quest’ambito sono più avvantaggiati di noi. Temo il fatto che questo programma terminerà nel 2008, e sono anche consapevole che non tutti ne sono a conoscenza, anche se molti lo sanno. Spero che terrà in considerazione questo aspetto, e credo che debba fare di più, in modo proattivo, per incoraggiare la sensibilizzazione.</p>
    </intervention>
    <intervention id="2-347" speaker_id="photo_generic" name="Viviane Reding" is_mep="True" mode="spoken">
      <p sl="en">Membro della Commissione . − Concordo pienamente con i deputati. In effetti è un problema serio. Per una volta, i minori nella nostra società sanno più dei genitori, cosa che non è negativa, ma crea difficoltà a questi ultimi nell’aiutare i bambini a superare il problema. Tra l’altro, non riguarda solo i genitori, ma anche i nonni, in quanto molto spesso i nonni sono i primi a regalare un cellulare ai nipoti per comunicare con loro, nonché ovviamente gli educatori.</p>
      <p sl="en">A tale proposito, non proponiamo solo di ampliare il programma con un bilancio maggiore pari a 55 milioni di euro (spero che il Parlamento lo aumenti), ma stiamo anche collaborando con organizzazioni private, come SchoolNet . Il programma SchoolNet è presente in numerose scuole europee e affronta realmente tale problema onde far sì che i bambini siano consapevoli dei rischi e dimostrare loro che non tutti coloro con cui potrebbero entrare in contatto sono raccomandabili. Fornisce inoltre informazioni tramite le hotline e le attività del programma inteso a promuovere un uso più sicuro di Internet , e stabilisce centri di sensibilizzazione per far comprendere ai genitori la situazione. Molto spesso, i genitori non hanno idea dei vantaggi e degli svantaggi delle nuove tecnologie.</p>
      <p sl="en">Sono responsabile delle nuove tecnologie e credo veramente che la maggior parte delle operazioni effettuabile tramite tali tecnologie sia positiva. Non vorrei che pochi aspetti negativi impedissero del tutto alle generazioni più giovani di utilizzare le nuove tecnologie. Credo molto fermamente nella capacità di autoregolamentazione dell’industria.</p>
      <p sl="en">Un anno fa, ho chiesto agli operatori di telefonia mobile di agire al fine di garantire che, con i cellulari di terza generazione, i problemi con Internet non si trasferissero direttamente ai telefoni. Sono molto lieta di affermare che, quest’anno, l’industria del settore ha presentato azioni molto concrete per informare i genitori e i bambini delle difficoltà e di bloccare i programmi pericolosi per i minori nei cellulari di terza generazione.</p>
      <p sl="en">Sono stati pertanto compiuti passi avanti. Ritengo che probabilmente le elezioni europee rappresenteranno un momento favorevole per il Parlamento europeo al fine attirare l’attenzione dei cittadini sulle iniziative intraprese. Si tratta di azioni concrete. Lei ha ragione sostenendo che non tutti ne sono a conoscenza. Quindi, per quale motivo non approfittare del grande movimento verso l’opinione pubblica durante la campagna elettorale per illustrare ai cittadini quali interventi tangibili sta avviando la Comunità europea per la società?</p>
    </intervention>
    <intervention id="2-348" speaker_id="21918" is_mep="True" mode="spoken" role="Presidente">
      <p sl="unknown">Le interrogazioni che, per mancanza di tempo, non hanno ricevuto risposta, la riceveranno per iscritto (vedasi allegato).</p>
      <p sl="unknown">Con questo si conclude il Tempo delle interrogazioni.</p>
    </intervention>
  </section>
  <section id="creitem32" title="13. Strategia comunitaria per l’Asia centrale (discussione)">
    <intervention id="2-351" speaker_id="1237" is_mep="True" mode="spoken" role="Presidente">
      <p sl="de">L’ordine del giorno reca la relazione, presentata dall’onorevole Cem Özdemir a nome della commissione per gli affari esteri, su una strategia comunitaria per l’Asia centrale (A6-0503/2007) [2007/2102(INI) ]</p>
    </intervention>
    <intervention id="2-352" speaker_id="28235" name="Cem Özdemir" is_mep="True" mode="spoken" role="relatore">
      <p sl="de">Signora Presidente, signora Commissario, onorevoli colleghi, per prima cosa consentitemi di cogliere questa opportunità per ringraziare i relatori ombra per il loro sostegno e i consigli preziosi a favore della relazione sull’Asia centrale. Inoltre, desidero ringraziare in modo particolare la segreteria dell’AFET e ovviamente anche i colleghi del gruppo, che a questo punto non dovrebbero essere dimenticati e senza i quali la presente relazione non avrebbe visto la luce. Cito solo alcuni di loro: Dag Sourander, Paolo Bergamaschi, Rosemary Opacic, Andrew Woodcock, Margaret François e la mia collega Rana Aydın.</p>
      <p sl="de">Questa sera, stiamo discutendo per la prima volta nel Parlamento europeo della relazione sull’Asia centrale. Ritengo che questo sia un periodo speciale per quest’Aula, poiché riflette l’importanza che attribuiamo a questa regione nelle nostre relazioni. L’Asia centrale sta diventando un partner strategico sempre più rilevante per l’Unione europea. Dopo anni di disattenzione, l’Unione europea ha ammesso la necessità di una strategia coerente nei riguardi delle cinque repubbliche centro-asiatiche di Kazakistan, Repubblica kirghiza, Tagikistan, Turkmenistan e Uzbekistan. In seguito al crollo dell’Unione Sovietica, questi cinque paesi sono entrati a far parte dell’OCSE, il che significa che in effetti si sono anche assunti l’impegno di accettare i valori, le norme e i principi che condividiamo in seno a tale organizzazione.</p>
      <p sl="de">Sotto la Presidenza tedesca del Consiglio, il 20 e 21 giugno 2007 il Consiglio europeo ha adottato una strategia comune per l’Asia centrale. Tale strategia offre ai cinque paesi una parte dell’esperienza e delle competenze d’Europa in settori fondamentali, quali buona governance , Stato di diritto, democratizzazione, diritti umani, istruzione e formazione. La dipendenza dell’Unione europea da fonti di energia esterne e la sua esigenza di una politica energetica diversificata al fine di garantire la certezza degli approvvigionamenti energetici rappresentano un interesse comune sia per l’UE che per le repubbliche dell’Asia centrale. A tale proposito, abbiamo interessi condivisi.</p>
      <p sl="de">Fondamentalmente, tuttavia, quando si tratta di fonti energetiche, ci riferiamo a due paesi, Turkmenistan e Kazakistan. Uzbekistan e Tagikistan, ad esempio, presentano di per sé problemi relativi all’energia, come d’altronde abbiamo appreso di recente. Riguardo all’acqua, la Repubblica kirghiza è ricca di energia, motivo per cui l’abbiamo volutamente citata. In questo ambito ci stiamo attenendo alla proposta della Commissione e alle missioni in situ volte a istituire un’Accademia per l’acqua e l’energia che sia in grado di considerare la questione nel suo complesso, anche dal punto di vista dell’ambiente e della sostenibilità. È inoltre nell’interesse dei paesi coinvolti diversificare le proprie rotte dell’energia, poiché non può andare a nostro favore aumentare ulteriormente la dipendenza dalla Russia.</p>
      <p sl="de">Gli accordi di partenariato e cooperazione sono strumenti essenziali di cooperazione bilaterale con questi Stati. Gli accordi con Kazakistan, Repubblica kirghiza e Uzbekistan sono già entrati in vigore, mentre quello con il Tagikistan non è ancora stato ratificato da tutti gli Stati membri. Finora, non abbiamo firmato alcun accordo con il Turkmenistan. Le ragioni sono note. Nel paese hanno a che fare con il regime di isolamento che è prevalso ad Ashgabat alla fine del 2006. Speriamo (e presumo di parlare a nome di tutti in quest’Aula) di assistere a un nuovo inizio in Turkmenistan e ci auguriamo che prosegua le proprie riforme democratiche. Eppure dobbiamo anche ammettere che a questo punto c’è ancora molta strada da fare. Accogliamo positivamente i primi passi che sono stati compiuti nella direzione di una maggiore apertura. Speriamo, tuttavia, che questo sia soltanto il principio di ciò che vorremmo vedere.</p>
      <p sl="de">La presente relazione fissa con precisione obiettivi e priorità per i rapporti con le cinque repubbliche. Occorre combinare approcci specifici dei paesi e regionali. Siamo interessati alla democrazia e allo Stato di diritto, senza trascurare i diritti umani. Vogliamo criteri precisi che definiscano gli indicatori e i traguardi in modo che i nostri partner sappiano con che cosa hanno a cha fare. Mi auguro inoltre che la Commissione e il Consiglio continuino a chiedere in maniera risoluta il rilascio dei prigionieri politici e l’indipendenza dei mezzi di comunicazione. Spero anche che i governi si sentano incoraggiati da questa relazione a intraprendere le misure necessarie per quanto riguarda i diritti umani e, in particolare, liberino gli attivisti senza condizioni né indugi.</p>
      <p sl="de">Un aspetto è chiaro: otterremo una stabilità a lungo termine nella regione solo se è accompagnata dallo sviluppo della società civile. Senza società civili attive e lo Stato di diritto non può esistere alcuna stabilità a lungo termine. Anche se per noi vogliamo la sicurezza energetica, non dobbiamo mettere la democrazia contro di essa.</p>
    </intervention>
    <intervention id="2-353" speaker_id="photo_generic" name="Benita Ferrero-Waldner" is_mep="True" mode="spoken">
      <p sl="de">Membro della Commissione . − Signora Presidente, onorevoli deputati, onorevole Özdemir, anche noi consideriamo l’Asia centrale una regione di crescente importanza e concordo pienamente con lei sul fatto che costituisca un ponte tra Europa e Asia, che sia dotata di grande valore strategico e che, in effetti, sia un vicino dei vicini, se si pensa al Caucaso. In realtà, come ha affermato, i paesi dell’Asia centrale ora sono membri dell’OCSE e, in quanto tali, desiderano rapporti stretti con l’Europa. È essenziale continuare a sostenere tale aspetto. Vogliamo soddisfare questa esigenza e abbiamo collaborato in maniera davvero positiva con la presidenza tedesca. Noi come Commissione abbiamo presentato proposte che in seguito sono state accolte da tutti. Di conseguenza, abbiamo ottenuto una nuova e più importante strategia per l’Asia centrale.</p>
      <p sl="de">Sono lieta che il Parlamento europeo e l’onorevole Özdemir abbiano considerato in modo preciso tale questione con questa efficace relazione. Effettivamente è più importante compiere progressi in futuro tramite l’attuazione di tale strategia.</p>
      <p sl="de">Naturalmente, dobbiamo sempre ricordare che, sebbene l’Unione europea sia stata attiva in questi paesi dalla loro indipendenza, ora abbiamo una sorta di nuovo stimolo e stiamo dedicando loro maggiore attenzione. Accolgo quindi con favore la netta dichiarazione nella relazione sul fatto che il Parlamento europeo incoraggi gli Stati membri a ratificare l’accordo di partenariato e cooperazione con il Tagikistan in particolare. Spero che la stessa cosa accadrà con il Turkmenistan, dove un quadro contrattuale di ampia portata consentirebbe inoltre un sostegno più intenso per le condizioni e le riforme quadro.</p>
      <p sl="de">Come sapete, per molti anni abbiamo fornito assistenza tecnica bilaterale nel quadro del processo di riforma, nonché aiuti umanitari. Pertanto non partiamo da zero. Esiste, tuttavia, un enorme potenziale per sviluppare ulteriormente i nostri rapporti. Questa è la ragione per cui abbiamo definito chiaramente nella nuova strategia quali obiettivi intendiamo ottenere tramite questo più stretto coinvolgimento: sostegno autentico alle riforme nel settore dei diritti umani, della democrazia, del supporto allo sviluppo economico e agli investimenti, della protezione dell’ambiente, della sostenibilità ambientale, dello sviluppo dell’energia e di collegamenti in materia di trasporti, nonché misure volte ad affrontare sfide comuni quali il traffico di droga.</p>
      <p sl="de">Questa strategia è inoltre fiancheggiata dalla strategia dell’Unione europea per gli aiuti regionali all’Asia centrale. Questo elemento appoggia i nostri obiettivi politici e contribuisce notevolmente al raggiungimento dei traguardi di sviluppo del Millennio, soprattutto nelle aree della riduzione della povertà e della salute.</p>
      <p sl="de">Ritengo sia più importante compiere progressi in settori specifici quali i diritti umani, ma anche nell’istruzione, nello Stato di diritto, in rilevanti progetti regionali nell’Asia centrale e occidentale, nell’industria idrica, nell’ampliare il mandato della BEI. Giustamente lei ha fatto riferimento al dialogo relativo alla politica energetica e al fatto che andrebbe concluso un accordo con il Turkmenistan in merito alla cooperazione nel campo dell’energia. A tale proposito, Kazakistan e Turkmenistan sono particolarmente importanti per noi.</p>
      <p sl="de">Al riguardo, consentitemi di sottolineare che in primavera, nella capitale del Turkmenistan, Ashgabat, aprirà una EU House , un centro informazioni europeo, che renderà molto più visibili i nostri provvedimenti. Spero di essere in grado di inaugurarla io stessa. Infine, i preparativi per stabilire una delegazione in Uzbekistan e per rinnovare quelle presenti in Tagikistan e nella Repubblica kirghiza stanno procedendo secondo quanto programmato.</p>
      <p sl="de">Permettetemi di concludere brevemente con le ultime notizie relative all’attuale crisi energetica e alimentare in Tagikistan. Il mio collega Louis Michel è in procinto di esaminare la proposta di ECHO di stanziare 750 000 euro per una serie di misure assistenziali urgenti, e auspico che tale proposta sia approvata nel prossimo futuro.</p>
      <p sl="de">Potrei di certo proseguire, ma il tempo di parola è limitato per me come per gli altri.</p>
    </intervention>
    <intervention id="2-354" speaker_id="28267" name="Josep Borrell Fontelles" is_mep="True" mode="spoken">
      <p sl="es">relatore per parere della commissione per lo sviluppo. – Signora Presidente, come ha affermato il relatore, questa regione richiede una strategia coerente dell’Europa. Coerenza significa attenersi al consenso europeo in merito alla crescita e, in particolare, all’uso degli strumenti finanziari per la cooperazione per lo sviluppo, finalizzata principalmente a eliminare la povertà e ottenere gli obiettivi del Millennio.</p>
      <p sl="es">Tuttavia, è molto improbabile che la regione sarà in grado di raggiungere tali obiettivi ed è ovvio che la povertà continua a essere una delle questioni più urgenti nei paesi dell’area, eccetto quelli che hanno a disposizione il petrolio.</p>
      <p sl="es">Tuttavia, nelle priorità essenziali di tale strategia non figura alcuna eliminazione della povertà o inclusione sociale, né si pone attenzione particolare alle questioni relative alla salute pubblica o all’abolizione della discriminazione di genere.</p>
      <p sl="es">La commissione per lo sviluppo chiede di porre l’accento su tali obiettivi in qualsiasi strategia che miri a essere coerente nei confronti di questi paesi e degli altri strumenti di politica dell’Unione europea.</p>
      <p sl="es">Accogliamo positivamente il fatto che le questioni connesse all’istruzione, in particolare quella primaria, siano menzionate come un settore di cooperazione. È necessario che lo siano, poiché l’istruzione è l’Obiettivo del Millennio che questi paesi sono i più distanti dal raggiungere.</p>
      <p sl="es">Accogliamo inoltre con favore il riferimento alle convenzioni OIL relative al concetto di lavoro dignitoso e sottolineiamo che tali norme devono svolgere un ruolo integrante nella cooperazione economica, negli investimenti e nelle relazioni commerciali, combattendo in particolare il lavoro minorile, che continua tuttora a essere motivo di gravi preoccupazioni in questi paesi, soprattutto nel Tagikistan e nell’Uzbekistan.</p>
    </intervention>
    <intervention id="2-355" speaker_id="23693" name="Alojz Peterle" is_mep="True" mode="spoken">
      <p sl="sl">a nome del gruppo PPE-DE . – Mi congratulo con il relatore, l’onorevole Özdemir, per il suo lavoro accurato e desidero ringraziarlo per il suo apporto a questa relazione, che esprime la chiara volontà politica dell’Unione europea per una maggiore cooperazione strategica tra l’UE e i paesi dell’Asia centrale, il cui progresso democratico ed economico è importante per la stabilità globale.</p>
      <p sl="sl">La relazione accoglie in termini realistici e favorevoli i progressi compiuti dai paesi della regione in numerosi settori. Allo stesso tempo, critica in maniera costruttiva le lacune politiche, in particolare negli ambiti dei diritti umani, della democrazia, dello Stato di diritto, della tutela ambientale e della salute.</p>
      <p sl="sl">La relazione è stata elaborata nella piena consapevolezza della diversità dei paesi dell’Asia centrale e con la convinzione che sia di reciproco interesse accrescere la cooperazione non solo nel settore dell’energia, ma anche nell’ambito più vasto delle politiche e della sicurezza, nonché in altre aree. L’aspirazione a nuove dinamiche relazioni è anche riflessa nella proposta di valutare i progressi nella cooperazione ogni due anni, e in quella relativa al fatto che la Commissione europea dovrebbe provvedere con urgenza all’istituzione di delegazioni in tutti i paesi dell’Asia centrale.</p>
      <p sl="sl">I paesi dell’Asia centrale e tutti gli Stati membri dell’Unione europea partecipano all’OCSE e sono tenuti a rispettare gli stessi principi e valori. Il Kazakistan assumerà la presidenza dell’OCSE nel 2010, e ha quindi acquisito grande fiducia, e sarà il primo paese della regione a ottenere una responsabilità così importante. Spero che questo evento contribuirà a ulteriori passi avanti a livello democratico e generale in Kazakistan e in tutti gli altri paesi della regione, e a legami più stretti con l’UE.</p>
      <p sl="sl">Onorevoli colleghi, sono lieto che, laddove è interessata l’Asia centrale, la Commissione europea, il Consiglio e il Parlamento parlino la stessa lingua. È giunto il momento di alzare a un livello più elevato il rapporto e la cooperazione tra l’Unione europea e i paesi dell’Asia centrale sulla base di una strategia chiara e vincolante.</p>
    </intervention>
    <intervention id="2-356" speaker_id="37200" name="Katrin Saks" is_mep="True" mode="spoken">
      <p sl="et">a nome del PSE . – Signora Presidente, signora Commissario, purtroppo l’Unione europea ha scoperto l’Asia centrale relativamente tardi e non sono del tutto certa se tuttora comprendiamo il valore della regione in termini di politica economica e in materia di sicurezza. Un’occhiata in quest’Aula mostra che non è esattamente uno dei luoghi più noti. In ogni caso, tuttavia, la strategia per l’Asia centrale adottata lo scorso anno durante la Presidenza tedesca e questa relazione da parte del Parlamento europeo mostrano un passo avanti positivo. Mi congratulo con il relatore e lo ringrazio per il suo apporto gradito e costruttivo.</p>
      <p sl="et">I principali problemi che affliggono l’Asia centrale sono riflessi nella presente relazione, incluse le questioni relative alla sicurezza, alla lotta al terrorismo, all’energia, alla lotta contro la povertà, al transito di stupefacenti, al traffico di esseri umani, all’ambiente e allo sviluppo di relazioni con l’UE, alla cooperazione regionale e alle sfide della globalizzazione. Gli aspetti importanti sono, da un lato, assumere un approccio a livello regionale, e, dall’altro, valutare ogni paese in base ai meriti, poiché, anche se in questo caso si tratta di una sola regione, i paesi appartenenti a essa nondimeno differiscono l’uno dall’altro di un livello piuttosto marcato.</p>
      <p sl="et">L’aspetto fondamentale della relazione è il buon equilibrio che stabilisce tra i fattori economici e i diritti umani. Dato che i paesi in questione sono ricchi di risorse, esiste il rischio che gli interessi potrebbero prevalere sui valori dei nostri rapporti. Ciò potrebbe essere ulteriormente complicato dal fatto che non c’è alcuna precedente esperienza di tipo democratico in Asia centrale, rendendo l’applicazione delle norme internazionali un risultato difficile.</p>
      <p sl="et">La situazione è resa ancora più complessa dai legami tradizionali basati sui clan e dal continuo retaggio sovietico. Potrebbe quindi sembrare che stiamo usando il medesimo vocabolario, come diritti umani, libertà di parola, libertà di stampa, ma il significato che attribuiamo a queste parole è del tutto diverso. Di conseguenza, la cooperazione non è semplice, ma dobbiamo approfittare dell’interesse che i paesi dell’Asia centrale mostrano per l’UE. Non siamo, tuttavia, la loro unica ancora di salvezza. Negli ultimi anni, la Russia ha nuovamente sviluppato in modo rigoroso relazioni con questi paesi, nonché con i paesi asiatici.</p>
      <p sl="et">Ciononostante, l’Unione europea ha a disposizione la migliore opportunità di sempre di approfondire le proprie relazioni utilizzando i legami e le competenze che i paesi baltici, ad esempio, che ora fanno parte dell’UE, accanto ad altri nuovi membri, hanno avuto in precedenza con gli Stati dell’Asia centrale. Per concludere, è molto importante consolidare la nostra presenza nella regione, anche se agire secondo quanto affermato dalla signora Commissario e il fatto che in Asia centrale stiamo trattando con paesi in cui la maggioranza della popolazione, al contrario dell’Unione europea, è giovane, i nostri progetti dovrebbero concentrarsi in particolare su di essa.</p>
    </intervention>
    <intervention id="2-357" speaker_id="2340" name="Samuli Pohjamo" is_mep="True" mode="spoken">
      <p sl="fi">a nome del gruppo ALDE . – Signora Presidente, signora Commissario, prima di tutto desidero ringraziare il relatore, l’onorevole Cem Özdemir, per aver elaborato una valida relazione. Ha svolto un lavoro impegnativo in quest’ambito e ha sollevato alcune delle questioni fondamentali in merito all’UE e alla strategia per l’Asia centrale.</p>
      <p sl="fi">Dalla relazione appare evidente che l’UE considera l’Asia centrale da due prospettive. L’Unione ha intenzione di incrementare le importazioni di gas naturale e di petrolio dalla regione, nonché diversificare le rotte di transito. Allo stesso tempo, intende migliorare la situazione dei diritti umani, promuovere la democrazia e l’uguaglianza, riformare i sistemi governativo e giuridico. Trovare il giusto equilibrio per tali obiettivi sarà un compito impegnativo. L’UE avrà bisogno di progredire nell’attuazione della sua strategia per l’Asia centrale, accelerare l’applicazione dei progetti ed estendere il suo approccio a livello locale e nazionale.</p>
      <p sl="fi">Desidero porre l’accento su quanto sia importante che si svolgano un dialogo e una cooperazione tra l’UE e l’Asia centrale. Allo stesso tempo, l’Unione deve anche sostenere le relazioni tra i paesi dell’Asia centrale e fornire assistenza tecnica per la lotta contro il traffico di essere umani e di droga. Il contributo dell’UE ai servizi sanitari, alle riforme sociali ed educative, e a una cooperazione nel settore scientifico accrescerà il numero di contatti nella società civile e rafforzerà i valori, la democrazia, lo Stato di diritto e i diritti umani a livello europeo. Ciò preparerà inoltre la strada verso la cooperazione in materia di politica energetica.</p>
      <p sl="fi">Vorrei anche menzionare l’importanza del sostegno dell’UE per un’istruzione e una formazione di base e avanzata, che presenterà migliori opportunità di studio nell’UE e di scambio con studenti delle università europee. L’Unione europea necessita inoltre di sostenere e incoraggiare i paesi dell’Asia centrale a intraprendere misure più efficaci nel settore della protezione ambientale, nella loro ricerca di un impiego dell’acqua sostenibile e nell’uso delle altre risorse naturali.</p>
    </intervention>
    <intervention id="2-358" speaker_id="23788" name="Adam Bielan" is_mep="True" mode="spoken">
      <p sl="pl">a nome del gruppo UEN . – Signora Presidente, anch’io desidero ringraziare l’onorevole Özdemir per la sua eccellente relazione.</p>
      <p sl="pl">Signora Commissario, senza dubbio la sicurezza energetica rappresenta una delle maggiori sfide a cui l’Europa deve far fronte nel XXI secolo. Può essere affrontata solo diversificando le nostre fonti di approvvigionamento energetico, in modo da liberare gli Stati membri dell’UE dalla dipendenza da compagnie controllate da servizi di sicurezza russi.</p>
      <p sl="pl">La principale fonte di diversificazione potrebbe essere rappresentata dai paesi dell’Asia centrale. Questa soluzione sembra soddisfare entrambe le parti: gli Stati membri dell’UE, che sono alla ricerca di risorse energetiche alternative, e i paesi dell’Asia centrale, che vorrebbero commerciare le loro materie prime a prezzi più elevati.</p>
      <p sl="pl">Nel frattempo, l’estensione del gasdotto Odessa-Brody fino al porto polacco di Danzica non è stata attuata, e la realizzazione del gasdotto Nabucco, l’unico che potrebbe portare gas naturale agli Stati membri dell’UE indipendentemente dalla Russia, ora sembra meno probabile, considerato l’accordo dello scorso anno fra Turkmenistan e Kazakistan e la Russia sulla costruzione di un gasdotto lungo la costa del Mar Caspio, nonché il recente accordo fra Russia e Bulgaria e la privatizzazione dell’industria petrolifera serba.</p>
      <p sl="pl">La conseguenza è che, a causa della mancanza di solidarietà in seno all’Unione europea e all’inefficiente diplomazia europea, i nostri paesi stanno consentendo a Russia e Cina di spingerli fuori da questa importante regione del mondo. Vorrei quindi chiedere alla signora Commissario quali azioni concrete intende intraprendere la Commissione europea a favore di progetti quali i gasdotti Odessa-Brody-Danzica e Nabucco.</p>
    </intervention>
    <intervention id="2-359" speaker_id="23704" name="Jiří Maštálka" is_mep="True" mode="spoken">
      <p sl="cs">a nome del gruppo GUE/NGL . – Onorevoli colleghi, per prima cosa desidero ringraziare il relatore per aver dedicato così tanto tempo e impegno all’elaborazione di questa relazione. Tuttavia, sono spiacevolmente costretto a seguire questa affermazione positiva con l’osservazione che la proposta in questione è estremamente incoerente e strutturata in maniera insufficiente, con numerose ripetizioni. La mia domanda principale è: a chi è effettivamente indirizzata?</p>
      <p sl="cs">Temo che i paesi a cui è rivolto il testo proveranno un senso di disorientamento. Sarà un grattacapo anche per i diplomatici di questi paesi, poiché saranno alle prese con il compito di gestire le critiche contenute nella relazione. Ritengo che per futuri riferimenti sarebbe appropriato suddividere la risoluzione e la relazione esplicativa. Desidero citare l’esempio di uno dei paesi interessati, il Kazakistan. Alla fine del 2006, il Presidente del Kazakistan, Nursultan Nazarbajev, è giunto a Bruxelles. Mi pare che la signora Commissario fosse presente. In quell’occasione sono state espresse parole di apprezzamento e lode. Leggendo la relazione, invece, l’impressione complessiva è che i consensi non fossero seri o sinceri. È la quota di fornitura di gas o petrolio la misura della nostra obiettività? Non siamo a conoscenza del fatto che il Kazakistan abbia in effetti attuato un programma dal titolo “Passaggio in Europa”, che riflette l’autentico desiderio della repubblica di avvicinarsi all’UE nei settori interessati? Ritengo che la relazione non offra una risposta onesta alla domanda dei kazaki se il loro paese possa essere considerato parte dell’Europa in termini geografici ma anche più generali. Penso inoltre che il tono tradizionalmente accondiscendente della relazione con cui l’UE si rivolge ai suoi poveri pari illetterati sia inappropriato.</p>
      <p sl="cs">Il testo non opera affatto una distinzione tra i diversi paesi della regione, sia in relazione ai diritti umani o a questioni di sviluppo economico e sociale. L’obbligo di includere tra loro i paesi dell’Asia centrale e della Mongolia appare comprensibile solo in quanto uno sforzo di unire sotto un unico ombrello Stati considerati dai relatori luoghi di simile importanza geopolitica, presumibilmente potenziali piattaforme contro Russia e Cina. Alcune espressioni nella proposta di risoluzione sono discutibili. Che cosa intende il considerando R dichiarando che molti paesi hanno avuto, storicamente o più di recente, interessi legittimi nella regione? Manifesta il nostro appoggio alle ambizioni coloniali di alcune potenze europee del passato, o si tratta di una forma di preoccupazione per gli interessi di certe compagnie petrolifere? Inoltre, la dichiarazione che Russia e Cina hanno cercato di aumentare le rispettive sfere di influenza nell’Asia centrale mediante l’Organizzazione per la cooperazione di Shanghai per me non ha senso.</p>
      <p sl="cs">In conclusione, vorrei affermare che le ammirevoli intenzioni di migliorare le relazioni dell’UE con i paesi dell’Asia centrale e gli sforzi volti a sostenere lo sviluppo democratico e sociopolitico locale sono stati messi in ombra nel progetto di risoluzione dagli interessi estremamente dubbi di certi gruppi ambiziosi. Considerando gli obiettivi e le necessità reali dell’UE, il testo risultante, a mio avviso, è inaccettabile.</p>
    </intervention>
    <intervention id="2-360" speaker_id="4507" name="Bastiaan Belder" is_mep="True" mode="spoken">
      <p sl="nl">a nome del gruppo IND/DEM . – Signora Presidente, l’onorevole Özdemir nella sua relazione evidenzia giustamente che l’Asia centrale è di rilevanza strategica fondamentale per l’Unione. Sostiene inoltre che gli accordi con paesi terzi devono avvenire a condizione di un chiaro impegno per i diritti umani nel paese partner . Il dialogo deve essere schietto e franco.</p>
      <p sl="nl">Il Turkmenistan è uno dei paesi dell’Asia centrale menzionati dal relatore. La libertà di religione in questo paese è una completa farsa. La religione è del tutto controllata dallo Stato. Il Ruhnama (religione di Stato e culto della personalità attorno all’ex Presidente Niyazov) rimane la regola. Gruppi di credenza religiosa non registrati di conseguenza vivono tempi duri. Si trovano tra l’incudine e il martello. Intimidazioni da parte di burocrati blocca la loro libertà religiosa e incontrano problemi nel muoversi liberamente e nel possedere dei beni. La condizione dei pastori battisti russi Kalataevsky e Potolov, di cui ho domandato alla Commissione l’autunno scorso, è solo un esempio di questa terribile realtà odierna.</p>
      <p sl="nl">Pertanto vorrei chiedervi nuovamente di essere comprensivi a sufficienza per prendere in considerazione gli emendamenti che ho presentato, ovvero i nn. 12 e 13. Il Turkmenistan è un paese che conta, siccome l’Unione europea cerca di diversificare le proprie risorse di approvvigionamento energetico; ciò è indubbio. Ma merita anche attenzione la posizione dei gruppi religiosi a cui ho fatto riferimento in precedenza e quella di altre minoranze. Lo stesso ragionamento vale per gli altri nostri partner dell’Asia centrale. Faccio affidamento sul vostro sostegno.</p>
    </intervention>
    <intervention id="2-361" speaker_id="4521" name="Charles Tannock" is_mep="True" mode="spoken">
      <p sl="en">Signora Presidente, un partenariato tra l’UE e l’Asia centrale è atteso da tempo, e mi congratulo con l’onorevole Özdemir per la sua relazione. Questa regione vasta e vitale dal punto di vista strategico è contesa da tre realtà: Cina, Russia ed Europa. È essenziale fare del nostro meglio per garantire che la scelta razionale dell’Asia centrale sia un partenariato con l’Unione europea.</p>
      <p sl="en">Il graduale emergere del Turkmenistan dall’isolamento fornisce all’UE un’opportunità decisiva. Assicurare forniture regolari e sicure di abbondanti risorse turkmene di idrocarburi diminuirà l’attuale dipendenza europea dalla Russia. Questa azione richiederà un nuovo gasdotto che attraversi il Mar Caspio e faccia da collegamento con il progetto Nabucco.</p>
      <p sl="en">L’Uzbekistan, che è stato giustamente ostracizzato in seguito al massacro di Andijan, ha iniziato ad avviare un dialogo sui diritti umani con l’UE. Si tratta di un considerevole passo avanti. Chiaramente si devono compiere ancora molti progressi prima che l’Uzbekistan possa essere considerato un paese propriamente democratico. Tuttavia, l’Uzbekistan è un alleato fondamentale nella guerra al terrorismo internazionale, in particolare per quanto riguarda l’Afghanistan.</p>
      <p sl="en">Per l’UE, il Kazakistan dovrebbe essere il gioiello nella corona dell’Asia centrale. L’abbondante petrolio, le risorse di gas e di minerali, incluso l’uranio, rappresentano un’evidente attrazione. Anche se il Kazakistan non è una democrazia liberale occidentale della nostra tradizione, sta compiendo notevoli progressi come paese multireligioso, secolare e a maggioranza musulmana. Considerato il fatto che soltanto 17 anni fa era una repubblica dell’Unione Sovietica, la presidenza kazaka dell’OCSE nel 2010 rafforzerà ulteriormente lo slancio verso una maggiore libertà politica e diritti umani nel paese.</p>
      <p sl="en">In quanto relatore della dimensione orientale della politica europea di vicinato (PEV), una volta ho prospettato che il Kazakistan potrebbe un giorno partecipare alla PEV. Ritengo che in futuro si verificherà qualcosa di simile a questa intesa.</p>
    </intervention>
    <intervention id="2-362" speaker_id="1952" name="Jan Marinus Wiersma" is_mep="True" mode="spoken">
      <p sl="nl">Signora Presidente, i miei complimenti al relatore, l’onorevole Cem Özdemir. È un peccato che la maggior parte della popolazione dell’Asia centrale probabilmente si è addormentata anni fa.</p>
      <p sl="nl">L’Unione europea ha a lungo trascurato l’Asia centrale. La strategia ora concepita è un passo gradito volto a colmare il divario. Come molti oratori hanno affermato, l’Unione presenta notevoli interessi nella regione. Stiamo optando per una strategia realistica che assuma una visione coesiva delle varie sfaccettature della nostra relazione con l’Asia centrale e i suoi sviluppi. Come il nostro rappresentante speciale dell’UE, Pierre Morel, ha dichiarato in numerose occasioni, non esiste un dialogo sull’energia, a meno che non contribuiamo alla costruzione di Stati che funzionino correttamente. Un corretto funzionamento degli Stati significa democratizzazione. Non c’è la garanzia che questa nuova strategia avrà successo. Ciò dipende molto dal modo in cui è applicata. Stiamo aspettando soprattutto che la Commissione europea avvii la strategia. Naturalmente, in tutto questa situazione, la questione dei diritti umani non deve essere persa di vista.</p>
      <p sl="nl">Per quanto riguarda l’Uzbekistan, resto dell’opinione che dobbiamo rimanere fermi nei nostri rapporti con questo paese finché il periodo del regime non comunichi chiaramente di essere autenticamente pronto a passare alla democrazia.</p>
      <p sl="nl">Il Kazakistan, un punto importante. Condivido l’opinione generale che questo paese sia di capitale importanza nella regione. Non concordo con l’onorevole Tannock che dovrebbe essere incluso nella PEV, ma dovremmo considerare come migliorare le nostre relazioni con il Kazakistan. Ho visitato il paese e sono stato colpito dalla sua energia, non soltanto economica, ma anche sociale. Sono lieto sia stato raggiunto un accordo sulla questione se il Kazakistan possa assumere o meno la presidenza dell’OCSE. Sono anche soddisfatto che tale accordo e tale decisione giungano con alcune condizioni annesse. Possiamo controllare il paese nei prossimi anni per vedere se soddisfa quelle condizioni.</p>
      <p sl="nl">Un commento finale. Nell’Asia centrale possiamo operare in tutti i settori, ma solo se teniamo a mente anche il ruolo di Russia e Cina nella regione. Pertanto, nella nostra politica nei confronti di questi paesi dobbiamo inoltre considerare la forma che intendiamo attribuire al nostro crescente interesse nella regione. Quando sono stato in Kazakistan, ho appreso che per i kazaki Cina e Russia non rappresentano soltanto i loro partner principali, ma che desiderano rapporti più stretti con l’Unione europea. La nostra nuova strategia può rivelarsi un’ottima risposta.</p>
    </intervention>
    <intervention id="2-363" speaker_id="28273" name="Ona Juknevičienė" is_mep="True" mode="spoken">
      <p sl="en">Signora Presidente, desidero iniziare congratulandomi con l’onorevole Özdemir per aver elaborato questa relazione molto esauriente.</p>
      <p sl="en">In qualità di presidente della delegazione per le relazioni con i paesi dell’Asia centrale, e in collegamento con questa risoluzione, vorrei trattare alcune questioni che ritengo importanti.</p>
      <p sl="en">Per prima cosa, l’Asia centrale ha un evidente e sempre maggiore valore per l’Unione europea e per il mondo nel suo complesso, senza dubbio grazie alle sue ricche risorse energetiche. Abbiamo numerosi interessi comuni nel promuovere la sicurezza e affrontare minacce quali terrorismo e traffico di droga. Sono lieta che la strategia dell’Unione europea per un nuovo partenariato con l’Asia centrale si rivolga a tali problemi in maniera decisa, al pari di questa risoluzione.</p>
      <p sl="en">La regione occupa una posizione geostrategica decisiva, in particolare poiché confina con Afghanistan, Cina e Russia. Pertanto, dobbiamo definire chiaramente i nostri obiettivi e le nostre priorità, tenendo presente tale contesto.</p>
      <p sl="en">Nel 2010 il Kazakistan diventerà il paese a capo dell’OCSE, organizzazione responsabile di garantire la democrazia e i diritti umani fondamentali. Sono soddisfatta per i miei colleghi, ma mi preoccupo per i kazaki, il cui attuale Parlamento eletto non include un solo membro dell’opposizione.</p>
      <p sl="en">Tutti i paesi dell’Asia centrale hanno ancora una lunga strada da percorrere nella direzione delle riforme economiche e politiche e della costruzione di società democratiche. L’esempio delle repubbliche ex sovietiche, compreso il mio paese, la Lituania, dimostra che 17 anni di indipendenza non sono sufficienti a ottenere pienamente un reale cambiamento. Tuttavia, dobbiamo trasmettere il nostro principale messaggio, ovvero che l’Europa non è alla ricerca di benefici materiali a discapito dei valori umani.</p>
    </intervention>
    <intervention id="2-364" speaker_id="28374" name="Wiesław Stefan Kuc" is_mep="True" mode="spoken">
      <p sl="pl">Signora Presidente, signora Commissario, il raggiungimento dell’indipendenza da parte dei paesi dell’Asia centrale quasi 20 anni fa, discusso nella relazione dell’onorevole Özdemir, ha condotto a un completo cambiamento culturale dopo anni di asservimento.</p>
      <p sl="pl">Ovviamente, questi paesi hanno impiegato la loro nuova libertà in linea con le pratiche e le abitudini passate. È difficile ottenere un cambiamento in così breve tempo. Queste nazioni hanno resistito nei secoli grazie alla differenza culturale fondata su una lunga tradizione. Si tratta di un fattore che dovremmo e dobbiamo rispettare. Il cambiamento deve avvenire gradualmente, in modo da non originare ostilità nei confronti della nostra cultura e delle nostre aspettative.</p>
      <p sl="pl">I legami economici con la Federazione russa sono rimasti dopo l’indipendenza, e sono tuttora forti. La cultura, la scienza e l’economia russa hanno notevolmente influenzato quelli che ora sono Stati indipendenti. A meno che non realizziamo legami alternativi con l’Unione europea, siamo destinati a fallire, nonostante le aspettative dimostrate nei nostri confronti da tali paesi.</p>
      <p sl="pl">Occorre iniziare con l’economia: sostituiamo i gasdotti russi con i nostri, le installazioni tecniche russe con le nostre e la lingua russa con quella inglese. Questo intervento condurrà un cambiamento sistematico nella cultura.</p>
    </intervention>
    <intervention id="2-365" speaker_id="28497" name="Gerard Batten" is_mep="True" mode="spoken">
      <p sl="en">Signora Presidente, questa relazione esprime una preoccupazione relativa al fatto che la nuova Costituzione kirghiza, votata con un referendum nell’ottobre 2007 senza alcun ampio dibattito pubblico, potrebbe modificare l’equilibrio di poteri. La Costituzione kirghiza è stata emendata con un referendum controverso nel 1996, e nel 2003 se n’è svolto un altro che ha approvato ulteriori modifiche costituzionali.</p>
      <p sl="en">La relazione prosegue nel condannare, nelle repubbliche dell’Asia centrale, la “preoccupazione di mantenere il controllo interno”, che “è un dato di fatto in regimi che mostrano scarso interesse a ottenere il consenso popolare su cui basare il loro governo”.</p>
      <p sl="en">Aspetti un attimo, a chi si sta riferendo in questo punto? I cambiamenti costituzionali che possono “modificare l’equilibrio di poteri”. “Preoccupazione di mantenere il controllo interno”, con “scarso interesse a ottenere il consenso popolare” su cui basare il governo di un’élite politica. Sembra un estratto della relazione dell’UKIP relativa alla Costituzione europea, scusate, intendevo il Trattato di Lisbona.</p>
      <p sl="en">Dubito che le cinque repubbliche dell’Asia centrale siano modelli di democrazia e di Stato di diritto, ma almeno quando i politici kirghizi hanno voluto modificare la costituzione, hanno avuto la decenza di chiedere l’approvazione dei cittadini con un referendum .</p>
      <p sl="en">Si tratta di un’azione che l’Unione europea non ha mai avuto la decenza né il coraggio di fare con i cittadini europei.</p>
    </intervention>
    <intervention id="2-366" speaker_id="23848" name="Rihards Pīks" is_mep="True" mode="spoken">
      <p sl="lv">Signora Presidente, signora Commissario, grazie. Per prima cosa, desidero ringraziare il relatore, il relatore ombra e i loro assistenti, siccome la relazione è molto esauriente e contiene numerosi riferimenti e ricerche documentate, con un’analisi separata per ciascun paese. Tuttavia, vorrei attirare la vostra attenzione su alcune questioni che, a mio avviso, non sono state affrontare adeguatamente. Sì, desidero inoltre aggiungere che la descrizione del Commissario in merito alle attività specifiche da svolgere in questi paesi nel prossimo futuro, è stata molto gradita. Mi pare, tuttavia, che nella relazione e nella strategia dell’Unione europea in generale, non figurino sufficienti decisioni o azioni strategiche riguardanti tali paesi, laddove mi sembra che Russia, Cina, Corea del Sud e India esercitino tutti una notevole influenza su di essi. Vorrei inoltre porre l’accento su un evento che penso il mio collega, l’onorevole Adam Bielan, abbia già menzionato: il 10 ottobre 2007, i leader di molti paesi si sono incontrati a Vilnius per discutere dei condotti per la fornitura di energia dal Mar Caspio. La settimana precedente, Putin, che non è affatto un assiduo visitatore di altri paesi, si è recato in Turkmenistan con il Presidente Nazarbayev e, proponendo un prezzo lievemente superiore per il gas, ha siglato un accordo politico, fermo restando che tutto il gas proveniente da Turkmenistan e Kazakistan passi in gasdotti russi. Quindi, in effetti, potremmo affermare che ha anticipato la decisione del nostro deputato. In modo analogo, ritengo che possa essere ravvisata una certa affinità con gli avvenimenti di Andijan, secondo cui, alcuni mesi dopo, il presidente dell’Uzbekistan è stato costretto a chiedere la chiusura della base degli Stati Uniti. Mi pare occorra prestare maggiore attenzione a questi aspetti … Desidero soltanto richiamare l’attenzione sul fatto che abbiamo bisogno di esaminare più accuratamente e considerare anche tali fattori strategici. Grazie.</p>
    </intervention>
    <intervention id="2-367" speaker_id="28392" name="Józef Pinior" is_mep="True" mode="spoken">
      <p sl="en">Signora Presidente, desidero iniziare congratulandomi con l’onorevole Özdemir per la sua eccellente relazione sulla strategia comunitaria per l’Asia centrale.</p>
      <p sl="en">L’Asia centrale è parte dell’itinerario che ha unito le grandi civiltà euroasiatiche sin dall’antichità. Nel quadro globale attuale, l’antica Via della seta può essere considerata un simbolo dell’elevato potenziale politico, culturale e commerciale della regione. L’Asia centrale è la regione in cui si incontrano Unione europea, Cina, India e Iran. Non c’è dubbio che i paesi di quest’area, Kazakistan, Repubblica kirghiza, Turkmenistan e Uzbekistan, nei prossimi anni costituiranno una delle principali zone dell’attività esterna dell’UE.</p>
      <p sl="en">A tale proposito, l’Asia centrale è una regione in cui l’UE e la Turchia condividono un interesse. L’influenza culturale, linguistica e strategica della Turchia sull’area è una delle tematiche per l’adesione turca all'Unione europea.</p>
      <p sl="en">Permettetemi di formulare due osservazioni. Primo, l’UE dovrebbe fornire assistenza a questi paesi nella prospettiva dei diritti umani, della democrazia e dell’istruzione. Occorre che l’UE sostenga lo sviluppo di una società civile, di un cambiamento liberaldemocratico e dello Stato di diritto in questi paesi.</p>
      <p sl="en">Secondo, desidero sottolineare l’importanza del partenariato nel settore della politica energetica. Occorre prestare particolare attenzione ai progetti connessi al petrolio e al gas e al sistema di distribuzione nell’Asia centrale relativo ai gasdotti con collegamento all’Unione europea, inclusi i futuri progetti quali Nabucco. Per il raggiungimento degli obiettivi dell’UE è essenziale rafforzare ulteriormente la cooperazione tra l’Asia centrale e la regione del Mar Nero nei settori dell’energia e dei trasporti.</p>
    </intervention>
    <intervention id="2-368" speaker_id="4274" name="Olle Schmidt" is_mep="True" mode="spoken">
      <p sl="sv">Signora Presidente, signora Commissario, la strategia comunitaria per l’Asia centrale è un notevole passo avanti. Incrementare la nostra visibilità comune mediante un rappresentante speciale e pianificare di istituire delegazioni nella Repubblica kirghiza e in Tagikistan ci offriranno migliori opportunità al fine di condurre un intenso dialogo con i singoli paesi e modificheranno il modo in cui operare nella regione.</p>
      <p sl="sv">L’Asia centrale diventerà più importante, in particolare, come è stato menzionato, per quanto riguarda l’accesso all’energia che non è controllato direttamente o indirettamente dalla Russia. La regione è formata da nuovi Stati che necessitano di sostegno per sviluppare e rafforzare la propria democrazia, per combattere il crimine e fermare il passaggio di droghe verso la Russia e l’UE tramite alcuni paesi dell’area. Allo stesso tempo, questi paesi sono partner fondamentali nel contrastare un terreno fertile globale per il terrorismo.</p>
      <p sl="sv">L’UE ha la possibilità di dimostrare la propria utilità in termini di politica estera, usando tutti gli strumenti di politica soft , assistenziali e commerciali. Inoltre, l’UE può contribuire alla creazione di istituzioni democratiche e di un paese funzionante fondato sullo Stato di diritto, che rispetta i diritti umani e l’autentica libertà di parola e di stampa.</p>
      <p sl="sv">I paesi dell’Asia centrale mostrano un forte interesse nel realizzare un’opportunità volta a diversificare le loro esportazioni di petrolio e gas. Noi dell’UE dobbiamo presentare alternative efficaci e adeguatamente finanziate ai gasdotti russi e cinesi. L’UE deve accettare la propria responsabilità per la nostra sicurezza energetica comune. Altrimenti, sussiste il rischio che falliscano tutti i nostri sforzi condivisi.</p>
      <p sl="sv">Maggiori oleodotti e gasdotti di proprietà russa dall’Asia centrale non rappresentano l’indipendenza nel settore energetico a cui nell’UE dovremmo mirare.</p>
    </intervention>
    <intervention id="2-369" speaker_id="23784" name="Janusz Wojciechowski" is_mep="True" mode="spoken">
      <p sl="pl">Signora Presidente, il Kazakistan è il paese dell’Asia centrale che conosco meglio. Si tratta di un vasto paese disteso tra Cina, Siberia ed Europa. Paradossalmente, consideriamo paesi come l’Asia centrale quando parte del loro territorio appartiene geograficamente all’Europa. Il Kazakistan, con una popolazione di 16 milioni e oltre 100 gruppi etnici e religioni, è lontano da noi nelle sue tradizioni e nella storia, eppure i politici di questo paese e gli obiettivi dei suoi cittadini mostrano un forte desiderio per un ravvicinamento all’Europa.</p>
      <p sl="pl">Dal punto di vista culturale, inoltre, il Kazakistan è più europeo che asiatico. Sta incontrando problemi, ma è un paese stabile impegnato in riforme democratiche, e la stabilità della regione è molto importante per la sicurezza a livello mondiale. Dovremmo sostenere il processo di stabilizzazione e di ravvicinamento all’Europa del Kazakistan e degli altri paesi dell’Asia centrale. Occorre sostenere tutto ciò che favorisce l’avvicinamento dei paesi dell’Asia centrale all’Europa, in particolare in modo che possano svolgere un ruolo importante nel garantire all’Europa una sicurezza nell’approvvigionamento di energia.</p>
    </intervention>
    <intervention id="2-370" speaker_id="33964" name="Roberta Alma Anastase" is_mep="True" mode="spoken">
      <p sl="ro">Onorevoli colleghi, in qualità di relatrice per la cooperazione nella regione del Mar Baltico, desidero porre l’accento sulla fondamentale importanza della cooperazione interregionale tra l’Asia centrale e la regione del Mar Nero. Ringrazio il relatore per aver preso in considerazione i miei suggerimenti in merito e spero che la Commissione e il Consiglio sosterranno sforzi prolungati al fine di metterli in pratica attuando la nuova strategia per l’Asia centrale.</p>
      <p sl="ro">La cooperazione tra le due regioni e il suo consolidamento costituiscono un obiettivo sia per l’Unione europea, sia per i paesi dell’Asia centrale e della regione del Mar Nero. Ciò appare più evidente nel settore dell’energia e dei trasporti, dal momento che l’Asia centrale rappresenta un’importante fonte di risorse energetiche per l’Unione europea. Di conseguenza, accolgo positivamente il fatto che tale relazione sia concentrata su due concetti principali in merito.</p>
      <p sl="ro">Prima di tutto, è necessario sviluppare le rotte di trasporto e le infrastrutture per l’energia che collegano le fonti dall’Asia centrale alla regione del Mar Nero e, infine, in Unione europea, in quanto un elemento considerevole volto a garantire la sicurezza e la varietà a livello energetico nell’UE. Quindi, insisto sull’importanza cruciale del progetto Nabucco e mi unisco alla relazione nella sua richiesta di prestare maggiore attenzione alla sua riuscita realizzazione.</p>
      <p sl="ro">Secondo, una politica risoluta in materia di energia include anche la creazione di un mercato energetico trasparente e competitivo. Per l’UE si rivela essenziale incoraggiare azioni in tale direzione, intensificando il dialogo con i paesi dell’Asia centrale e della regione del Mar Nero, e tramite misure aggiuntive, quali uno stimolo all’accesso all’Organizzazione mondiale del commercio.</p>
      <p sl="ro">Ciononostante, tali obiettivi dovrebbero essere integrati in una strategia globale per l’Asia centrale, concentrata su una stabilità e uno sviluppo costanti. Per queste ragioni, accanto alla politica energetica, è molto importante promuovere riforme in tutte le cinque repubbliche, mentre i diritti umani e il buon governo, l’istruzione e l’apprendimento permanente dovrebbero rappresentarne gli elementi fondamentali.</p>
    </intervention>
    <intervention id="2-371" speaker_id="28230" name="Vural Öger" is_mep="True" mode="spoken">
      <p sl="de">Signora Presidente, onorevoli colleghi, per prima cosa desidero congratularmi con l’onorevole Özdemir per la sua relazione molto efficace. L’Unione europea si è unita alla corsa per l’Asia centrale con passi molto esitanti ed era tardi per ottenere un interesse nella regione, seguendo a ruota Russia, Cina e USA. Finora, l’Asia centrale non ha percepito l’Unione europea come attore globale. Una strategia comunitaria per l’Asia centrale è stata a lungo attesa, in particolare in quanto strumento atto a ridurre la dipendenza energetica dalla Russia. La Presidenza tedesca ha dato il via. Ora è importante vedere il seguito.</p>
      <p sl="de">Continua tristemente a emergere che l’UE ancora non si esprime a una sola voce per quanto riguarda la politica energetica esterna. In Europa dovremmo soprattutto concentrarci sulla diversificazione, sul rappresentare i nostri interessi comuni e sulla solidarietà in caso di crisi. Eppure, gli accordi bilaterali in materia di energia che l’Unione europea conclude con paesi terzi seguita a mettere in discussione la capacità dell’UE ad assumere una posizione comune. Ma è nell’interesse dell’UE e dei propri cittadini perseguire una politica energetica esterna comune.</p>
      <p sl="de">Non dobbiamo, tuttavia, considerare le forniture energetiche, che sono estremamente importanti per i nostri cittadini, l’unica ragione per le relazioni dell’UE con questa ragione. Non stiamo tentando di approfittare unilateralmente di una strategia per l’Asia centrale. A tal proposito, l’Europa deve distinguersi dagli altri attori nella regione. È molto più di una questione di aiutare le repubbliche dell’Asia centrale a sviluppare lo stato di diritto e forme democratiche di società, insieme a un’economia solida. Se l’Europa agisce in merito, i cittadini della regione dovrebbero diventarne maggiormente consapevoli. Tuttavia, l’Europa deve anche muoversi con la necessaria cautela, poiché un consiglio da parte dell’Occidente potrebbe essere troppo facilmente confuso con condiscendenza o ingerenza.</p>
      <p sl="de">Il mondo si sta avvicinando anche al di fuori dell’UE, e dovremmo cercare un partenariato costruttivo con i paesi dell’Asia centrale, un partenariato che non dia l’impressione che gli europei siano interessati soltanto a ciò per loro è utile, un partenariato fondato sul vantaggio reciproco.</p>
    </intervention>
    <intervention id="2-372" speaker_id="28636" name="Péter Olajos" is_mep="True" mode="spoken">
      <p sl="hu">Signora Presidente, signora Commissario, 150 anni fa un mio connazionale, Ármin Vámbéry, è stato il primo europeo a fornire al mondo dettagli sulle società chiuse dell’Asia centrale, e informazioni sulla situazione culturale, amministrativa ed economica della regione prima della conquista russa. Anche allora questa regione, come la Via della seta, ha costituito per secoli un cordone ombelicale via terra tra Europa e Asia.</p>
      <p sl="hu">Dopo un lungo periodo di dominazione russa e sovietica, i cinque paesi dell’Asia centrale possono ancora una volta assumere questo ruolo di cordone ombelicale tra Europa e Asia. In molte occasioni, purtroppo succede già; gran parte del commercio illegale di persone e di droghe arriva in Europa tramite questi paesi, così come il gas naturale.</p>
      <p sl="hu">Questa è la ragione per cui l’Europa aveva, e ha, bisogno di una strategia per sviluppare le proprie relazioni con l’Asia centrale. L’Europa, tuttavia, non può aspettarsi che la cooperazione si occupi soltanto di prevenire i rischi emergenti da quest’area, o di ottenere un accesso all’energia e alle materie prime, o del modo in cui l’Europa possa insegnare a questa regione la democrazia e i diritti umani.</p>
      <p sl="hu">Occorre sviluppare un’autentica cooperazione con questa regione, e perciò appoggio gli sforzi dell’Unione europea al fine di promuovere l’adesione all’OMC per i paesi dell’Asia centrale e la loro integrazione nel commercio mondiale. L’Europa deve impiegare tutti gli strumenti a disposizione per favorire la crescita economica, sociale e politica e la modernizzazione della regione. Ciò, tuttavia, può essere compiuto esclusivamente sulla base della reciproca fiducia.</p>
      <p sl="hu">Di conseguenza, è importante che la protezione ambientale costituisca una priorità in quanto parte di tale cooperazione. Cambiamenti climatici, problemi ricorrenti connessi all’utilizzo dell’acqua e il risanamento di aree in precedenza contaminate sono tutte questioni che meritano maggiore attenzione. In parallelo a tale situazione, l’Europa deve rigorosamente evitare qualsiasi progetto che inquini l’ambiente o danneggi i mezzi di sostentamento degli abitanti della regione.</p>
      <p sl="hu">Ho già rivolto l’attenzione della Commissione alle critiche da parte di organizzazioni non governative kirghize e uzbeke riguardanti operazioni di estrazione mineraria dell’oro utilizzando una tecnologia al cianuro, parzialmente finanziate dalla BERS. L’Europa non può in alcun modo sostenere l’uso di questo tipo di tecnologia, né in Europa, né al di fuori di essa. Grazie.</p>
    </intervention>
    <intervention id="2-373" speaker_id="4271" name="Elisabeth Jeggle" is_mep="True" mode="spoken">
      <p sl="de">Signora Presidente, signora Commissario, onorevoli colleghi, anch’io desidero iniziare ringraziando il relatore, l’onorevole Özdemir, e tutti i relatori ombra che si sono impegnati per il presente documento. Con questa strategia per l’Asia centrale e questo primo dibattito nel Parlamento europeo, stiamo attivamente compiendo i passi appropriati finalizzati a promuovere il dialogo e affrontare tutte le sfide che ancora ci attendono e a cui ha fatto riferimento il Commissario. Tale strategia prevederà piccoli passi su un lungo percorso. Sono lieta che avremo una cooperazione più stretta e che non si tratterà di un percorso a senso unico, ma di uno scambio di opinioni basato sulla fiducia reciproca.</p>
      <p sl="de">La discussione odierna dimostra che occorre agire in maniera bilanciata quando si parla dell’Asia centrale. Le varie repubbliche dell’Asia centrale presentano caratteristiche differenti. Abbiamo diverse esigenze. Intendiamo importare l’energia, ma su una base sicura, ed esportare la democrazia e i diritti umani. Vogliamo combinare i due aspetti, cosa non semplice. Dal 1999 sono membro della delegazione per le relazioni con i paesi dell’Asia centrale; conosco questi paesi. Ho appreso dai loro abitanti e sono consapevole che anche loro hanno una faccia e non hanno intenzione di perderla. Dobbiamo pertanto procedere in modo molto cauto e talvolta pragmatico.</p>
      <p sl="de">Ciò mi porta all’Uzbekistan. È un paese che sta attualmente compiendo grandi passi che dovremmo accogliere con forza. La pena di morte è stata abolita il 1° gennaio. Ringrazio il relatore per il suo emendamento orale. Inoltre, è stato introdotto il principio dell’habeas corpus , ovvero il principio secondo cui il giudice si accerta se la detenzione è legittima. Nel maggio di quest’anno si terrà con la Commissione il secondo dialogo sui diritti umani. Sono fiduciosa sul fatto che si svolgerà. Si tratta di un altro passo positivo che prosegue ciò che abbiamo avviato.</p>
      <p sl="de">In questo caso affermo di sostenere gli emendamenti presentati dal gruppo UEN, dal momento che li condivido, poiché li considero un passo avanti verso il dialogo e dobbiamo perseguire il dialogo e il partenariato.</p>
    </intervention>
    <intervention id="2-374" speaker_id="23787" name="Czesław Adam Siekierski" is_mep="True" mode="spoken">
      <p sl="pl">Signora Presidente, l’Unione europea dovrebbe impegnarsi più attivamente negli avvenimenti dell’Asia centrale e nel sostegno allo sviluppo economico e sociale della regione. Al momento la nostra influenza è esigua: sono soprattutto Mosca, Pechino e Washington a svolgere attività commerciali nella regione.</p>
      <p sl="pl">Al fine di rivestire un ruolo più attivo, dobbiamo sviluppare una visione per una cooperazione economica e politica, nonché partecipare a progetti, investimenti e programmi concepiti per soddisfare le esigenze del Kazakistan, della Repubblica kirghiza, del Tagikistan, del Turkmenistan e dell’Uzbekistan. Allo stesso tempo, dovremmo incoraggiare tutti questi paesi a impegnarsi in una cooperazione interregionale più attiva. Dobbiamo ricordarci, tuttavia, che non sarà un incarico semplice, poiché la regione è un patchwork etnico, linguistico, religioso, politico e sociale tuttora al di sotto della forte influenza russa.</p>
      <p sl="pl">La priorità dell’Unione europea dovrebbe essere intensificare la cooperazione in settori quali l’energia, il commercio, l’istruzione, le infrastrutture, la sicurezza e l’integrazione regionale. Dovremmo concentrarci sul sostegno al processo di democratizzazione, allo sviluppo dell’istruzione e all’eliminazione della povertà. Tale iniziativa aumenterà la sicurezza e la stabilità economica e sociale in questa regione strategica del mondo, e farà sì che la nostra cooperazione sia più efficace.</p>
    </intervention>
    <intervention id="2-375" speaker_id="28389" name="Zbigniew Krzysztof Kuźmiuk" is_mep="True" mode="spoken">
      <p sl="pl">Signora Presidente, la mia prima considerazione è: tutti i paesi dell’Asia centrale sono membri dell’OCSE, il che significa che hanno assunto, di fronte alla comunità internazionale, obblighi concernenti il rispetto delle libertà fondamentali, della democrazia e dei diritti umani, anche se differiscono nel grado di osservanza di tali obblighi.</p>
      <p sl="pl">Secondo, rispetto alle lacune a livello regionale, il Kazakistan si distingue in modo favorevole. Nell’agosto 2007 ha indetto le elezioni legislative a cui ho assistito come osservatore. Malgrado certe limitazioni, queste elezioni sono state riconosciute come democratiche dalla comunità internazionale.</p>
      <p sl="pl">Terzo, se l’Unione europea intende reperire altre fonti di greggio e gas naturale oltre alla Russia, deve cercare una cooperazione strategica con i paesi dell’Asia centrale, specialmente con il Kazakistan. E ciò implica incoraggiare e sostenere le aspirazioni europee del paese.</p>
    </intervention>
    <intervention id="2-376" speaker_id="photo_generic" name="Benita Ferrero-Waldner" is_mep="True" mode="spoken">
      <p sl="en">Membro della Commissione . − Signora Presidente, si è trattato di un dibattito molto interessante. Mi spiace sempre che si svolga tardi in serata e così, forse, rimangono pochi deputati, ma grazie per essere presenti. Ritengo che molti di voi abbiamo accennato a ciò che provo anch’io: c’è una strategia che è assolutamente necessaria, e tale strategia mira a ottenere stabilizzazione e sicurezza in quest’area. In effetti, noi, l’Unione europea, siamo favorevoli a proseguire.</p>
      <p sl="en">Sono stata presidente in carica dell’OCSE nel 2000 e ho conosciuto questi paesi e, come altri hanno affermato, sono estremamente interessanti. Sono tutti paesi molto differenti. È vero che il Kazakistan è la punta di diamante di questa regione, ma resta ancora tanto lavoro da svolgere.</p>
      <p sl="en">Tutti hanno menzionato la questione dei diritti umani. Esiste la questione dell’eliminazione della povertà e, in particolare, quella dell’istruzione, ma anche problemi in senso più generale relativi ai diritti umani e, naturalmente, dell’energia. Pertanto, sono consapevole di quanto dobbiamo agire e sono soddisfatta che finalmente l’Unione europea sia intervenuta maggiormente rispetto al passato, insieme, come ho dichiarato, alla presidenza tedesca. Ora intendo dire poche parole in merito a ogni questione.</p>
      <p sl="en">La lotta alla povertà è estremamente importante ed è uno degli elementi principali su cui ci concentriamo nelle strategie nazionali. Il documento di politica che abbiamo elaborato per la strategia comunitaria per l’Asia centrale riguarda in maggior misura le priorità politiche, ma nelle strategie nazionali citiamo tutti i requisiti nel quadro dello strumento di cooperazione allo sviluppo, che è finalizzato in particolare all’istruzione, alla salute, allo sviluppo rurale, alla protezione sociale e, soprattutto, alle famiglie vulnerabili e ai minori.</p>
      <p sl="en">In termini di salute pubblica e malattie trasmissibili, esiste un fattore importante: il fondo globale contro l’AIDS, la tubercolosi e la malaria, a cui, nuovamente, i paesi dell’Asia centrale hanno titolo. Quindi, questo è un verso, e certamente proseguiremo in tal modo.</p>
      <p sl="en">Dall’altro, esiste la questione dell’energia – sono stati menzionati i gasdotti Nabucco e Odessa-Brody-Danzica – e, in generale, della sicurezza energetica. Concordo pienamente con chi sostiene che vogliamo una diversificazione della nostra politica energetica, anche se non abbiamo ancora del tutto compreso la direzione da prendere. Ma l’aspetto più importante è aver preso tale decisione.</p>
      <p sl="en">Per quanto riguarda il gasdotto Odessa-Brody-Danzica, desidero far notare che la Commissione sta compiendo ogni sforzo volto a diversificare le forniture e le rotte dell’energia e, naturalmente, l’Asia centrale in questo caso è fondamentale. Il gasdotto menzionato rappresenta un progetto importante alla luce di questi sforzi, e per alimentare questo gasdotto, abbiamo bisogno di operare innanzi tutto sul gasdotto che attraversa il Mar Caspio, al fine di condurre le risorse dell’Asia centrale al Mar Nero. Solo pochi giorni fa, si è svolta la prima conferenza regionale della Sinergia del Mar Nero, che costituisce il primo passo nell’agire su tali questioni a livello regionale.</p>
      <p sl="en">A parte questo aspetto, ci troviamo di fronte anche alla questione della sicurezza dell’energia riguardante il gasdotto Nabucco. Si tratta ancora di una priorità per la Commissione e continueremo a sostenerla. Non è un progetto morto come alcuni di voi potrebbero pensare. Pertanto abbiamo priorità in materia di politica energetica. A tal proposito, stiamo avviando una sorta di protocollo d’intesa sull’energia anche con il Turkmenistan. Ne abbiamo già stipulato uno con il Kazakistan, e di certo tenteremo di continuare a costruire ponti tra i diversi paesi del Caucaso e dell’Asia centrale.</p>
      <p sl="en">Qualcuno mi ha chiesto della Mongolia. I cinque paesi della regione dell’Asia centrale condividono lo stesso recente passato, a seguito del crollo dell’Unione sovietica, e, ovviamente, sono tutte giovani nazioni. Questa situazione implica che affrontiamo sfide simili concernenti la trasformazione politica ed economica di queste società, ma, come sapete, la storia della Mongolia è piuttosto diversa, e perciò non l’abbiamo inclusa nella strategia. Tuttavia, non precludiamo il fatto di considerare la zona meridionale dei paesi dell’Asia centrale, e stiamo esaminando la possibilità di lavorare ulteriormente con la Mongolia. Attualmente, è un paese abbastanza democratizzato, in cui osserviamo numerosi provvedimenti e interventi positivi.</p>
      <p sl="en">Il Kazakistan assumerà veramente la presidenza dell’OCSE nel 2010. Vorrei rendervi noto che ho sempre promosso tale decisione, sempre a condizione che il paese continui a intraprendere le molte azioni fondamentali che sono tuttora necessarie. Occorre intervenire in maggior misura sulla libertà dei mezzi di comunicazione, sulla legge elettorale e sulla registrazione dei partiti politici, ma in effetti sta procedendo nella direzione giusta.</p>
      <p sl="en">Infine, il Kazakistan è membro della politica europea di vicinato. Manteniamo in qualche modo separate la strategia per l’Asia centrale e la PEV, anche se elementi della politica di vicinato possono comparire più avanti in un accordo speciale, in particolare con il Kazakistan, poiché sappiamo che questo paese può essere il primo della regione dell’Asia centrale a iniziare a trasmettere uno spirito positivo. Spero che gli altri lo seguano.</p>
    </intervention>
    <intervention id="2-377" speaker_id="28235" name="Cem Özdemir" is_mep="True" mode="spoken" role="relatore">
      <p sl="de">Signora Presidente, signora Commissario, per prima cosa desidero ringraziare tutti i colleghi che hanno partecipato alla discussione, nonché lo stimolo delle commissioni chiamate a esprimere il loro parere, e certamente, il presidente della delegazione, l’onorevole Juknevičienė. Sono inoltre grato a chi ha presentato gli emendamenti. L’onorevole Jeggle ha già fatto riferimento all’emendamento sull’abolizione della pena di morte in Uzbekistan, fatto alquanto gradito. Mi sento in dovere di sottolineare, tuttavia, di aver notato con preoccupazione che i politici dell’opposizione e i giornalisti nei paesi vicini all’Uzbekistan stanno scomparendo in circostanze misteriose. Si tratta di una condizione di cui dovremmo occuparci.</p>
      <p sl="de">La domanda decisiva è: in che modo trasmettere i nostri valori senza rinnegare i nostri interessi nella questione? È proprio il punto in cui l’Unione europea ha un’opportunità, poiché semplicemente abbiamo più da offrire della dipendenza o addirittura dello sfruttamento di questi paesi. Il problema, elementare e chiaro, è come combinare una stabilità a lungo termine a uno sviluppo democratico. In quest’area, esiste ancora un potenziale per sviluppare un partenariato autentico tra le repubbliche dell’Asia centrale e l’Unione europea. Stiamo considerando soltanto un pacchetto completo di crescita a livello economico e democratico, insieme a uno scambio culturale e scientifico, che, tuttavia, cede la precedenza alla tutela dell’ambiente e allo sviluppo di una società civile.</p>
      <p sl="de">Consentitemi di affrontare brevemente un punto che sono certo sia noto a tutti voi: il disastro ambientale del lago d’Aral, che è diventato famoso oltre la regione ed è uno dei maggiori disastri ambientali del mondo. I paesi interessati non saranno in grado di risolvere il problema senza il nostro aiuto. Anche in questo caso dobbiamo dimostrare la nostra solidarietà e fare la nostra parte.</p>
      <p sl="de">Ci sono anche buone notizie, quando ci ricordiamo di avere un partner importante nella Turchia, che è molto vicina e, in quanto paese che desidera aderire all’Unione europea, può contribuire con le proprie competenze all’elaborazione congiunta di una strategia.</p>
      <p sl="de">Il successo dell’Unione europea può inoltre essere valutato dalla misura in cui riesce a sviluppare una strategia coerente per l’Asia centrale. Se intende diventare un attore globale, l’Unione europea deve anche elaborare una strategia in cui concepire i propri interessi comuni.</p>
    </intervention>
    <intervention id="2-378" speaker_id="1237" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">La votazione si svolgerà mercoledì 20 febbraio 2008.</p>
      <p sl="unknown">Dichiarazioni scritte (articolo 142)</p>
    </intervention>
    <intervention id="2-379" speaker_id="28427" name="Alessandro Battilocchio" is_mep="True" mode="written">
      <p sl="it">Nell’ambito dell’attività svolta con la delegazione per le relazioni con l’Asia centrale, di cui sono membro, ho avuto l’opportunità di visitare i paesi dell’area oggetto della relazione.</p>
      <p sl="it">Ho potuto dunque riscontrare i notevoli passi avanti compiuti da tali Paesi in molti campi, iniziando da quello ambientale fino a quello sociale, soprattutto grazie ad un forte impulso dell’UE. Nonostante ciò, si auspica che l’UE continui la sua attività intrapresa in questa zona del mondo, visto anche il ruolo di tali nazioni come alleati cruciali nella lotta al terrorismo internazionale e al traffico di stupefacenti, rafforzando sempre più il dialogo tra essa e i paesi in considerazione.</p>
      <p sl="it">Si chiede inoltre al Consiglio e alla Commissione di intensificare gli sforzi per una maggiore tutela dei cittadini negli ambiti chiave della vita sociale e dunque di rafforzare le leggi vigenti sui diritti delle donne e migliorarne l’applicazione, proseguire la lotta strenua contro lo sfruttamento dei minori, attuare importanti riforme dell’istruzione e, visto il forte aumento di malattie infettive nella regione, una riforma del servizio sanitario, ritenuta una priorità chiave per i paesi.</p>
    </intervention>
  </section>
  <section id="creitem33" title="14. Ordine del giorno della prossima seduta: vedasi processo verbale"/>
  <section id="creitem34" title="15. Chiusura della seduta"/>
</text>
