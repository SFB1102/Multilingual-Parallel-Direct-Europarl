<?xml version='1.0' encoding='utf-8'?>
<text id="20070510.IT" lang="it" date="2007-05-10" place="Bruxelles" edition="Edizione GU">
  <section id="creitem1" title="1. Apertura della seduta"/>
  <section id="creitem2" title="2. Presentazione di documenti: vedasi processo verbale"/>
  <section id="creitem3" title="3. Trasmissione di testi di accordo da parte del Consiglio: vedasi processo verbale"/>
  <section id="creitem4" title="4. Storni di stanziamenti: vedasi processo verbale"/>
  <section id="creitem5" title="5. Alloggi e politica regionale - Contributi della futura politica regionale alla capacità d’innovazione dell’UE (discussione)">
    <intervention id="4-009" speaker_id="4453" is_mep="True" mode="spoken" role="Presidente" name="Luisa MORGANTINI" nationality="Italy" birth_date="05-11-1940" birth_place="Villadossola" p_group="Confederal Group of the European United Left - Nordic Green Left" m_state="IT">
      <p sl="unknown">L’ordine del giorno reca, in discussione congiunta,</p>
      <p sl="unknown">la relazione presentata dall’on. Alfonso Andria, a nome della commissione per lo sviluppo regionale, sugli alloggi e la politica regionale (2006/2108(INI) (A6-0090/2007) e</p>
      <p sl="unknown">la relazione presentata dall’on. Mieczysław Edmund Janowski, a nome della commissione per lo sviluppo regionale, sui contributi della futura politica regionale alla capacità d’innovazione dell’Unione europea (2006/2104(INI) (A6-0096/2007).</p>
    </intervention>
    <intervention id="4-010" speaker_id="28363" name="Alfonso ANDRIA" is_mep="True" mode="spoken" role="relatore" nationality="Italy" birth_date="27-05-1952" birth_place="Salerno" p_group="Group of the Alliance of Liberals and Democrats for Europe" m_state="IT">
      <p sl="it">Signora Presidente, signor Commissario, onorevoli colleghi, oggi arriva a conclusione l’iter della relazione d’iniziativa parlamentare sugli alloggi e la politica regionale, di cui sono relatore. L’iter della relazione è iniziato per la verità già con il lavoro dell’intergruppo URBAN, presieduto dal collega Jean Marie Beaupuy, e del quale sono vicepresidente. Tale lavoro ha compiuto un importante passo avanti con la Carta europea sugli alloggi, proposta e predisposta dal collega Hutchinson ed approvata proprio in seno a questo intergruppo.</p>
      <p sl="it">Vorrei innanzitutto ringraziare sentitamente i colleghi, e particolarmente i relatori-ombra, per il significativo ed importante contributo apportato. Sono grato ai coordinatori e ai funzionari che hanno collaborato attivamente alla redazione della relazione, fornendo spunti di rilievo ed utili correttivi al documento in esame. Solo grazie alla comprensione da tutti dimostrata e al giusto atteggiamento collaborativo è stato possibile arrivare, oggi, ad un testo che trovo equilibrato ma allo stesso tempo innovativo e sul quale auspico vi sia un ampio consenso.</p>
      <p sl="it">Il lavoro svolto con i rappresentanti della Commissione europea, della Presidenza tedesca del Consiglio dei ministri e della Banca europea per gli investimenti è stato veramente molto proficuo. Con le associazioni di settore e le organizzazioni non governative che si sono rivolte al mio ufficio abbiamo instaurato una relazione molto efficace.</p>
      <p sl="it">Un sincero ringraziamento va poi ai relatori per parere del Comitato delle regioni, Flo Clucas, e del Comitato economico e sociale, Angelo Grasso, per il grande impegno profuso e per gli ottimi testi prodotti. Ringrazio inoltre coloro che con me hanno materialmente lavorato alla redazione della relazione, il funzionario del gruppo Anu Ahopelto, il funzionario della commissione REGI, Agneszka Kunat, ed il mio assistente dott. Valentino Izzo.</p>
      <p sl="it">Prima di passare al merito del testo, mi pare necessaria una precisazione sulla metodologia seguita. Lo scopo che mi ero prefissato quando cominciai a lavorare alla relazione d’iniziativa in esame era quello di elevare al rango di questione europea il dibattito sulla politica per gli alloggi, pur nella consapevolezza delle difficoltà esistenti. Infatti il Trattato, com’è noto, non attribuisce all’Unione competenze specifiche in materia. Tuttavia, l’articolo 7 del regolamento FES del periodo di programmazione 2007-2013 contempla, in un ristretto numero di casi e comunque soltanto nei nuovi Stati membri, la possibilità di intervenire con fondi comunitari a sostegno di progetti di ristrutturazione di immobili. Come pure va detto che un gran numero di politiche europee – quelle energetico-ambientali, dei trasporti, della sicurezza, culturali e sociali – incide fortemente, seppure in modo indiretto sulla qualità degli alloggi.</p>
      <p sl="it">Il problema dell’edilizia abitativa dunque non può essere considerato come un problema a sé stante. L’approccio che ho voluto dare alla relazione d’iniziativa è pertanto un approccio globale, che considera le scelte abitative all’interno di una politica più generale di sviluppo urbano sostenibile, fortemente legate a politiche settoriali ed orizzontali cui ho fatto appena cenno.</p>
      <p sl="it">La relazione è stata pertanto costruita attorno a due principali dimensioni: quella sociale, relativa al nesso intercorrente tra condizioni abitative, degrado urbano e fenomeni di esclusione sociale, e quella ambientale, cui si riferiscono problemi che vanno dagli sprechi energetici all’insicurezza degli immobili, dalla qualità degli spazi comuni alla tutela dei rischi idrogeologici e sismici. Accanto a queste, vi è una terza dimensione, anche se non sarebbe questo il termine più adatto da utilizzare, cioè quella che afferisce alla necessità di coordinamento a tre livelli: orizzontale, cioè tra le varie politiche settoriali europee; verticale, tra i diversi livelli di governo, ed anche un raccordo tra soggetti pubblici e privati che operano nel settore degli alloggi.</p>
      <p sl="it">Qualche questione fondamentale tra le più significative.</p>
      <p sl="it">Diritto alla casa: qualora il Parlamento, come mi auguro, licenziasse favorevolmente questa relazione d’iniziativa, per la prima volta riconoscerebbe il diritto ad un alloggio adeguato e a prezzi ragionevoli come un diritto fondamentale.</p>
      <p sl="it">La qualità degli alloggi: il testo licenziato dalla commissione REGI il 20 marzo, parla del miglioramento della qualità degli edifici; definisce standard di qualità e peraltro proprio il diritto ad un alloggio di buona qualità è oggetto di uno degli emendamenti fondamentali, oggi in votazione.</p>
      <p sl="it">Risorse adeguate: i limiti di bilancio hanno ridotto il livello delle risorse pubbliche disponibili per gli investimenti urbani e contemporaneamente i processi di decentramento amministrativo e di regionalizzazione in numerosi paesi hanno accresciuto le competenze delle città.</p>
      <p sl="it">Quindi è necessario dotare le autorità locali di strumenti finanziari congrui e far sì che il diritto alla casa possa effettivamente e pienamente essere goduto e che da esso discendano adeguate politiche abitative, più in generale di sviluppo urbano. Ecco, il Parlamento chiede di rafforzare il diritto agli aiuti per la casa e, in particolare, auspica agevolazioni a vantaggio dei giovani.</p>
    </intervention>
    <intervention id="4-011" speaker_id="28355" name="Mieczysław Edmund JANOWSKI" is_mep="True" mode="spoken" role="relatore" nationality="Poland" birth_date="16-11-1947" birth_place="Zduńska Wola" p_group="Union for Europe of the Nations Group" m_state="PL">
      <p sl="pl">Signora Presidente, ho l’onore di presentare la relazione d’iniziativa della commissione per lo sviluppo regionale sul contributo della futura politica regionale alla capacità di innovazione dell’Unione europea.</p>
      <p sl="pl">La nostra comunità ha due obiettivi fondamentali per quanto riguarda la politica regionale: rafforzare la coesione in tutte le sue dimensioni e sostenere e organizzare attività che promuovano l’innovazione. Facciamo sì che la conclusione secondo cui, in linea di principio, tutto ciò che avviene nell’Unione europea avviene in una regione, una città o un paese non sembri una banalità. Non è qui o, per essere più precisi, non è solo a Bruxelles o a Strasburgo che il nostro futuro prende forma. Circa due terzi della legislazione comunitaria sono attuati a livello regionale e locale.</p>
      <p sl="pl">La relazione, che è stata oggetto di una discussione molto fruttuosa in seno alla commissione per lo sviluppo regionale, è indirizzata agli Stati membri, alla Commissione europea e, soprattutto, alle autorità regionali e locali. E’ rivolta anche ad altri organismi, in particolare gli istituti accademici, i centri di ricerca e le piccole e medie imprese, che possono essere veicoli di innovazione molto efficaci e flessibili. La politica regionale non può essere usata solo per autorizzare progetti e gestire i Fondi strutturali in modo più o meno soddisfacente. Deve anche contribuire a migliorare la capacità di innovazione dell’Unione europea. Questa capacità va intesa come un’azione complementare in campi quali la ricerca e la tecnologia, il diritto e la finanza, l’economia e il commercio, la gestione e l’amministrazione, l’energia e l’ambiente, l’istruzione, le questioni sociali, la salute e la cultura. In altre parole, l’azione va intrapresa su tutti i fronti. Esistono infinite possibilità di fare cose nuove, cose migliori. Vorrei insistere sul fatto che tutte queste caratteristiche hanno una dimensione regionale. L’azione adottata deve contribuire a ottenere una coesione reale nell’Unione e dare prova di una crescita armoniosa e sostenibile e di solidarietà all’interno della Comunità, che sono obiettivi menzionati spesso in questa sede. Lo scopo è anche ridurre i marcati squilibri tra i tassi di crescita presenti in alcune regioni dell’Unione europea.</p>
      <p sl="pl">Dobbiamo inoltre ricordare che una politica regionale ben attuata promuove l’innovazione. A sua volta, l’innovazione promuove la crescita. Si ottiene così una simbiosi molto proficua.</p>
      <p sl="pl">Non voglio ripetere ciò che affermo nella mia relazione. Vorrei però ringraziare tutti coloro che hanno contribuito alla creazione di questo documento. Ringrazio i miei colleghi qui a Bruxelles, a Strasburgo e in Polonia. Ringrazio tutti i membri della commissione, in particolare il coordinatore, per la fruttuosa discussione e per gli emendamenti presentati. Ringrazio i rappresentanti della Commissione europea, del Comitato delle regioni e della Presidenza. Come nel caso della relazione Andria, tutti i contributi sono stati molto costruttivi.</p>
      <p sl="pl">Dobbiamo sapere che, tra tutte le regioni dell’Unione, soltanto 21 (in altre parole, meno del 10 per cento) spendono più del 3 per cento del PIL per la ricerca e lo sviluppo. Se vogliamo realizzare la strategia di Lisbona, sono dunque necessari più investimenti nella sua attuazione a livello regionale.</p>
      <p sl="pl">Un altro punto su cui vorrei richiamare l’attenzione è la questione dell’accesso universale ed equo all’istruzione a tutti i livelli, compreso quello postlaurea. Questa è la chiave della crescita futura nella Comunità.</p>
      <p sl="pl">Ieri, il Premio Nobel Timothy Hunt è intervenuto in Aula. Ha espresso preoccupazione per il fatto che, tra le 20 migliori università del mondo, 15 sono americane, una è giapponese, tre sono britanniche e una è svizzera. E’ un segnale per l’Unione europea, in termini di ciò che dobbiamo realizzare. Anche la connessione a Internet a costi accessibili svolge un ruolo molto importante in questo ambito, così come gli strumenti finanziari, le zone rurali e i criteri di innovazione regionale.</p>
      <p sl="pl">Gli altri non stanno a guardare. Mentre noi discutiamo la questione, ogni giorno in Cina nascono 25 000 nuovi cittadini, in India 31 000 e il numero di europei diminuisce. A nostro parere, l’innovazione deve anche includere la questione della famiglia. Non sprechiamo tempo, denaro ed energie. Troviamo soluzioni. Non è semplice, ma nessuno ha mai detto che si devono affrontare solo problemi semplici.</p>
    </intervention>
    <intervention id="4-012" speaker_id="photo_generic" name="Danuta Hübner" is_mep="True" mode="spoken">
      <p sl="en">Membro della Commissione . – Signora Presidente, cercherò di essere breve, ma le questioni sono estremamente importanti e vorrei rispondere a entrambe le relazioni.</p>
      <p sl="en">Vorrei dire innanzi tutto che apprezzo moltissimo questa possibilità di proseguire il nostro dialogo interistituzionale sulle vostre relazioni di iniziativa. Svolgeranno un ruolo importante nelle nostre riflessioni sulla politica futura.</p>
      <p sl="en">Per quanto riguarda la relazione dell’onorevole Andria, concordo con la sua valutazione che in molti centri urbani in Europa esistono gravi problemi abitativi. Stiamo ora negoziando i programmi di coesione con tutti gli Stati membri e constatiamo che, in tutte le strategie nazionali e nei programmi operativi dei nuovi Stati membri, sono previsti interventi mirati alla ristrutturazione di grandi edifici prefabbricati e caseggiati costruiti in tali paesi negli anni ’70 e ’80. Finora abbiamo ricevuto 340 programmi operativi su 444 e, nell’ambito di questi programmi, la nostra valutazione è che circa 900 milioni di euro sono destinati alle infrastrutture abitative.</p>
      <p sl="en">Concordo con l’onorevole Andria anche sul fatto che dobbiamo fare molto di più per le aree e i quartieri urbani degradati. Infatti, nei negoziati con gli Stati membri, incoraggiamo con vigore i paesi e le regioni a prestare particolare attenzione a questo aspetto in tutti gli Stati membri dell’Unione. Sembra che la maggioranza di essi abbia recepito l’idea.</p>
      <p sl="en">Abbiamo già le prime stime degli importi che saranno investiti nei progetti: nei prossimi anni più di 8 miliardi di euro saranno destinati alla rigenerazione delle zone urbane e rurali, più di 4 miliardi di euro alla promozione di trasporti urbani puliti e più di 3 miliardi di euro al risanamento di aree industriali e terreni contaminati nel periodo 2007-2013.</p>
      <p sl="en">In tali programmi, vi sono anche due elementi cui attribuiamo grande importanza e intendiamo esaminarli con cura nei negoziati, perché li consideriamo essenziali per il successo dei programmi stessi. Innanzi tutto, sempre in linea con le vostre proposte, è necessario prestare attenzione alla questione dei partenariati. La nostra valutazione – e mi auguro che sarete d’accordo con me – indica chiaramente che i programmi producono risultati di gran lunga migliori quando si rivolgono alla comunità locale, per quanto riguarda sia la progettazione sia la successiva realizzazione.</p>
      <p sl="en">In secondo luogo, prestiamo grande attenzione anche alla necessità di adottare un approccio integrato, che a mio parere è stato un grande successo delle iniziative urbane passate. Nei negoziati vogliamo assicurare che i problemi che affliggono talune aree urbane siano realmente affrontati in modo integrato, non solo comprendendo diverse politiche e diversi settori, ma anche tramite il requisito di partecipazione a tutti i livelli di governance , dai cittadini ai soggetti politici.</p>
      <p sl="en">Sostengo anche la sua proposta di promuovere lo scambio di migliori prassi in materia di alloggi e di sviluppo urbano sostenibile in generale. Sono convinta che le regioni e le città possano imparare molto le une dalle altre sul modo in cui garantire l’equilibrio tra esigenze abitative, andamento demografico e sviluppo urbano. Per questo motivo, nella nuova iniziativa “Regioni per il cambiamento economico”, abbiamo previsto la possibilità di creare una rete legata allo sviluppo di un parco immobiliare sostenibile e improntato all’efficienza energetica, e ci auguriamo che tale rete sia operativa entro la fine dell’anno.</p>
      <p sl="en">Vorrei fare alcune osservazioni su JESSICA, perché abbiamo compiuto progressi sostanziali nelle ultime settimane, che accrescono enormemente i margini di finanziamento efficiente per gli alloggi in tutta Europa. L’iniziativa è condotta con la partecipazione della Banca europea per gli investimenti e della Banca di sviluppo del Consiglio d’Europa. La BEI ha già creato una squadra, al momento costituita da sette esperti, che presto comprenderà da otto a dieci professionisti della BEI. Abbiamo anche lanciato, con tutti gli Stati membri interessati, la valutazione di JESSICA; si sono già svolte le prime riunioni con la Grecia e la Polonia e altre sono previste nelle prossime settimane.</p>
      <p sl="en">Durante l’anno, vogliamo quindi condurre il massimo numero possibile di studi di valutazione delle necessità, ma vogliamo anche, tramite queste riunioni e relazioni, individuare i migliori progetti che JESSICA dovrà finanziare, insieme con gli interventi proposti: le azioni necessarie in alcuni Stati membri. A nostro parere, avremo bisogno di una nuova legislazione e di numerose strutture.</p>
      <p sl="en">Riguardo alla relazione dell’onorevole Janowski sull’innovazione, la politica di coesione è una di quelle rare politiche europee che integra diversi approcci settoriali nel contesto prioritario della strategia di sviluppo e può offrire soluzioni su misura per ogni regione o territorio europeo, ma al tempo stesso dipende seriamente dal coordinamento e dalle sinergie con tutte le altre politiche europee e nazionali. Per questo motivo, per il periodo 2007-2013, abbiamo rafforzato il meccanismo di coordinamento all’interno della Commissione. Questa politica è diventata di fatto una specie di punto di incontro per molte priorità europee, e la ricerca, lo sviluppo e l’innovazione sono forse il migliore esempio di questo nuovo approccio.</p>
      <p sl="en">Abbiamo istituzionalizzato le nuove sinergie tra la politica di coesione, il settimo programma quadro e il programma per la competitività e l’innovazione. Questi ultimi due programmi tengono conto delle specificità delle regioni in ritardo, il che non era previsto in precedenza, mentre la politica di coesione aumenterà in modo significativo il suo contributo alla ricerca e allo sviluppo, principalmente per le attività legate all’innovazione.</p>
      <p sl="en">Con altri due Commissari stiamo altresì lavorando a una comunicazione che fornirà informazioni precise e raccomandazioni sul modo in cui combinare tutte le risorse dei diversi programmi, al fine di aumentare l’efficienza dei programmi stessi. La comunicazione sarà adottata in luglio.</p>
      <p sl="en">Come sapete, la Commissione ha investito anche nel migliore coordinamento tra le nostre politiche e le politiche nazionali per quanto riguarda l’innovazione e, in generale, le priorità di Lisbona, tramite le relazioni annuali e il meccanismo di coordinamento interno tra le due politiche in ogni Stato membro.</p>
      <p sl="en">Abbiamo inoltre introdotto una classificazione dei tipi di investimento, che ci permetterà di stabilire quanto sarà destinato all’innovazione, nonché di verificare come tali investimenti procedano durante l’intero periodo.</p>
      <p sl="en">Non potrei essere più d’accordo con voi sul punto centrale della relazione, cioè che l’innovazione deve essere sempre più al centro della politica di coesione europea, perché oggigiorno non si può conseguire la coesione senza investire nella capacità di innovazione europea in tutti i settori e i territori. Lo facciamo sia tramite investimenti nel capitale umano sia con investimenti a favore della competitività regionale. La buona notizia è che gli Stati membri reagiscono in modo estremamente positivo a queste richieste e sappiamo già quanto sarà investito nell’innovazione nei prossimi anni.</p>
      <p sl="en">Stiamo anche preparando la comunicazione della Commissione per l’autunno, che fornirà indicazioni dettagliate sulla misura in cui l’innovazione è stata integrata nei programmi operativi.</p>
      <p sl="en">Permettetemi di esprimere la speranza che nel prossimo futuro avremo strategie di innovazione regionali in ogni regione europea. Penso si sia molto vicini a realizzare questo obiettivo.</p>
      <p sl="en">Infine, avete espresso con grande chiarezza la necessità di agevolare l’accesso ai finanziamenti, principalmente per le microimprese e le piccole e medie imprese; sono pienamente d’accordo. Come sapete, abbiamo messo a punto JEREMY a tal fine, ma intendiamo anche elaborare un piano d’azione per i microcrediti con altri servizi della Commissione. In questo ambito, lo scopo non è solo accrescere l’offerta di capitali, ma anche sviluppare servizi di consulenza e riformare i quadri nazionali, istituzionali e giuridici, al fine di sostenere in modo più efficace questa forma di accesso al credito per le piccole imprese.</p>
    </intervention>
    <intervention id="4-013" speaker_id="28165" name="Lambert van NISTELROOIJ" is_mep="True" mode="spoken" nationality="Netherlands" birth_date="05-03-1953" birth_place="Nuland" p_group="Group of the European People's Party (Christian Democrats)" m_state="NL">
      <p sl="nl">a nome del gruppo PPE-DE . – Signora Presidente, la globalizzazione e l’intensificazione della concorrenza a livello mondiale richiedono nuove risposte. In questo contesto, l’innovazione e la politica regionale possono andare di pari passo. L’economia della conoscenza ha bisogno di investimenti europei che vadano oltre le infrastrutture di asfalto e di cemento, ha bisogno di nuovi strumenti, ed è qui che entrano in gioco le agende di Lisbona e di Göteborg.</p>
      <p sl="nl">Questo è anche l’oggetto della relazione Janowski, l’argomento della discussione di oggi. La relazione indica con grande chiarezza come si possano ottenere risultati: creazione di cluster di attività regionali, specializzazione, ricerca e sviluppo mirati alla sostenibilità e all’occupazione. In breve, la globalizzazione richiede una politica di coesione con una marcia in più, per garantire l’eccellenza regionale in tutti i campi. Concentrazione è la parola chiave. Come ha appena affermato il Commissario Hübner, questo è il modo in cui si può dare un contributo essenziale alla crescita economica e alla concorrenza. L’innovazione si colloca così al centro della politica regionale. Condivido con il Commissario anche il parere che una condizione cui subordinare le sovvenzioni debba essere lo sviluppo di una strategia di innovazione di questo tipo da parte delle regioni.</p>
      <p sl="nl">Il gruppo del Partito popolare europeo (Democratici cristiani) e dei Democratici europei desidera cogliere l’occasione offerta dalla quarta relazione sulla coesione per svolgere la discussione sulla base di ciò che ha affermato l’onorevole Janowski. Si tratta di un uso integrato e migliore, ancora più specifico, dei Fondi strutturali e della politica di coesione. Nei prossimi anni saranno resi disponibili più di 300 miliardi di euro, che potremo usare per dimostrare quanto sia prezioso il valore aggiunto europeo, non ultimo in una prospettiva futura.</p>
      <p sl="nl">Concludo dicendo che, di conseguenza, la politica regionale può diventare più visibile, non ultimo nel dibattito sulla revisione intermedia e sulla valutazione finanziaria dell’agenda di Lisbona da parte della Commissione alla fine dell’anno. In queste occasioni, insieme con la Commissione, vorremmo concentrare l’attenzione sul futuro e sul rafforzamento della competitività. A nome del gruppo PPE-DE, l’onorevole Březina esaminerà tra poco l’altra importante relazione, preparata dall’onorevole Andria.</p>
    </intervention>
    <intervention id="4-014" speaker_id="28282" name="Alain HUTCHINSON" is_mep="True" mode="spoken" nationality="Belgium" birth_date="10-12-1949" birth_place="Schaerbeek" p_group="Socialist Group in the European Parliament" m_state="BE">
      <p sl="fr">a nome del gruppo PSE . – Signora Presidente, mi auguro che il fatto di unire, sorprendentemente, in discussione congiunta due relazioni, non voglia sminuire l’importanza di un tema che mi sta a cuore e al quale dedico grande impegno, cioè quello degli alloggi. Se la memoria non mi inganna, è la prima volta che il Parlamento è chiamato a votare una relazione dedicata agli alloggi nell’Unione europea. Ringrazio innanzi tutto l’onorevole Andria per la qualità e l’efficacia del suo lavoro.</p>
      <p sl="fr">Alcuni possono stupirsi, ma milioni di nostri concittadini vivono oggi in condizioni di precarietà, dovute alla difficoltà, o persino all’impossibilità, di trovare un alloggio: una situazione inaccettabile, considerato il modello democratico del quale tanto spesso ci vantiamo. Si tratta quindi di un momento importante.</p>
      <p sl="fr">Garantire a tutti l’accesso a un alloggio dignitoso a un prezzo accessibile è un obiettivo da perseguire per garantire, per esempio, il successo della strategia di Lisbona. Avere un alloggio è infatti una premessa ovvia per poter completare gli studi e per ottenere un posto di lavoro. Se è vero che gli alloggi non sono di stretta competenza dell’Unione, ciò non toglie che essi sono un elemento essenziale di cui occorre tenere conto nel perseguire il nostro obiettivo di coesione sociale, economica e ambientale.</p>
      <p sl="fr">Al riguardo, sono molto lieto di sottolineare che, in vista della revisione dei regolamenti relativi alla politica di coesione prevista per il 2009, la relazione chiede di riaprire il dibattito sull’estensione a tutti gli Stati membri dell’accesso ai Fondi strutturali per il rinnovamento degli alloggi sociali, come è già previsto, in seguito all’ultima riforma di tali Fondi, per gli Stati membri che hanno aderito all’Unione il 1° maggio 2004.</p>
      <p sl="fr">Insisto infine sulla necessità che i parlamentari europei rimangano attenti alle preoccupazioni dei cittadini europei, tra i quali una percentuale non trascurabile ritiene, a torto o a ragione, che le Istituzioni europee siano troppo distanti. Con la relazione Andria sugli alloggi, in qualche modo entriamo in milioni di case europee. Se approviamo la proposta contenuta nella relazione di redigere una dichiarazione o una carta europea degli alloggi, che rammenti l’importanza del diritto fondamentale a un alloggio dignitoso a un prezzo accessibile per tutti, sono convinto che riusciremo a trasmettere all’opinione pubblica un forte segnale, a favore di un ravvicinamento tra i cittadini europei e un’Unione europea sensibile alle loro preoccupazioni quotidiane.</p>
      <a text="(Applausi)"/>
    </intervention>
    <intervention id="4-015" speaker_id="28205" name="Jean Marie BEAUPUY" is_mep="True" mode="spoken" nationality="France" birth_date="28-11-1943" birth_place="La Chapelle/Loire" p_group="Group of the Alliance of Liberals and Democrats for Europe" m_state="FR">
      <p sl="fr">a nome del gruppo ALDE . – Signora Presidente, signora Commissario, onorevoli colleghi, vorrei dire innanzi tutto, perché non vi siano ambiguità, che il mio gruppo naturalmente sosterrà con vigore le relazioni Andria e Janowski.</p>
      <p sl="fr">Signora Commissario, mi era sembrato chiaro, all’inizio, che lei avesse tenuto perfettamente conto delle richieste espresse dall’onorevole Janowski riguardo all’innovazione. Non ho avuto la stessa impressione ascoltandola. Mi permetta di dirle come la penso, dal momento che intratteniamo una stretta relazione e ci diciamo ciò che pensiamo. Lei ha risposto riguardo alle città, ma non ha veramente parlato di alloggi.</p>
      <p sl="fr">Nella piramide dei bisogni di Maslow, l’alloggio – l’onorevole Hutchinson ne ha appena parlato – è il secondo bisogno degli esseri umani. Il bisogno di nutrirsi è immediatamente seguito da quello di proteggersi. L’alloggio è fondamentale per la protezione di ogni essere umano. Di conseguenza, in ogni Stato, la questione degli alloggi emerge ogni volta che si svolgono le elezioni amministrative o politiche, sia pure in forme molto diverse. Lo abbiamo visto in Francia, con i senzatetto, e lo vediamo in tutti gli altri paesi, in cui sono presenti molteplici fattori, tra cui problemi di edilizia, di espansione urbana, di finanziamenti, eccetera.</p>
      <p sl="fr">Tra i vari fattori da prendere in considerazione, vorrei evidenziarne uno e dedicargli qualche secondo. Figura nella relazione Andria, ma a mio parere non è stato sottolineato in modo sufficiente: mi riferisco alla questione finanziaria. Constatiamo un aumento dei prezzi dei terreni a livello mondiale, che induce gli abitanti delle città a cercare alloggio sempre più lontano. Ciò significa che ogni giorno essi perdono tempo per recarsi da casa al lavoro e destinano una quota significativa del loro bilancio alle spese di trasporto. Ciò significa che ogni giorno provocano maggiore inquinamento atmosferico, ogni giorno accrescono i problemi sociali. Ciò che sto cercando di dire è che la questione dei prezzi degli alloggi ci riguarda.</p>
      <p sl="fr">Data la situazione, la relazione dell’onorevole Andria contiene la richiesta di condurre uno studio. La maggioranza dei membri del nostro intergruppo e della commissione per lo sviluppo regionale non chiede alla Commissione europea o all’Unione europea di assumersi responsabilità in materia di alloggi che non le spettano. Ciò che chiediamo immediatamente, signora Commissario, è che, con l’aiuto dei suoi servizi, si riesca a ottenere una visione più chiara delle responsabilità. Quali sono le responsabilità delle regioni, dei comuni e dell’Europa? Quali sono le responsabilità degli organismi preposti agli alloggi? Quali sono le responsabilità degli organismi finanziari e di tutti gli altri soggetti interessati? Lo studio è assolutamente fondamentale per sapere chi deve fare che cosa. Grazie agli studi e ai lavori che svolgerete, ci attendiamo di ricevere chiarimenti nei prossimi mesi, tenendo anche conto del fatto che, parallelamente, diversi servizi della Commissione – ambiente, trasporti, eccetera – sono interessati alla questione degli alloggi.</p>
      <p sl="fr">Infine, per concludere, sappiate che se oggi, insieme con i colleghi dell’intergruppo e della commissione per lo sviluppo regionale, siamo fieri di essere arrivati alla relazione Andria, non abbiamo alcuna intenzione di fermarci qui e siamo anzi decisi a compiere, con voi, molti altri progressi in materia di alloggi a livello europeo.</p>
      <a text="(Applausi)"/>
    </intervention>
    <intervention id="4-016" speaker_id="28389" name="Zbigniew KUŹMIUK" is_mep="True" mode="spoken" nationality="Poland" birth_date="19-09-1956" birth_place="Komorowo" m_state="PL">
      <p sl="pl">a nome del gruppo UEN. – Signora Presidente, prendo la parola in questa discussione per dare risalto a due questioni.</p>
      <p sl="pl">Innanzi tutto, la Carta europea degli alloggi definisce l’alloggio un bene di prima necessità e un diritto sociale fondamentale, che costituisce una componente essenziale del modello sociale europeo. E’ quindi positivo che il Fondo europeo di sviluppo regionale, per il periodo 2007-2013, preveda la possibilità di sostenere il settore degli alloggi negli Stati membri in cui la necessità di alloggi è enorme, soprattutto per la generazione più giovane. La difficile situazione presente sul mercato immobiliare in questi paesi è esacerbata dal repentino aumento dei prezzi degli alloggi, pari a decine di punti percentuali all’anno, in conseguenza del processo oggettivo di livellamento dei prezzi degli immobili nei vecchi e nuovi Stati membri.</p>
      <p sl="pl">In secondo luogo, l’influenza della politica regionale sull’innovazione nell’Unione europea è limitata, a causa dei modesti finanziamenti resi disponibili sia dall’Unione sia dagli Stati membri. L’intero bilancio dell’Unione è pari ad appena l’uno per cento del PIL, di cui meno del 10 per cento è destinato alla ricerca e allo sviluppo. Inoltre, la spesa media in questo campo negli Stati membri raggiunge appena il 2 per cento, mentre i paesi più avanzati del mondo spendono una cifra di gran lunga superiore. Di conseguenza, il divario si amplia anziché ridursi. Per garantire un aumento significativo della spesa in questo settore, l’Unione europea deve compiere maggiori sforzi. Si devono altresì reperire fondi supplementari dai bilanci nazionali, nonché finanziamenti per l’innovazione attinti ai bilanci regionali e locali e contributi del settore privato.</p>
    </intervention>
    <intervention id="4-017" speaker_id="28236" name="Gisela KALLENBACH" is_mep="True" mode="spoken" nationality="Germany" birth_date="28-03-1944" birth_place="Soldin" p_group="Group of the Greens/European Free Alliance" m_state="DE">
      <p sl="de">a nome del gruppo Verts/ALE . – Signora Presidente, esaminerò ora la relazione dell’onorevole Andria, mentre la mia collega interverrà tra qualche minuto sulla relazione dell’onorevole Janowski. Entrambi i relatori e tutti i membri dell’intergruppo URBAN-Logement meritano calorosi ringraziamenti per il coraggio con cui hanno compiuto il salto dal principio di sussidiarietà a una visione europea più ampia.</p>
      <p sl="de">La cooperazione è stata esemplare, trasversale e fruttuosa e ha stimolato un processo che evidenzia un aspetto centrale dello sviluppo urbano e regionale, cioè il diritto a un’abitazione adeguata e dignitosa, la cui offerta ai cittadini che ne hanno bisogno, nell’ambito del sostegno agli alloggi sociali, rimane di competenza degli Stati membri, dei loro comuni e distretti.</p>
      <p sl="de">Per quale motivo, tuttavia, non si dovrebbe rispondere a preoccupazioni e problemi analoghi presenti in tutta Europa con norme minime europee in campo sociale e abitativo, che in definitiva influiscono sulla qualità della vita delle persone? Questo è lo scopo della relazione d’iniziativa, in cui si chiede un’azione da parte della Commissione e del Consiglio.</p>
      <p sl="de">Ho notato la reazione positiva e confortante – nonostante i risentimenti iniziali – del Comitato delle regioni e di cooperative e associazioni degli inquilini, che accolgono con favore il valore aggiunto europeo ed esortano ad adottare una dichiarazione comune sugli alloggi, che ponga un forte accento sulla responsabilità nazionale e promuova l’applicazione di norme europee con l’ausilio di strumenti di sostegno europei.</p>
      <p sl="de">Per concludere, signora Commissario, le chiedo di fare il possibile per assicurare che ciò trovi riscontro nei programmi operativi, perché considero deplorevole che nel comunicato stampa di ieri sulla firma del quadro strategico nazionale tedesco non sia stato fatto alcun riferimento allo sviluppo urbano sostenibile o al principio di partenariato.</p>
    </intervention>
    <intervention id="4-018" speaker_id="31123" name="Pedro GUERREIRO" is_mep="True" mode="spoken" nationality="Portugal" birth_date="25-02-1966" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">a nome del gruppo GUE/NGL . – Vorrei congratularmi con l’onorevole Andria per la sua relazione, che contiene punti che meritano il nostro sostegno.</p>
      <p sl="pt">La politica in materia di alloggi è una politica nazionale e spetta quindi agli Stati membri fare tutto il possibile per garantire ai loro cittadini il diritto a un alloggio dignitoso. La Costituzione della Repubblica portoghese, all’articolo 65, sancisce il diritto di ogni cittadino e della sua famiglia a un’abitazione di dimensioni adeguate, in condizioni di igiene e comodità, che salvaguardi l’intimità personale e la riservatezza familiare. Questo diritto è un fattore essenziale dell’integrazione e dell’inclusione sociale e una condizione senza la quale non si può garantire ai cittadini il soddisfacimento di un bisogno fondamentale per lo sviluppo umano.</p>
      <p sl="pt">La questione degli alloggi nella politica regionale comunitaria ha acquisito una nuova dimensione nell’Unione europea a 27. Dobbiamo ricordare che, nonostante il crescente contributo dei Fondi strutturali a favore del rinnovamento urbano, grazie a un’iniziativa propria comunitaria, la funzione dei Fondi strutturali è garantire investimenti regolari e sfruttare i fattori esterni positivi che danno impulso allo sviluppo economico, quali gli investimenti in infrastrutture di base e il miglioramento delle qualifiche della forza lavoro. Ciò detto, riteniamo che i Fondi strutturali possano svolgere un ruolo importante, sostenendo progetti integrati volti a promuovere gli alloggi sociali, pubblici o di cooperative, sia per l’acquisto, sia per l’affitto a prezzi contenuti, con strumenti sociali sovvenzionati, mirati al rinnovamento urbano, alla coesione sociale e alla promozione dello sviluppo urbano sostenibile. Per questo motivo, ancora una volta, è necessario aumentare i fondi del bilancio comunitario destinati alla politica di coesione e mobilizzare altri strumenti finanziari, per esempio la Banca europea per gli investimenti.</p>
    </intervention>
    <intervention id="4-019" speaker_id="28146" name="Hélène GOUDIN" is_mep="True" mode="spoken" nationality="Sweden" birth_date="25-11-1956" birth_place="Bryssel" p_group="Independence/Democracy Group" m_state="SE">
      <p sl="sv">a nome del gruppo IND/DEM. – Signora Presidente, la politica strutturale e di coesione dell’Unione europea rivela alcune importanti carenze. Se ne dovrebbe quindi mettere seriamente in discussione l’esistenza, per tre motivi precisi. In primo luogo, gli sforzi che essa rappresenta equivalgono alla respirazione artificiale, che assolutamente non porta a uno sviluppo sostenibile a lungo termine. Dobbiamo riconoscere che il mondo intorno a noi sta cambiando in conseguenza della globalizzazione. Chiunque sia competitivo oggi potrebbe essere escluso dal gioco domani.</p>
      <p sl="sv">Il secondo motivo riguarda il finanziamento. I fondi sono sottratti ai poveri nei paesi ricchi e dati ai ricchi nei paesi poveri. Anche questo è inaccettabile.</p>
      <p sl="sv">In terzo luogo, infine, le norme che disciplinano la destinazione dei Fondi strutturali sono troppo rigide e restrittive e gli Stati membri, le regioni e le autorità locali hanno problemi a utilizzare i fondi là dove sono realmente necessari. Le condizioni variano enormemente da uno Stato membro a un altro, il che rende la politica attuale insostenibile. Ritengo quindi che la politica strutturale debba essere rinazionalizzata.</p>
    </intervention>
    <intervention id="4-020" speaker_id="2057" name="Carl LANG" is_mep="True" mode="spoken" nationality="France" birth_date="20-09-1957" birth_place="Vernon" p_group="Non" m_state="FR">
      <p sl="fr">a nome del gruppo ITS . – Signora Presidente, la constatazione fatta dall’onorevole Andria nella sua relazione è esatta. Gli alloggi costituiscono un grande problema economico e sociale.</p>
      <p sl="fr">In Francia, più di 5,5 milioni di persone vivono in alloggi inadeguati. Inoltre, gli affitti e le rate dei mutui gravano pesantemente sui bilanci delle famiglie francesi. Tuttavia, è ovvio che la soluzione non si trova nei Fondi strutturali europei. Da un lato, essi non sono altro che un patetico eccessivo frazionamento del denaro dei contribuenti. Dall’altro, regioni francesi come il Nord-Pas-de-Calais, pur colpite da disoccupazione, precarietà sociale e crollo del potere d’acquisto, quasi non beneficeranno di tali aiuti. Infatti, già da sette anni i cantoni dell’Hainault francese non ricevono più i fondi stanziati nel quadro dell’obiettivo 1 e l’Europa di Bruxelles continua a ridurre i finanziamenti destinati alle nostre regioni.</p>
      <p sl="fr">Per permettere a tutti i francesi di avere un alloggio dignitoso, in Francia si deve condurre una politica degli alloggi fondata su due principi. Innanzi tutto, il principio della libertà, la cui chiave è l’accesso alla proprietà. Attualmente, solo il 57 per cento delle famiglie possiede la propria abitazione. Per aumentarne il numero, è necessario promuovere conti e piani di risparmio per l’acquisto della casa, concedere alle famiglie prestiti a tasso zero e ridurre le imposte fondiarie. Il secondo principio è quello della preferenza nazionale, che permette di accordare, in Francia, la priorità ai francesi nell’assegnazione degli alloggi sociali, compresi quelli di emergenza. Inoltre, è evidente che le politiche di recupero sociale e di rilancio della nostra economia richiedono il blocco dell’immigrazione extraeuropea, la cui crescita esponenziale vanifica qualsiasi politica efficace in materia di alloggi e di lotta alla disoccupazione.</p>
      <p sl="fr">Esiste un’altra condizione essenziale. L’Europa di Bruxelles deve smettere di esporre le nostre industrie a una concorrenza internazionale sleale, che comporta un dumping sociale massiccio. Infatti, sussiste l’urgente necessità di costruire un’altra Europa, un’Europa delle nazioni, fondata sulla libera cooperazione tra gli Stati membri e sulla preferenza comunitaria, con il dovuto rispetto per la sovranità e l’identità delle nazioni.</p>
    </intervention>
    <intervention id="4-021" speaker_id="28359" name="Jana BOBOŠÍKOVÁ" is_mep="True" mode="spoken" nationality="Czechia" birth_date="29-08-1964" birth_place="Praha" p_group="Non" m_state="CZ">
      <p sl="cs">Onorevoli colleghi, insieme con gli innegabili successi nell’assistere le regioni meno sviluppate dell’Unione, la politica strutturale ha evidenziato anche alcune carenze. L’esperienza dimostra che non sempre si fa buon uso del denaro dei contribuenti, le strategie di sviluppo nazionali non sempre producono sinergie, i piani operativi dei singoli paesi non sempre sono ben studiati e le risorse non sempre rafforzano la competitività, l’occupazione e lo sviluppo sostenibile.</p>
      <p sl="cs">Tra gli strumenti intesi a migliorare la situazione, figurano i cosiddetti OPEN DAYS a Bruxelles, cioè la settimana europea delle regioni e delle città, organizzata ogni anno dalla Commissione e dal Comitato delle regioni. Il prossimo ottobre segnerà il quinto anniversario di questi megaeventi. Ancora una volta, migliaia di rappresentanti e funzionari regionali si riuniranno a Bruxelles, insieme con centinaia di esponenti politici e giornalisti, mentre si svolgeranno decine di seminari e innumerevoli rinfreschi e ricevimenti. Parallelamente ai seminari e agli eventi a Bruxelles, gli organizzatori annunciano una serie di manifestazioni, legate agli OPEN DAYS e rivolte al grande pubblico, che si svolgeranno in tutta l’Unione per trasmettere il messaggio di questa settimana alle regioni e alle città.</p>
      <p sl="cs">Ho seri dubbi in merito all’intera iniziativa e mi chiedo se sia un modo efficace di usare il denaro dei contribuenti per migliorare le politiche regionali. Gli studi indicano chiaramente che i precedenti OPEN DAYS hanno soddisfatto le aspettative di meno della metà dei partecipanti. Inoltre, non è mai stato reso noto il costo di questa megafesta che dura un’intera settimana. Non mi aspettavo che il Commissario Hübner ci dicesse direttamente a quante riunioni regionali partecipino i contribuenti. Finché non sapremo esattamente quanto costino le relazioni pubbliche e la commercializzazione della politica strutturale e finché non potremo confrontare la qualità dei risultati rispetto al costo dell’intera iniziativa, saremo esposti alle critiche giustificate dei cittadini, per i quali gli OPEN DAYS di Bruxelles non sono altro che una gita amena nella capitale dell’Unione.</p>
    </intervention>
    <intervention id="4-022" speaker_id="28354" name="Jan BŘEZINA" is_mep="True" mode="spoken" nationality="Czechia" birth_date="14-04-1954" birth_place="Konice" p_group="Group of the European People's Party (Christian Democrats)" m_state="CZ">
      <p sl="cs">Signora Presidente, onorevoli colleghi, la relazione sugli alloggi è il risultato dell’arduo lavoro del relatore, che ringrazio, insieme con tutta la commissione per lo sviluppo regionale, che ha trattato la questione in modo molto approfondito. Poiché il testo della relazione potrebbe ancora subire modifiche significative a causa degli emendamenti proposti, forse è meglio attendere il risultato del voto prima di fornire una valutazione definitiva. Nondimeno, sono lieto di presentare ora una valutazione essenziale.</p>
      <p sl="cs">E’ chiaro sin dall’inizio che si tratta di un ambito politico delicato e di un tema potenzialmente esplosivo, al centro del quale si pone l’interrogativo se o meno la questione degli alloggi debba essere trattata a livello europeo. Personalmente, direi che, sulla questione degli alloggi, conformemente al principio di sussidiarietà, l’Unione dovrebbe esprimersi il meno possibile e solo se la sua azione può offrire un valore aggiunto rispetto a quella degli Stati membri. Specificamente, ciò significa sostenere la ristrutturazione dei grandi caseggiati popolari o la costruzione di alloggi per i gruppi sociali vulnerabili, quali i disabili e le giovani famiglie con bambini. Per il momento, considero la relazione un documento utile, che può dare un nuovo e necessario impulso al settore.</p>
      <p sl="cs">In nessuna circostanza le misure a livello di Unione devono sostituirsi alle normative degli Stati membri. Temo tuttavia che questo sia precisamente lo scopo della relazione, per esempio là dove chiede l’adozione di una serie di indicatori di qualità degli alloggi a livello europeo. L’Unione, e per estensione il Parlamento europeo, non deve arrogarsi più diritti di quelli conferiti dai Trattati. Gli Stati membri sono e devono rimanere i garanti dei diritti all’alloggio, nonostante il fatto che la questione sia stata originariamente affrontata nel contesto dello sviluppo regionale, anziché in relazione con la responsabilità sociale. In proposito, vorrei menzionare l’invito a rafforzare il diritto all’alloggio nel quadro della dimensione sociale della strategia di Lisbona, che a mio parere non è di pertinenza di questa relazione. La strategia di Lisbona non fa alcun accenno agli alloggi e dovremmo lasciarla così com’è. In veste di relatore ombra per il gruppo del Partito popolare europeo (Democratici cristiani) e dei Democratici europei, sono lieto che gli emendamenti principali siano stati negoziati tra tutti i gruppi e che vi sia stata disponibilità a rivedere i pareri fermamente difesi nella fase iniziale. Se la formulazione della relazione che otterremo rifletterà lo spirito di consenso tra i gruppi principali, la considererò un risultato accettabile.</p>
    </intervention>
    <intervention id="4-023" speaker_id="28143" name="Bernadette BOURZAI" is_mep="True" mode="spoken" nationality="France" birth_date="28-05-1945" birth_place="Tulle" p_group="Socialist Group in the European Parliament" m_state="FR">
      <p sl="fr">Signora Presidente, onorevoli colleghi, per cominciare, vorrei esaminare la relazione d’iniziativa dell’onorevole Andria sulla politica degli alloggi e la politica regionale. Innanzi tutto, mi congratulo con il relatore per l’ottimo lavoro svolto e con l’intergruppo URBAN-Logement per la sua valutazione del contributo dei Fondi strutturali alla politica degli alloggi negli Stati membri.</p>
      <p sl="fr">Da parte mia, in veste di rappresentante eletta di una circoscrizione rurale e montana in via di spopolamento, mi interesso soprattutto della problematica degli alloggi nelle zone rurali. Per questo motivo, ho presentato due emendamenti al riguardo, che sono stati in parte adottati, cosa di cui sono molto soddisfatta, perché temevo che gli alloggi fossero considerati solo un problema urbano. Si tratta, a mio parere, di evidenziare i molteplici svantaggi presenti nelle zone rurali – bassi redditi personali, abitazioni sparse e spesso fatiscenti, mancanza di alloggi sociali o privati in affitto – e le sfide in termini di rivitalizzazione dei territori rurali per favorirne il ripopolamento. E’ importante sottolineare che è indispensabile introdurre misure volte a incoraggiare l’acquisto, la ristrutturazione o il rinnovamento di vecchi edifici, sostenere gli organismi pubblici e privati che offrono consulenza e orientamenti personalizzati per l’insediamento di privati e professionisti e migliorare l’offerta di alloggi sociali pubblici e privati, nuovi o rinnovati.</p>
      <p sl="fr">La relazione d’iniziativa giustamente sottolinea la specificità della questione degli alloggi nelle città minori, le quali contribuiscono a rinsaldare il tessuto sociale e svolgono un ruolo significativo nello sviluppo delle zone rurali.</p>
      <p sl="fr">Riguardo alla relazione Janowski, intervengo a nome della mia collega, Brigitte Douay, che stamattina non può essere in Aula. L’onorevole Douay vorrebbe esprimere la sua piena soddisfazione per la relazione sul contributo della futura politica regionale alla capacità di innovazione dell’Unione europea, nella versione adottata dalla commissione per lo sviluppo regionale. In particolare, accoglie con favore l’adozione degli emendamenti riguardanti le PMI e il loro ruolo nell’innovazione a livello regionale e degli emendamenti relativi alle caratteristiche specifiche delle regioni montane e rurali. Per contro, considera pregiudizievole rivedere la formulazione del paragrafo 14, che è frutto di un compromesso accettato in modo abbastanza ampio dai diversi gruppi politici e non deve essere modificato.</p>
    </intervention>
    <intervention id="4-024" speaker_id="28116" name="Marian HARKIN" is_mep="True" mode="spoken" nationality="Ireland" birth_date="26-11-1953" birth_place="Sligo" p_group="Group of the Alliance of Liberals and Democrats for Europe" m_state="IE">
      <p sl="en">Signora Presidente, la ringrazio per la possibilità di intervenire sulla relazione Janowski.</p>
      <p sl="en">Innanzi tutto, mi congratulo con l’onorevole Janowski per l’ottimo lavoro svolto e per la proficua cooperazione. Si tratta di una relazione importante, in quanto esamina il modo in cui la politica regionale può contribuire alla capacità d’innovazione dell’Unione. Spesso si sente dire che l’innovazione, la ricerca e lo sviluppo dovrebbero concentrarsi nelle aree urbane, in cluster tecnologici e in zone in cui la massa critica garantisca investimenti, mentre, nella relazione in esame, è chiaro che l’innovazione, la ricerca e lo sviluppo di fatto rafforzano gli obiettivi della politica regionale e contribuiscono alla coesione, sia tra le regioni sia al loro interno. Sono fermamente convinta che forti regioni contribuiscano a una forte crescita nazionale. Sono come i pezzi di un puzzle , che si incastrano insieme e formano un quadro finale più grande della somma delle sue parti. Se alcuni pezzi mancano e non si ha sviluppo e innovazione regionale, il quadro generale è incompleto.</p>
      <p sl="en">La relazione sottolinea che le PMI svolgono un ruolo essenziale nello sviluppo delle capacità di innovazione in seno all’Unione ed evidenzia l’uso che si può fare degli strumenti finanziari JASPERS, JEREMIE e JESSICA. La relazione incoraggia inoltre tutti gli Stati membri ad aumentare la quota del PIL destinata alla R[amp]S. Alcuni Stati membri spendono più del 3 per cento del PIL per la ricerca e lo sviluppo, ma altri – come il mio paese, l’Irlanda – sono molto indietro e spendono meno dell’1,5 per cento. Come ha affermato l’onorevole Janowski, alla luce di alcune osservazioni formulate ieri dal Premio Nobel per la pace Timothy Hunt, è evidente che sono indispensabili maggiori investimenti nell’istruzione, nelle università, nelle attività di ricerca e sviluppo e nell’innovazione, perché l’Unione possa competere sul mercato globale.</p>
      <p sl="en">Infine, sono molto lieta che il Commissario abbia annunciato che la Commissione intende fornire informazioni sul modo in cui utilizzare le risorse dei diversi programmi per creare sinergie. Ciò è essenziale per promuovere lo sviluppo regionale. Mi compiaccio anche del fatto che la Commissione seguirà da vicino il modo in cui procedono gli investimenti nell’innovazione. Mi auguro che, sulla base di tali verifiche, saranno adottate azioni adeguate.</p>
    </intervention>
    <intervention id="4-025" speaker_id="22861" name="Seán Ó NEACHTAIN" is_mep="True" mode="spoken" nationality="Ireland" birth_date="22-05-1947" birth_place="Galway" p_group="Union for Europe of the Nations Group" m_state="IE">
      <p sl="it">A Uachtaráin, tá sé rí-thábhachtach go bhfaigheadh grúpaí atá curtha fútha i gceantair imeallacha, in Éirinn agus ar fud na hEorpa, sciar den airgead atá ar fáil faoin gClár Taighde, Teicneolaíochta agus Gnóthaí Forbartha.</p>
      <p sl="it">Ba mhaith liom comhghairdeas a dhéanamh leis an Uasal Janowski as ucht a chuid oibre ar an tuarascáil seo.</p>
      <p sl="it">Níor chóir go mbeadh aon cheantar imeallach ar fud na hEorpa fágtha gan áiseanna Theicneolaíocht an Eolais rud, faraoir, atá fíor i gcás an bhanda leathain mar shampla.</p>
      <p sl="it">Caithfear an banda leathan a chur ar fáil do chuile cheantar, go háirithe do na ceantair imeallacha. Caithfear a chinntiú go mbeidh áis an bhanda leathain ar fáil do na ceantair seo chun go mbeadh siad in ann infheistíocht a tharraingt chucu féin mar aon le fostaíocht a chruthú ins na ceantair seo. Mura mbeidh an infheistíocht seo ag teacht isteach do na ceantair mar seo, gheobhaidh siad bás.</p>
      <p sl="it">Mar sin, caithfidh Coimisiún na hEorpa tarraingt le Rialtaisí na mBallstát, lena chinntiú go bhfuil an banda leathan ar fáil do chuile pharóiste, is cuma beag nó mór iad, ar phraghas réasúnta.</p>
    </intervention>
    <intervention id="4-026" speaker_id="1933" name="Elisabeth SCHROEDTER" is_mep="True" mode="spoken" nationality="Germany" birth_date="11-03-1959" birth_place="Dresden" p_group="Group of the Greens/European Free Alliance" m_state="DE">
      <p sl="de">Signora Presidente, onorevoli colleghi, signora Commissario, la relazione Janowski, per quanto riguarda il modo in cui descrive il ruolo dell’innovazione, a mio parere non si concentra a sufficienza sui problemi veramente essenziali, anche se vi si rileva che non si può valorizzare granché il ruolo svolto dall’innovazione nella politica di coesione, perché i programmi – anche quelli nuovi – sono ancora dominati da concetti totalmente superati.</p>
      <p sl="de">Tra questi figura il parere erroneo secondo cui la creazione di grandi cluster in centri economici possa portare coesione anche tra le regioni svantaggiate circostanti. In realtà, è vero il contrario, perché l’attrazione magnetica dei grandi cluster acuisce le disparità nello sviluppo. L’innovazione deve essere possibile anche nelle piccole regioni e nelle città di piccole e medie dimensioni. Non dobbiamo aspirare a una massa critica in termini di dimensioni. Per ottenere una vera innovazione è necessario ottenere la massima innovazione possibile ovunque, compreso nelle regioni rurali.</p>
      <p sl="de">Il sostegno all’innovazione non deve prendere come modello soltanto i giovani imprenditori di successo. Le imprenditrici hanno altrettanto bisogno di sostegno, anche se tale sostegno deve avere un carattere totalmente diverso, e qui sussiste l’urgente necessità di un ripensamento da parte degli Stati membri e anche della Commissione. Si deve prestare molta più attenzione alle pari opportunità nell’innovazione, altrimenti si sprecherà un potenziale prezioso.</p>
      <p sl="de">Vorrei cogliere l’occasione per rammentare alla Commissione che, se vuole realizzare questi obiettivi, essa deve esaminare i programmi in modo critico, non limitarsi a dare la sua benedizione a concetti antiquati.</p>
    </intervention>
    <intervention id="4-028" speaker_id="23286" name="Graham BOOTH" is_mep="True" mode="spoken" nationality="United Kingdom" birth_date="29-03-1940" birth_place="Paignton" p_group="Independence/Democracy Group" m_state="GB">
      <p sl="en">Signor Presidente, penso che la migliore risposta che io possa dare a questa risoluzione sia: “Badate agli affari vostri!”. La politica regionale e la politica degli alloggi negli Stati membri sono una questione che riguarda i governi nazionali democraticamente eletti, in cui la Commissione non deve immischiarsi. Oltre a usare un astruso linguaggio pseudointellettuale, il testo riesce a essere anche incredibilmente paternalistico, giacché contiene dichiarazioni assolutamente ovvie, per esempio: “pone l’accento sull’importanza delle questioni della sicurezza”. E’ come se un medico desse lezioni al suo paziente sull’importanza di continuare a respirare.</p>
      <p sl="en">Il governo britannico afferma che dobbiamo costruire mezzo milione di alloggi, principalmente per chi acquista la prima casa e per acquirenti a basso reddito. Potrei non essere del tutto d’accordo, ma preferirei accettare questa idea, perché più vicina alle nostre esigenze, piuttosto che le idee insulse contenute in questa relazione europea. Nonostante l’uso frequente della parola miracolosa “sussidiarietà”, la risoluzione è una ricetta per la microgestione della politica degli alloggi a Bruxelles e una maggiore e gravosa interferenza nel modo in cui gli Stati membri sono governati. Nel Regno Unito non abbiamo bisogno che Bruxelles ci dica quale tipo di alloggi ci serve, o quando e dove costruirli.</p>
    </intervention>
    <intervention id="4-029" speaker_id="28255" name="Andreas MÖLZER" is_mep="True" mode="spoken" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Signor Presidente, lo spettro dello spopolamento si aggira per l’Europa. Se non riusciremo a creare posti di lavoro sostenibili nelle zone rurali, il potere d’acquisto continuerà a crollare, il che a sua volta determinerà la chiusura di fornitori locali di generi alimentari, uffici postali, ambulatori medici, scuole e posti di guardia, così le zone rurali perderanno le loro ultime attrattive.</p>
      <p sl="de">Non è stata solo la nostra politica agricola a incoraggiare questa evoluzione negativa. E’ risaputo che il numero di aziende e di lavoratori agricoli diminuisce costantemente, ma anche altri programmi di aiuto dell’Unione hanno avuto un effetto boomerang . Si volevano aiutare le imprese a creare posti di lavoro e il risultato è che alcune grandi imprese riescono a spingere le nostre piccole e medie imprese da una posizione di forza a una situazione di grave difficoltà e, dopo aver fatto sufficienti danni, si spostano semplicemente in un paese vicino, dove incassano nuove sovvenzioni.</p>
      <p sl="de">Ovviamente è difficile spezzare questo circolo vizioso. L’Unione vuole ora contribuire allo sviluppo delle piccole città, ravvivare i centri locali e rafforzare le zone rurali, ma se INTERACT II deve essere un programma per la gestione dei programmi regionali e la creazione di centri di formazione per la burocrazia europea, siamo all’apice dell’assurdità e la Commissione dovrebbe avere la compiacenza di ripensare ai problemi e agli obiettivi originari.</p>
    </intervention>
    <intervention id="4-030" speaker_id="1842" name="Rolf BEREND" is_mep="True" mode="spoken" nationality="Germany" birth_date="01-10-1943" birth_place="Gernrode/Eichsfeld" p_group="Group of the European People's Party (Christian Democrats) and European Democrats" m_state="DE">
      <p sl="de">Signor Presidente, signora Commissario, onorevoli colleghi, quando discutiamo le questioni legate alla politica degli alloggi, dovremmo tener fede ai nostri principi di sussidiarietà e di vicinanza ai cittadini. Come tutti sappiamo, i poteri conferiti all’Unione dai Trattati sono molto limitati e non dovremmo tentare di interferire in questo campo intrufolandoci dalla porta di servizio. Per quanto riguarda l’ammissibilità ai finanziamenti per gli alloggi, nel quadro del regolamento FESR per il periodo di programmazione 2007-2013, vorrei intervenire a favore della loro destinazione alla ricostruzione dei grandi edifici prefabbricati presenti nell’Europa orientale e nelle regioni orientali della Germania.</p>
      <p sl="de">Molti europei vivono in grandi caseggiati costituiti prevalentemente da edifici prefabbricati, eretti tra gli anni ’60 e ’80. Con l’allargamento a est dell’Unione, una strategia europea per lo sviluppo sostenibile di questo tipo di alloggi ha assunto particolare importanza. Se nei paesi dell’Europa occidentale il futuro delle case popolari dipende principalmente dall’espletamento delle funzioni sociali, negli Stati dell’Europa orientale il compito principale è riparare e modernizzare i complessi di edifici prefabbricati, per rendere gli appartamenti idonei alla locazione. Parallelamente, il cambiamento strutturale del settore immobiliare, da enti statali preposti all’assegnazione degli alloggi a imprese del settore privato o cooperative che operano sul mercato, sta appena cominciando.</p>
      <p sl="de">In questo contesto, lo sviluppo di grandi edifici urbani nei paesi dell’Europa orientale è principalmente compito di tecnici esperti e professionisti immobiliari. In Germania, tuttavia, è emerso un problema nuovo e diverso, che – considerato il cambiamento democratico a livello europeo – prima o poi raggiungerà anche altri paesi. La diminuzione del numero di abitanti fa sì che gli alloggi rimangano vuoti, e ciò riguarda tanto le vecchie proprietà quanto gli edifici nuovi, tanto gli alloggi nei centri storici quanto quelli nelle periferie urbane. Questo è uno dei motivi per cui è stato messo a punto un programma per le regioni della Germania orientale, il cui obiettivo è promuovere non solo la demolizione di alloggi che da tempo non sono più richiesti, ma anche la ristrutturazione degli edifici rimanenti, al fine di adeguare le strutture urbane e la disponibilità di alloggi al calo della domanda.</p>
      <p sl="de">Per questo motivo – per questo motivo! – il futuro dei grandi edifici deve assumere maggiore importanza quale elemento della politica europea.</p>
    </intervention>
    <intervention id="4-031" speaker_id="28317" name="Jamila MADEIRA" is_mep="True" mode="spoken" nationality="Portugal" birth_date="17-07-1975" birth_place="Alte-Loulé" p_group="Socialist Group in the European Parliament" m_state="PT">
      <p sl="pt">Vorrei innanzi tutto congratularmi con l’onorevole Andria per la sua relazione. La Carta dei diritti fondamentali dell’Unione europea, alla quale vogliamo tutti conferire carattere costituzionale e vincolante, enuncia al suo primo articolo l’inviolabilità della dignità umana. Questo principio comprende, per molteplici ragioni, il diritto a un alloggio dignitoso.</p>
      <p sl="pt">Anche se, come è già stato ricordato, l’Unione europea non ha competenze dirette in questo ambito, essa ha un ruolo essenziale da svolgere. L’Europa, in stretta cooperazione con le autorità nazionali, regionali e locali, deve impegnarsi a sradicare i ghetti negli agglomerati urbani e il fenomeno dei senzatetto, che prolifera non solo nelle grandi capitali, ma anche nelle città di piccole e medie dimensioni. Si deve quindi incoraggiare la rivitalizzazione dei centri storici, non solo ai fini della conservazione degli edifici, ma anche per il recupero dell’economia locale e la dinamizzazione dei centri urbani, dove oggigiorno abbondano gli edifici abbandonati. Questa idea si è evoluta al punto che ora riconosciamo che gli strumenti finanziari europei a disposizione degli Stati membri devono contribuire alla creazione di partenariati pubblico-privato e a investimenti strutturati nella costruzione di case intelligenti, in cui l’efficienza energetica e l’edilizia ecologica siano criteri essenziali.</p>
      <p sl="pt">Molto resta da fare, ma ritengo che questa relazione d’iniziativa, insieme con la Carta europea degli alloggi, adottata dall’intergruppo “URBAN-Logement” del Parlamento, costituiscano due elementi chiave per affrontare la questione degli alloggi nell’Unione europea, all’origine della relazione e della Carta stessa.</p>
    </intervention>
    <intervention id="4-032" speaker_id="28243" name="Jorgo CHATZIMARKAKIS" is_mep="True" mode="spoken" nationality="Germany" birth_date="21-04-1966" birth_place="Duisburg" p_group="Group of the Alliance of Liberals and Democrats for Europe" m_state="DE">
      <p sl="de">Signor Presidente, signora Commissario, la ringrazio per la sua presenza in Aula. Vorrei innanzi tutto esprimere le mie calorose congratulazioni all’onorevole Janowski per la relazione che ha presentato. Dimostra che esistono possibilità di affrontare in modo molto creativo il vecchio scontro di principi, ossia se abbiamo bisogno di maggiori finanziamenti europei per la struttura regionale e le sovvenzioni agricole, o se dobbiamo intervenire di più nel campo dell’innovazione, della ricerca e della tecnologia.</p>
      <p sl="de">Ritengo che questo conflitto abbia fin troppo spesso paralizzato il nostro bilancio e la nostra Unione e lei, onorevole Janowski, con la sua relazione d’iniziativa e con il nostro sostegno, indica la nuova tendenza che si prospetta, la necessità, per così dire, di “lisbonizzare” il bilancio, cambiare il contenuto del pacchetto mantenendo l’etichetta “aiuti regionali”. Ciò è stato in gran parte realizzato grazie alle pressioni esercitate dal Parlamento, ma anche – e qui mi rivolgo al Commissario Hübner – dalla Commissione.</p>
      <p sl="de">Il programma comprende quindi strumenti quali JASPERS, JEREMY e JESSICA: strumenti nuovi e importanti per sostenere l’innovazione, che si traduce nell’applicazione delle conoscenze sotto forma di prodotti. In futuro, utilizzeremo sempre più le risorse a nostra disposizione – la Banca europea per gli investimenti, il Fondo europeo per gli investimenti – al fine di offrire capitale di rischio alle persone, e sono pienamente favorevole.</p>
      <p sl="de">Abbiamo anche un parere molto positivo sulla necessità di cluster dell’innovazione, dei quali esistono ottimi esempi pionieristici. L’innovazione non avviene a livello centrale, avviene nelle regioni. L’esempio che conosco meglio è fornito dalla città sassone di Dresda, che è riuscita, tramite gli aiuti comunitari e regionali, ad attrarre investimenti diretti esteri ingenti, che hanno portato alla creazione di un cluster dell’innovazione.</p>
      <p sl="de">In questo contesto, accolgo con favore il riferimento all’IET, l’Istituto europeo di tecnologia, nella relazione. Sono lieto che il Commissario intenda sostenere l’offerta, da parte della Polonia, di un miliardo di euro per ospitare l’IET. Questa è la direzione in cui procedere in futuro. Esprimo le mie calorose congratulazioni a tutti i partecipanti.</p>
    </intervention>
    <intervention id="4-033" speaker_id="33946" name="Andrzej Tomasz ZAPAŁOWSKI" is_mep="True" mode="spoken" nationality="Poland" birth_date="06-11-1966" birth_place="Wałbrzych" p_group="Independence/Democracy Group" m_state="PL">
      <p sl="pl">Signor Presidente, per cominciare, vorrei congratularmi con l’onorevole Janowski per la sua ottima relazione. I problemi descritti nel documento sono incredibilmente importanti per il futuro dell’Unione europea e per il suo ruolo nell’economia globale.</p>
      <p sl="pl">Dobbiamo porci un interrogativo fondamentale, cioè se, alla luce degli investimenti attuali in attività di ricerca negli Stati membri e della crescita attuale del PIL nei paesi dell’Unione europea, saremo in grado di competere con i paesi in via di sviluppo in tutto il mondo. Dobbiamo chiederci se, nell’Unione europea, l’ideologia abbia trionfato sui sani processi economici.</p>
      <p sl="pl">E’ chiaro che le restrizioni costantemente imposte dal Parlamento europeo non contribuiscono alla creazione di condizioni favorevoli a una crescita dinamica delle nostre economie. L’innovazione non si può programmare, ma si possono creare le condizioni giuste perché le comunità possano promuoverla attivamente. Se non adottiamo provvedimenti adeguati e non liberiamo l’Unione europea dall’eccesso di burocrazia, non saremo in grado di realizzare gli obiettivi della strategia di Lisbona, secondo la quale l’Unione europea dovrebbe diventare l’economia più competitiva del mondo entro il 2010.</p>
    </intervention>
    <intervention id="4-034" speaker_id="28119" name="Kathy SINNOTT" is_mep="True" mode="spoken" nationality="Ireland" birth_date="29-09-1950" birth_place="Chicago " p_group="Independence/Democracy Group" m_state="IE">
      <p sl="en">Signor Presidente, riconosco che alla base di questa iniziativa sugli alloggi vi siano buone intenzioni. In fondo, avere un alloggio è essenziale per le famiglie e per le nostre comunità. Tuttavia, gli alloggi non sono di nostra competenza e il dilemma per i nostri cittadini è che a livello nazionale i finanziamenti sono sempre accettati, mentre gli orientamenti e le strategie sono accettati o respinti a piacere. Sussiste un problema, soprattutto in Irlanda. Nonostante le nostre strategie urbane, le famiglie che hanno diritto a un alloggio sociale attendono in media otto anni l’assegnazione di un alloggio, perché le case popolari disponibili sono insufficienti.</p>
      <p sl="en">La relazione contiene molte buone raccomandazioni. Tuttavia, mentre le strategie europee esistenti raccomandano di prevedere aree verdi, le autorità locali le eliminano riempiendole di case e distruggono così gli spazi in cui i bambini possono giocare, creando agglomerati di cemento buoni solo per i graffiti e la droga.</p>
      <p sl="en">A volte, le raccomandazioni dell’Unione non sono in sintonia con la realtà locale. In Irlanda, nelle zone rurali, è diventato molto difficile per una giovane famiglia ottenere il permesso di costruire una casa. I nostri urbanisti – e sono urbanisti, non esperti di pianificazione rurale – insistono sulla necessità di raggruppare tutte le nuove abitazioni rurali in complessi residenziali. Ciò scoraggia i giovani dal vivere in tali zone.</p>
      <p sl="en">Come in tutti i settori, è necessario rispettare il principio di sussidiarietà e svolgere studi comparabili per individuare le migliori prassi, che possiamo offrire come guida in Europa. Tuttavia, dobbiamo anche svolgere il nostro ruolo, ponendo ai paesi seri interrogativi riguardo ai risultati in termini umani.</p>
    </intervention>
    <intervention id="4-035" speaker_id="2186" name="Konstantinos HATZIDAKIS" is_mep="True" mode="spoken" nationality="Greece" birth_date="20-04-1965" birth_place="Rethymno" p_group="Group of the European People's Party (Christian Democrats) and European Democrats" m_state="GR">
      <p sl="el">Signor Presidente, ho preso la parola per fare alcune osservazioni sulla relazione dell’onorevole Andria, in particolare sulla questione specifica del miglioramento dell’efficienza energetica degli edifici, che è un obbligo derivante dalle disposizioni della direttiva 2002/91.</p>
      <p sl="el">Tale direttiva comporta spese considerevoli per i proprietari, che devono ottenere la certificazione energetica per poter vendere o affittare la loro casa, in quanto devono prima migliorare l’efficienza energetica dell’edificio. La verità è che, quando abbiamo discusso la questione, questo aspetto non era noto a tutti, ma ora desta notevoli preoccupazioni tra i proprietari in tutta Europa. Ritengo quindi che se ne debba discutere, ampliando le previsioni attuali per i nuovi Stati membri, in modo da poter includere anche i vecchi Stati membri nella revisione del 2009.</p>
      <p sl="el">Abbiamo tratto esperienza dalla ristrutturazione delle facciate di edifici ad Atene, dove, in cooperazione con l’Unione europea e con il finanziamento parziale da essa fornito, abbiamo realizzato questo programma con buoni risultati, tramite assistenza tecnica a livello centrale e con una copertura parziale dei costi. A mio parere, dobbiamo adottare lo stesso approccio ed esaminare la questione del miglioramento dell’efficienza energetica degli edifici a livello paneuropeo. E’ una questione molto seria che riguarda un gran numero di persone. Non si tratta di coprire l’intero costo, ma penso che dovremmo discuterne seriamente e capire come si possano aumentare i costi ammissibili, in modo da poter risolvere il problema.</p>
    </intervention>
    <intervention id="4-036" speaker_id="28578" name="Stavros ARNAOUTAKIS" is_mep="True" mode="spoken" nationality="Greece" birth_date="25-05-1956" birth_place="Archanes" p_group="Socialist Group in the European Parliament" m_state="GR">
      <p sl="el">Signor Presidente, signora Commissario, onorevoli colleghi, nel nuovo periodo di programmazione, si prevede che la politica regionale non solo miri a ridurre le disparità, ma anche a sviluppare la capacità di innovazione dell’Unione. Considerato che ogni azione nel campo dell’innovazione deve essere incentrata sull’uomo e sul miglioramento della qualità della vita di tutti i cittadini, la nostra capacità di rispondere a questa sfida dipende in larga misura dalla nostra capacità di garantire pari opportunità di accesso a tutti i livelli di istruzione.</p>
      <p sl="el">Ciò che va evidenziato, in particolare, è che l’innovazione non riguarda solo gli scienziati, essa è di fondamentale importanza per tutti i cittadini. Molto dipende dal nostro successo nel promuovere l’introduzione dell’innovazione nelle piccole e medie imprese e, ancora più importante, nelle microimprese a livello locale e regionale e dall’inserimento tra gli obiettivi della politica in materia di innovazione della produzione e trasformazione di prodotti agricoli e del miglioramento delle condizioni di vita nelle zone rurali. Abbiamo fissato obiettivi ambiziosi e dobbiamo tutti lavorare insieme per riuscire a realizzarli.</p>
    </intervention>
    <intervention id="4-037" speaker_id="28316" name="Hannu TAKKULA" is_mep="True" mode="spoken" nationality="Finland" birth_date="20-11-1963" p_group="Group of the Alliance of Liberals and Democrats for Europe" m_state="FI">
      <p sl="fi">Signor Presidente, innanzi tutto, ringrazio il relatore, onorevole Janowski, per l’ottima relazione. Direi che la politica regionale è una delle politiche centrali dell’Unione e la politica degli alloggi, nell’ambito della politica regionale, è ovviamente molto importante, come è già stato detto. Come l’innovazione, essa contribuisce a mantenere le regioni forti e vive.</p>
      <p sl="fi">Naturalmente, è importante considerare la politica regionale non solo come una questione che riguarda l’Unione europea e gli Stati nazionali, ma soprattutto come un elemento legato al benessere e alla felicità delle persone. Le persone devono sempre essere al centro della politica europea.</p>
      <p sl="fi">A mio parere, dobbiamo cercare di esaminare queste questioni nel loro insieme e il nostro obiettivo deve essere garantire le pari opportunità, sulla base di uno sviluppo sostenibile degli alloggi e dell’innovazione in tutta Europa. Ciò significa che dobbiamo prestare particolare attenzione alle zone scarsamente popolate, comprese le zone periferiche, in modo che possano partecipare al processo di sviluppo e ricevere la loro quota di innovazioni e le persone che le abitano possano vivere una vita sana, equilibrata e felice.</p>
    </intervention>
    <intervention id="4-038" speaker_id="1941" name="Roberta ANGELILLI" is_mep="True" mode="spoken" nationality="Italy" birth_date="01-02-1965" birth_place="Roma" p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, ringrazio gli onorevoli Janowski e Andria per l’ottimo lavoro svolto. In particolare, ho apprezzato l’impegno per una politica degli alloggi più adeguata. Vale infatti la pena ricordare che quella abitativa è una vera e propria emergenza, soprattutto nelle grandi città europee, dove il costo degli alloggi è altissimo e costringe le famiglie a destinare più del 50% del loro stipendio nel mutuo o nell’affitto della casa. Tutto ciò nonostante la casa dovrebbe essere un bene di prima necessità e quindi un diritto sociale fondamentale.</p>
      <p sl="it">Mi auguro che ci si avvii verso un progetto di riqualificazione delle case popolari che spesso versano davvero in condizioni fatiscenti e, più in generale, verso una strategia di recupero delle aree urbane svantaggiate delle grandi città europee.</p>
    </intervention>
    <intervention id="4-039" speaker_id="28323" name="Oldřich VLASÁK" is_mep="True" mode="spoken" nationality="Czechia" birth_date="26-11-1955" birth_place="Hradec Králové" p_group="European Conservatives and Reformists Group" m_state="CZ">
      <p sl="cs">Signor Presidente, signora Commissario, onorevoli colleghi, stiamo discutendo una questione che riguarda ciascuno di noi. Un alloggio dignitoso a prezzi accessibili sta diventando una questione sempre più importante, che incide sulle esigenze, sulle opportunità e sulle opinioni individuali di ciascuno. La relazione dell’onorevole Andria sugli alloggi nel contesto della politica regionale è senza dubbio un contributo positivo.</p>
      <p sl="cs">Prima di decidere le prossime azioni comunitarie in questo ambito, dobbiamo ricordare che né l’Unione né le sue Istituzioni hanno competenze dirette in materia di politica degli alloggi. Nondimeno, il rafforzamento della coesione sociale ed economica, enunciato come uno dei principali obiettivi del Trattato di Maastricht, da conseguire tramite la politica regionale dell’Unione, è strettamente legato al modo in cui affrontiamo la necessità di un numero sufficiente di alloggi a prezzi accessibili, alla soluzione del problema dei senzatetto, al rinnovamento delle aree urbane e al risanamento delle aree dismesse.</p>
      <p sl="cs">Una delle questioni più importanti da risolvere è quindi stabilire i limiti delle competenze e responsabilità dell’Unione per quanto riguarda la politica degli alloggi e, in questo contesto, si applica il principio di sussidiarietà. Dobbiamo quindi capire dove concentrare gli sforzi. A mio parere, abbiamo due alternative. La prima è promuovere i diritti all’alloggio dei cittadini d’Europa, che saranno sempre molto difficili da definire, considerati i nostri poteri limitati e le diverse situazioni presenti nei singoli Stati membri, nelle regioni e comunità. Di conseguenza, correremmo il rischio di creare tra i cittadini aspettative che non saremo in grado di soddisfare, e quindi di perdere credibilità. La seconda alternativa è aiutare le comunità, le città e le regioni a risolvere i loro problemi abitativi, inserendo il sostegno per gli alloggi e la modernizzazione delle case popolari tra le nostre principali priorità e offrendo alle autorità locali condizioni e risorse adeguate nel quadro dei Fondi strutturali, senza limitare eccessivamente la loro capacità di decidere in che modo risolvere i problemi abitativi nelle rispettive regioni. I cittadini sapranno così che l’Unione contribuisce direttamente al miglioramento della qualità della vita. Personalmente, non ho dubbi sulla necessità di optare per la seconda alternativa.</p>
    </intervention>
    <intervention id="4-040" speaker_id="4545" name="Catherine STIHLER" is_mep="True" mode="spoken" nationality="United Kingdom" birth_date="30-07-1973" birth_place="Bellshill" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Signor Presidente, l’accesso agli alloggi assume crescente importanza nell’agenda politica in tutta l’Unione europea. Sempre più persone sono escluse dal mercato immobiliare a causa dei prezzi eccessivamente elevati e in particolare coloro che vorrebbero acquistare la prima casa sono praticamente tagliati fuori.</p>
      <p sl="en">Questo è il motivo per cui il paragrafo 6, in cui si auspica che i decisori nazionali e locali adottino provvedimenti volti ad aiutare i giovani per l’acquisto della prima casa, riveste enorme importanza. Lo stesso vale per il riferimento agli alloggi nelle zone rurali. In Scozia, molte persone nate e cresciute in paesi e villaggi idilliaci sono escluse dalle loro comunità a causa dei prezzi proibitivi e della mancanza di alloggi sociali. Gli alloggi di oggi devono soddisfare le esigenze di domani. Non solo dovranno essere accessibili, ma anche rispettosi dell’ambiente.</p>
      <p sl="en">Ringrazio il relatore e mi auguro si possano svolgere altre discussioni a livello europeo sul modo in cui possiamo imparare gli uni dagli altri a rendere gli alloggi dignitosi e accessibili a tutti.</p>
    </intervention>
    <intervention id="4-041" speaker_id="4340" name="Margie SUDRE" is_mep="True" mode="spoken" nationality="France" birth_date="17-10-1943" birth_place="Vinh " p_group="Group of the European People's Party (Christian Democrats) and European Democrats" m_state="FR">
      <p sl="fr">Signor Presidente, signora Commissario, onorevoli colleghi, innanzi tutto vorrei congratularmi con i due relatori, onorevoli Andria e Janowski.</p>
      <p sl="fr">La politica regionale dell’Unione europea deve contribuire al miglioramento delle capacità di innovazione delle nostre regioni, al fine di ridurre le disparità di sviluppo e favorire una crescita economica sostenibile ed equilibrata, nel rispetto dei principi di sussidiarietà e di solidarietà.</p>
      <p sl="fr">A titolo di esempio, gli edifici, le reti e gli alloggi nelle regioni ultraperiferiche sono in gran parte degradati e poco adatti ai rischi naturali e alle condizioni climatiche specifiche. Con incentivi europei, nazionali e regionali e con il sostegno degli investimenti privati, si possono compiere sforzi in questi campi nelle regioni ultraperiferiche, sulla base di autentici partenariati pubblico-privato.</p>
      <p sl="fr">Un impegno di questo tipo permetterebbe di accelerare la ricerca su materiali da costruzione a basso prezzo, antisismici, anticiclonici e a forte potere isolante, al fine di cominciare a costruire alloggi poco costosi e resistenti alle calamità. Un tale progetto avrebbe inoltre il merito di promuovere un uso più razionale dell’energia, favorendo le energie pulite, sfruttando le condizioni locali e aumentando la quota di fonti di energia rinnovabili.</p>
      <p sl="fr">Le regioni ultraperiferiche sono destinate a diventare un centro di eccellenza in termini di innovazione, tanto sul piano scientifico e tecnologico quanto sul piano architettonico, con il duplice obiettivo di garantire alle popolazioni d’oltremare abitazioni sicure e confortevoli e favorire lo sviluppo sostenibile di tali territori. Invito la Commissione e gli Stati membri a incoraggiare i centri di eccellenza, che sono veri e propri ponti tra i centri di ricerca e di insegnamento, le PMI e le autorità locali.</p>
      <p sl="fr">Lo scopo della politica regionale non è concentrare sempre più l’azione su un numero esiguo di progetti spettacolari, né frazionare eccessivamente i finanziamenti. Può anche essere utile ed efficace sostenere azioni innovative su piccola scala nelle regioni più svantaggiate, al fine di garantire uno sviluppo armonioso e policentrico del territorio dell’Unione europea.</p>
    </intervention>
    <intervention id="4-042" speaker_id="28199" name="Gábor HARANGOZÓ" is_mep="True" mode="spoken" nationality="Hungary" birth_date="27-09-1975" birth_place="Budapest" p_group="Socialist Group in the European Parliament" m_state="HU">
      <p sl="hu">Scopo precipuo della politica di coesione è creare un livello omogeneo di prosperità in tutte le regioni d’Europa. A tal fine, una buona politica di coesione deve concentrarsi in due direzioni. Dobbiamo garantire la crescita e dobbiamo rimanere competitivi in termini globali, tramite finanziamenti a favore dello sviluppo che permettano di rispondere alle sfide del XXI secolo. La promozione dell’innovazione svolge un ruolo fondamentale in questo contesto. Tuttavia, non dobbiamo mai dimenticare l’essenza della politica di coesione.</p>
      <p sl="hu">Esiste un enorme divario tra le regioni d’Europa, con numerosi problemi di carattere strutturale e infrastrutturale che attendono soluzioni. Possiamo compiere passi significativi per porvi rimedio, tramite una politica degli alloggi. Dobbiamo dare alle persone che vivono nelle condizioni più povere e disperate la possibilità di credere che la qualità della loro vita può migliorare. Poiché negli Stati membri dell’Europa centrale e orientale la povertà estrema e la ghettizzazione sono spesso fenomeni tipici delle cittadine rurali, è importante non limitare il sostegno agli alloggi soltanto alle città. Dobbiamo anzi creare pari opportunità anche nell’ambito della crescita agricola, garantendo che le popolazioni rurali abbiano accesso all’istruzione superiore, e dobbiamo trovare il modo per far sì che gli sviluppi innovativi raggiungano le persone anche nelle regioni svantaggiate. Potremo così condurre una politica che permetterà di garantire ai cittadini che le loro opportunità non siano determinate dal luogo in cui sono nati.</p>
    </intervention>
    <intervention id="4-043" speaker_id="4452" name="Sérgio MARQUES" is_mep="True" mode="spoken" nationality="Portugal" birth_date="25-02-1957" birth_place="Funchal - Madeira" p_group="Group of the European People's Party (Christian Democrats) and European Democrats" m_state="PT">
      <p sl="pt">Innanzi tutto, mi congratulo con l’onorevole Janowski per la sua ottima relazione. La politica di sviluppo regionale dell’Unione europea può svolgere un ruolo fondamentale nel promuovere la capacità di innovazione delle regioni, in particolare quelle più svantaggiate.</p>
      <p sl="pt">In ogni regione esiste un potenziale di innovazione che deve essere sfruttato e concordo con il relatore sul fatto che l’innovazione va intesa nel suo senso più ampio, cioè non solo l’innovazione derivante dalle attività dei centri di ricerca, delle università e delle imprese, ma anche quella che, nel contesto di società dinamiche, può emergere da processi di perfezionamento e miglioramento continui, in cui i contributi di ciascuno, di ogni lavoratore, di ogni funzionario e di ogni imprenditore, possano essere determinanti. In tal modo, si possono aumentare i livelli di produttività di un’economia, che sono il migliore indicatore della capacità di innovazione di una regione.</p>
      <p sl="pt">Per avere un impatto significativo sull’innovazione, la politica di sviluppo regionale deve soprattutto contribuire a creare nelle regioni un ambiente e una cultura favorevoli all’innovazione, che valorizzino l’iniziativa, l’imprenditorialità, una sana concorrenza e lo spirito di avventura. Dobbiamo riconoscere che, in alcune regioni, questi i valori non sempre sono promossi dalle azioni a titolo dei Fondi strutturali. Al contrario, il rischio di creare una cultura di dipendenza dalle sovvenzioni è molto reale, una situazione che si deve evitare a ogni costo se vogliamo veramente promuovere l’innovazione nelle regioni.</p>
    </intervention>
    <intervention id="4-044" speaker_id="28181" name="Miloš KOTEREC" is_mep="True" mode="spoken" nationality="Slovakia" birth_date="11-10-1962" birth_place="Partizánske" p_group="Socialist Group in the European Parliament" m_state="SK">
      <p sl="sk">Vorrei ringraziare l’onorevole Andria per l’esauriente relazione sugli alloggi nei nuovi e nei vecchi Stati membri.</p>
      <p sl="sk">Penso che il problema di offrire alloggi adeguati, soprattutto ai giovani, sia particolarmente urgente nei nuovi Stati membri. La politica di coesione adottata in materia di rinnovamento degli alloggi sociali, che mira al risparmio energetico e alla protezione dell’ambiente, è un contributo importante ma incompleto dell’Unione europea per affrontare questa situazione. L’obiettivo di fornire alloggi sociali non deve portare alla creazione di ghetti, in cui la mancanza di numerose caratteristiche della vita civile può diventare fonte di problemi per le città e le regioni.</p>
      <p sl="sk">A mio parere, una politica dell’Unione, fondata su studi condotti da singole città, comunità, regioni e Stati, dovrebbe mirare a produrre un inventario delle buone prassi in uso nei vari Stati membri dell’Unione e a trovare così migliori soluzioni per il problema degli alloggi sociali, sulla base dell’esperienza maturata in molte città e regioni degli Stati membri della vecchia Unione.</p>
      <p sl="sk">Mi auguro che i Fondi strutturali e la possibilità di utilizzare finanziamenti europei contribuirà a una migliore disseminazione delle buone prassi, in quanto è essenziale garantire che siano conosciute in tutta l’Unione, e aiuterà i nuovi Stati membri a risolvere i loro problemi, in particolare per quanto riguarda l’offerta di alloggi per i gruppi sociali a basso reddito.</p>
    </intervention>
    <intervention id="4-045" speaker_id="1318" name="James NICHOLSON" is_mep="True" mode="spoken" nationality="United Kingdom" birth_date="29-01-1945" p_group="European Conservatives and Reformists Group" m_state="GB">
      <p sl="en">Signor Presidente, vorrei congratularmi con il relatore per il suo atteggiamento lungimirante riguardo al futuro dei finanziamenti dell’Unione europea. Come tutti sappiamo, l’innovazione è un ingrediente fondamentale del progresso economico e, se l’Unione europea non la promuoverà con vigore, saremo incapaci di competere a livello mondiale.</p>
      <p sl="en">In particolare, accolgo con favore ogni iniziativa che riconosca il ruolo che le piccole e medie imprese possono svolgere nel progresso economico. Spesso associamo l’innovazione alle grandi imprese multinazionali con enormi capacità di ricerca. Tuttavia, la spina dorsale dell’economia europea è sempre stata costituita dalle nostre piccole imprese, spesso a conduzione familiare. Sono favorevole alle proposte che permettono alle PMI di collaborare con la grande industria e con le università. L’attuale periodo di programmazione per i Fondi strutturali coincide con il settimo programma quadro ed è quindi logico esaminare gli strumenti con cui si possono integrare gli uni con l’altro.</p>
      <p sl="en">Per quanto riguarda la mia circoscrizione dell’Irlanda del Nord, in passato ho insistito spesso affinché nella nostra spesa a titolo dei Fondi strutturali si ponesse un forte accento sulla rigenerazione economica. Sono assolutamente favorevole a qualsiasi possibilità che permetta alla nostra economia ora vivace di attingere a finanziamenti strutturali a sostegno dell’innovazione. La Queen’s University nell’Irlanda del Nord è nota per la sua eccellenza nella ricerca e sono pronto ad assicurare che tali università possano beneficiare appieno dei finanziamenti europei e ricevere anche un adeguato sostegno dal governo nazionale.</p>
      <p sl="en">Se è ragionevole promuovere lo sviluppo di centri di ricerca accademica e scientifica regionali, è ancora più importante prendere atto del fatto che tutti noi abbiamo centri di eccellenza nei nostri paesi, che dovrebbero essere i primi a ricevere sostegno. Crearsi una reputazione nel campo della ricerca e dello sviluppo richiede tempo e vorrei essere rassicurato sul fatto che intendiamo sostenere innanzi tutto e soprattutto le nostre università affermate.</p>
      <p sl="en">In un settore come questo, in cui esistono infinite possibilità di cooperazione transfrontaliera, è importante non commettere l’errore di essere eccessivamente prescrittivi. La peggior cosa che Bruxelles possa fare per l’innovazione nell’Unione europea è dire ai governi nazionali e regionali come, quando e dove devono promuovere l’innovazione. La nostra funzione è fornire le risorse, non il metodo.</p>
    </intervention>
    <intervention id="4-046" speaker_id="28382" name="Andrzej Jan SZEJNA" is_mep="True" mode="spoken" nationality="Poland" birth_date="28-04-1973" birth_place="Końskie" p_group="Socialist Group in the European Parliament" m_state="PL">
      <p sl="pl">Signor Presidente, dobbiamo accogliere con favore la proposta di integrare gli alloggi nella politica regionale dell’Unione europea. Il problema degli alloggi riguarda molti Stati membri ed è giunto il momento di adottare provvedimenti adeguati a livello europeo. Questo problema viola un diritto fondamentale dei cittadini, cioè il diritto a una vita dignitosa nella propria abitazione. Blocca inoltre il potenziale sociale ed economico. Di conseguenza, non si può parlare seriamente di solidarietà e di strategia di Lisbona senza proporre anche un pacchetto di soluzioni adeguate.</p>
      <p sl="pl">Non dobbiamo dimenticare che la divisione delle zone residenziali tra quelle abitate dai gruppi più ricchi e quelle ove risiedono le fasce più povere della società, insieme con il problema dei senzatetto, è destinato a peggiorare in futuro. Un crescente afflusso di immigranti sarà inevitabile, considerati l’invecchiamento della popolazione in Europa e la crescente capacità di produzione della nostra economia, e saranno principalmente questi immigrati a contribuire alla stratificazione sociale. Affrontare la questione degli alloggi ci permetterà di prevenire in larga misura questo fenomeno negativo, che è una vergogna per l’Europa.</p>
      <p sl="pl">Parliamo di innovazione nell’Unione europea ormai da molti anni. Abbiamo trattato diversi aspetti della questione e li abbiamo discussi a vari livelli in seno alle Istituzioni. Che cosa dobbiamo fare per garantire che le discussioni non producano per l’ennesima volta solo promesse e parole vuote? L’attuazione di strategie innovative a livello regionale offrirà a tutti i cittadini la possibilità di comprendere che l’innovazione può migliorare le loro condizioni di vita e la qualità della vita. E’ una via difficile da percorrere. Tuttavia, potrebbe essere l’unica in grado di garantire che infine nascano e si mettano in pratica le idee giuste.</p>
    </intervention>
    <intervention id="4-047" speaker_id="28173" name="Zita PLEŠTINSKÁ" is_mep="True" mode="spoken" nationality="Slovakia" birth_date="13-06-1961" birth_place="Nitra" p_group="Group of the European People's Party (Christian Democrats) and European Democrats" m_state="SK">
      <p sl="sk">Vorrei ringraziare l’onorevole Janowski per essersi concentrato sulle regioni svantaggiate, che non riescono ad attrarre investitori a causa delle loro infrastrutture tecniche inadeguate.</p>
      <p sl="sk">L’esistenza di infrastrutture di ricerca e sviluppo è un incentivo importante perché gli scienziati e i ricercatori rimangano nelle regioni remote. Di conseguenza, gli Stati membri e le autorità regionali devono promuovere progetti innovativi che incoraggino i partenariati tra i settori pubblico e privato, con la partecipazione delle imprese, in particolare le PMI, delle università e degli istituti di tecnologia, oltre che della società civile. Al tempo stesso, raccomando di applicare l’esperienza delle euroregioni, con le loro strutture transfrontaliere e, in particolare, la loro capacità di attuare progetti di successo utilizzando i Fondi strutturali, che sono strumenti importanti per la capacità di innovazione dell’Unione.</p>
      <p sl="sk">Ritengo che un accesso trasparente alle informazioni sia un fattore chiave per l’attività innovativa. Gli imprenditori e le autorità regionali nei nuovi Stati membri non sono adeguatamente informati in merito alle nuove iniziative della Commissione, quali JASPERS, JEREMIE e JESSICA. Senza informazioni adeguate e puntuali, l’attività innovativa non si concentrerà sulle persone e sul miglioramento della qualità della vita e l’obiettivo della strategia di innovazione dell’Unione europea, un’Unione competitiva con PMI prospere e regioni ricche, non sarà realizzato.</p>
      <p sl="sk">Signora Commissario, la ringrazio per la sua presenza in Aula, che dà maggior peso al dibattito.</p>
    </intervention>
    <intervention id="4-048" speaker_id="28379" name="Adam GIEREK" is_mep="True" mode="spoken" nationality="Poland" birth_date="17-04-1938" birth_place="Zwartberg" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">Signor Presidente, una politica atta a promuovere l’innovazione dipende da un sistema di istruzione universalmente accessibile che favorisca l’innovazione e la ricerca scientifica avanzata, da un mercato unico ben funzionante, dalle sinergie create dall’allargamento, dalla strategia comunitaria in materia di brevetti e licenze, dalla creazione di un Centro europeo per l’innovazione e di un Istituto europeo di tecnologia e da un’applicazione creativa della legislazione dell’Unione europea in materia di prodotti chimici, energia, ambiente, eccetera. Tuttavia, la dimensione regionale delle misure adottate a favore dell’innovazione, soprattutto quando si fa assegnamento sui fondi per lo sviluppo regionale, si basa principalmente sulla creazione di zone della conoscenza specializzate a livello regionale. Innanzi tutto, ciò di fatto approfondirà la cooperazione interregionale in termini di scambio di idee ed esperienze innovative legate all’attuazione della strategia di Lisbona. In secondo luogo, garantirà la cooperazione di esperti di altre regioni. Infine, permetterà di sfruttare il potenziale locale di innovazione negli ambiti importantissimi di cui si è parlato oggi, per esempio la modernizzazione degli impianti di riscaldamento negli edifici prefabbricati, e anche in altri campi, tra cui il turismo.</p>
      <p sl="pl">Vorrei congratularmi con l’onorevole Janowski per la sua relazione.</p>
    </intervention>
    <intervention id="4-049" speaker_id="28288" name="Jan OLBRYCHT" is_mep="True" mode="spoken" nationality="Poland" birth_date="21-09-1952" birth_place="Rybnik" m_state="PL">
      <p sl="pl">Signor Presidente, la discussione di oggi è una prova del fatto che il Parlamento europeo sente di condividere la responsabilità dell’attuazione della politica di coesione in quanto politica comunitaria. Il Parlamento europeo non solo partecipa all’adozione della legislazione, ma anche alla sua applicazione. Presta particolare attenzione – e in questo ruolo sostiene la Commissione – a dare risalto all’importanza di un approccio integrato. Il Parlamento europeo sottolinea che la politica di coesione non è solo un regime di sovvenzioni. Prevede un sostegno mirato agli investimenti nelle infrastrutture, ma anche in vari tipi di attività innovative. Inoltre, sulla base dei regolamenti adottati, dobbiamo sostenere la costruzione di nuove abitazioni che, come tutti sappiamo, sono il volano nella macchina della crescita economica, oltre a offrire la possibilità di migliorare il tenore di vita e proteggere il nostro patrimonio culturale.</p>
      <p sl="pl">La discussione di oggi dimostra che la politica regionale e di coesione, attualmente in corso di modifica, deve sempre essere considerata una politica fondamentale dell’Unione europea.</p>
    </intervention>
    <intervention id="4-050" speaker_id="37761" name="Wolfgang BULFON" is_mep="True" mode="spoken" nationality="Austria" birth_date="02-01-1946" birth_place="Klagenfurt" p_group="Socialist Group in the European Parliament" m_state="AT">
      <p sl="de">Signor Presidente, un alloggio a un prezzo accessibile per tutte le classi sociali è sempre stato una questione importante per me. Nella sua relazione, l’onorevole Andria insiste sulla necessità di rafforzare il diritto ai sussidi per gli alloggi e altri diritti sociali, al fine di permettere una reale mobilità dei lavoratori. Auspica inoltre che i decisori nazionali adottino provvedimenti volti ad aiutare i giovani per l’acquisto della prima casa, e condivido appieno entrambe le preoccupazioni.</p>
      <p sl="de">Tuttavia, vorrei cogliere l’occasione per evidenziare il rischio di creazione di ghetti, che può presentarsi se si dà una definizione troppo limitata della nozione di “alloggi sociali” e i sussidi sono concessi sulla base di criteri esclusivamente basati sui bisogni sociali. Considero molto importante che i progetti relativi agli alloggi prevedano un mix sociale, in quanto ciò contribuisce a prevenire la creazione di fonti di conflitto, inevitabili in caso di ghettizzazione.</p>
      <p sl="de">In Austria, è emersa la preoccupazione che un’armonizzazione eccessiva nel settore immobiliare possa compromettere il sistema attuale, che al momento funziona bene, in quanto abbiamo norme molto elevate per quanto riguarda il diritto alla locazione, un diritto che in ogni caso deve essere difeso.</p>
    </intervention>
    <intervention id="4-051" speaker_id="28342" name="Maria BADIA i CUTCHET" is_mep="True" mode="spoken" nationality="Spain" birth_date="13-05-1947" birth_place="St. Quirze del Vallès" p_group="Group of the Progressive Alliance of Socialists and Democrats in the European Parliament - Vice" m_state="ES">
      <p sl="es">Signor Presidente, onorevoli colleghi, innanzi tutto, accolgo con favore questa relazione, che pone in evidenza un problema che preoccupa sempre più i cittadini europei: la difficoltà di accedere agli alloggi, un problema che limita le possibilità di integrazione sociale e la mobilità di numerosi lavoratori, è fonte di enormi disparità sociali e ostacola la sana indipendenza dei giovani impedendo loro di mettere su casa, un problema che trascende l’ambito sociale e si inserisce nel contesto più ampio della pianificazione urbana.</p>
      <p sl="es">In questa prospettiva, gli Stati membri devono usare i fondi del FESR nel settore degli alloggi, insieme con gli strumenti finanziari JESSICA e JEREMIE, per compiere progressi verso la soluzione di questi problemi, in stretta cooperazione con le autorità locali e regionali, gli operatori socioeconomici e la società civile, associando tutto questo alla promozione dello scambio di buone prassi.</p>
      <p sl="es">Vorrei infine sottolineare l’importanza della formazione in materia di pianificazione urbana e nel quadro del Fondo sociale europeo, per promuovere la diffusione di nuove tecnologie e di materiali da costruzione più efficaci, che permettano di migliorare l’efficienza energetica nel settore degli alloggi.</p>
    </intervention>
    <intervention id="4-052" speaker_id="28363" name="Alfonso ANDRIA" is_mep="True" mode="spoken" role="relatore" nationality="Italy" birth_date="27-05-1952" birth_place="Salerno" p_group="Group of the Alliance of Liberals and Democrats for Europe" m_state="IT">
      <p sl="it">Signor Presidente, onorevoli colleghi, desidero semplicemente prendere atto della grande ricchezza di contenuti in tutti gli interventi, anche da parte dei colleghi che non sempre hanno espresso un compiuto e completo apprezzamento per il lavoro svolto, se non altro per una difficoltà di approccio al tema, ignorando però che vi è stata nell’introduzione una precisazione relativamente alla competenza dell’Unione europea in questa materia. La relazione oggi in esame rappresenta senz’altro un passo avanti, ragion per cui apprezzo molto tutti i contributi e la grande ricchezza della discussione, che vi è stata naturalmente anche sulla relazione del collega Janowski, con il quale personalmente mi congratulo, oltre che sulla mia relazione.</p>
      <p sl="it">Intanto, esprimo apprezzamento per le aperture della signora Commissario Danuta Hübner, con la quale siamo abituati ormai a lavorare. Devo dire, tanto più considerando il punto di partenza originario e la difficoltà cui ho fatto più volte cenno, che si osserva un segnale di avanzamento da parte della Commissione in questo senso che, tra l’altro, si sposa bene con gli strumenti finanziari cui si è fatto riferimento, posti in essere dalla Commissione, di concerto con la Banca europea degli investimenti, e che è incentrato sulla valorizzazione delle prassi eccellenti, sul problema delle zone rurali, sulla rivitalizzazione e il recupero del degrado urbano nei centri storici, quindi con particolare riferimento al patrimonio edilizio esistente.</p>
      <p sl="it">Vorrei che il Parlamento riflettesse su tali questioni, come su quella dell’energia, su cui si è soffermato il collega Hatzidakis, sui problemi dell’esclusione sociale, della ghettizzazione e della segregazione spaziale. Si tratta di un tema fortemente interconnesso, come già indicato nella mia introduzione: il problema abitativo, la segregazione spaziale e la ghettizzazione sono fattori assolutamente determinanti dal punto di vista dell’esclusione sociale. Da ultimo la collega Badia i Cutchet ha fatto giustamente cenno anche ai temi della formazione, e aggiungerei quello dei trasporti, dei servizi, della sanità, nonché una serie di questioni che riguardano i temi della cultura, le strutture per la cultura e per i servizi sociali. E’ per questa ragione che dobbiamo guardare con maggiore apertura a questo tema, come il Parlamento si sta sforzando di fare.</p>
      <p sl="it">Occorre partire dalla considerazione che non si tratta di violare la sfera decisionale o l’autonomia di intervento degli Stati nazionali o degli enti regionali e locali. C’è un rispetto sostanziale del principio di sussidiarietà ma si chiede all’Europa di fare un passo in avanti un po’ più deciso su questo terreno. Questo significa, colleghe e colleghi, che oggi il Parlamento ha una grande opportunità, quella cioè di dimostrare ai cittadini europei che siamo vicini alle loro esigenze, perché la casa è un bene primario. Ciò va fatto senza eccessive ingerenze, senza limitare l’autonomia decisionale degli Stati nazionali e degli enti locali e regionali ma in collaborazione, come hanno detto anche i colleghi Vlasák e Sudre, che hanno giustamente affermato questa necessità dell’Europa di intervenire e di supportare, attraverso le politiche regionali, anche gli altri Stati membri e non soltanto, come prevede l’articolo 7 del regolamento FESR, gli Stati dell’ultimo allargamento.</p>
    </intervention>
    <intervention id="4-053" speaker_id="28355" name="Mieczysław Edmund JANOWSKI" is_mep="True" mode="spoken" role="relatore" nationality="Poland" birth_date="16-11-1947" birth_place="Zduńska Wola" p_group="Union for Europe of the Nations Group" m_state="PL">
      <p sl="pl">Signor Presidente, vorrei ringraziare tutti i presenti per l’interessante discussione. Avete dimostrato chiaramente che l’innovazione non deve essere fine a se stessa.</p>
      <p sl="pl">Nella mia relazione menziono anche l’innovazione nel settore degli alloggi. Vorrei quindi ringraziare l’onorevole Andria per aver evidenziato questo punto. Le strategie di innovazione regionale, menzionate dal Commissario, assumeranno grande importanza. Dobbiamo prestare particolare attenzione ai criteri che intendiamo usare per misurare l’innovazione. Come avete rilevato, i partenariati pubblico-privato sono una prova del fatto che il lavoro che abbiamo intrapreso insieme non è stato sprecato. Ciò è stato sottolineato anche dall’onorevole van Nistelrooij, quando ha parlato di poli o punti che collegano l’insieme. Anche i colleghi in quest’ala dell’Assemblea, che hanno esaminato gli aspetti sociali, hanno menzionato questo punto. Ancora una volta, vi ringrazio per la proficua discussione.</p>
    </intervention>
    <intervention id="4-054" speaker_id="photo_generic" name="Danuta Hübner" is_mep="True" mode="spoken">
      <p sl="en">Membro della Commissione . – Signor Presidente, innanzi tutto vorrei ricordare a tutti che ovviamente operiamo nel quadro dei regolamenti. Nel quadro dei regolamenti, la Commissione cerca di essere il più possibile innovativa per quanto riguarda la creazione di nuovi strumenti che possono aiutarci ad affrontare meglio tutte le sfide. Cerchiamo anche di essere il più possibile flessibili, sempre entro i limiti dei regolamenti. Operiamo anche nel quadro del bilancio, che è abbondante per alcuni e troppo modesto per altri, ma di sicuro ci ha permesso di raggiungere altre fonti di finanziamento, per poter disporre di maggiori capacità per affrontare le sfide.</p>
      <p sl="en">Tuttavia, l’epoca in cui viviamo ci impone di rispondere a entrambe le sfide: da un lato, dobbiamo migliorare in modo significativo la qualità della vita dei cittadini e, dall’altro, dobbiamo creare le condizioni essenziali per uno sviluppo sostenibile a lungo termine, per il quale, naturalmente, l’innovazione è fondamentale ed è il fattore più importante.</p>
      <p sl="en">Riguardo agli alloggi, i regolamenti sono più generosi con gli Stati più poveri, ma vi sono ancora molte zone dell’Unione a 15 in cui si possono sostenere attività legate agli alloggi. Ciò vale in particolare per la riabilitazione degli spazi pubblici nei quartieri urbani degradati, tra cui le misure di sicurezza, e per l’allacciamento dei grandi caseggiati popolari alla rete idrica, fognaria, elettrica e di telecomunicazioni. La Banca europea per gli investimenti e la Banca di sviluppo del Consiglio d’Europa sono importanti fonti di finanziamento per gli investimenti nel settore immobiliare, a prescindere da JESSICA. Nel quadro di JESSICA, stiamo analizzando come si possa dare il massimo impulso agli investimenti negli alloggi, tramite mutui e prestiti a tassi contenuti.</p>
      <p sl="en">Durante la riunione ministeriale di Lipsia, che si svolgerà in maggio, una giornata sarà dedicata alle problematiche delle aree urbane. Sarà anche adottata una Carta di Lipsia sulle città europee sostenibili. Un paragrafo della Carta riguarda le sfide cui occorre rispondere in relazione con gli alloggi, in particolare nel contesto dell’energia. A tale riunione, la Commissione presenterà un’analisi dei programmi futuri, soprattutto per quanto riguarda la questione degli alloggi. Vorrei solo ricordare che il gruppo interservizi della Commissione che si occupa di questioni urbane di recente ha preparato un inventario della dimensione urbana nelle politiche comunitarie. Individua tutte le politiche che incidono sugli alloggi nel contesto della salute pubblica, dell’energia, della politica sociale e dei trasporti urbani. Il gruppo interservizi può senza dubbio dare maggiore risalto alle questioni legate agli alloggi nel suo programma di lavoro. Sto ancora esaminando come si possa fare, ma richiederemo lo studio che raccomandate nella vostra relazione. Sono certa che saranno studi molto utili e come sapete cerchiamo costantemente di essere più innovativi. Dobbiamo essere più innovativi in termini di pianificazione finanziaria e di combinazione delle varie fonti. Non avremo successo senza tali sforzi.</p>
      <p sl="en">Per quanto riguarda l’innovazione, in particolare la relazione dell’onorevole Janowski, molti di voi sottolineano un aspetto che considero assolutamente essenziale, cioè la necessità di dare un’interpretazione più ampia al concetto di innovazione, in modo da non limitarla alle multinazionali e alle tecnologie avanzate del XXI o XXII secolo, ma estenderla anche alla piccole e medie imprese. Condivido pienamente il vostro parere su questa duplice sfida. Abbiamo bisogno di motori e poli locali che ci permettano di compiere rapidi progressi. Tuttavia, la vera sfida è disseminare capacità di innovazione in tutta Europa. Sono decisamente d’accordo con voi al riguardo. Abbiamo bisogno sia di poli sia di reti. Per questo motivo, le “Regioni per il cambiamento economico”, la prima rete di questo tipo, che sarà lanciata quest’anno, prevede il collegamento di cluster presenti in tutta Europa. Le regioni esamineranno insieme come introdurre innovazione nel mercato il più rapidamente possibile. Come sappiamo, la malattia dell’Europa è la sua lentezza in questo ambito.</p>
      <p sl="en">Ancora una volta, signor Presidente, la ringrazio vivamente per questa discussione sulle due relazioni, che è il proseguimento delle nostre discussioni interistituzionali in questo ambito. Entrambe le relazioni sono estremamente utili, non ultimo per quanto riguarda le riflessioni sulla politica futura.</p>
    </intervention>
    <intervention id="4-055" speaker_id="4346" is_mep="True" mode="spoken" role="Presidente" name="Miguel Angel MARTÍNEZ MARTÍNEZ" nationality="Spain" birth_date="30-01-1940" birth_place="Madrid" p_group="Group of the Progressive Alliance of Socialists and Democrats in the European Parliament" m_state="ES">
      <p sl="unknown">La discussione è chiusa.</p>
      <p sl="unknown">La votazione si svolgerà tra pochi minuti.</p>
      <p sl="unknown">Dichiarazioni scritte (articolo 142 del Regolamento)</p>
    </intervention>
    <intervention id="4-056" speaker_id="23806" name="Gyula HEGYI" is_mep="True" mode="written" nationality="Hungary" birth_date="30-04-1951" birth_place="Békéscsaba" p_group="Socialist Group in the European Parliament" m_state="HU">
      <p sl="en">Accolgo con favore questa relazione, quale seguito importante alla mia relazione sulla strategia tematica per l’ambiente urbano. Propongo anche questa volta che i finanziamenti comunitari siano distribuiti e utilizzati dagli Stati membri per ristrutturare gli edifici e i quartieri urbani. Gli Stati membri devono promuovere progetti cofinanziati dall’Unione riguardanti lo sviluppo e il rinnovamento degli impianti di riscaldamento urbano. Al riguardo, vorrei segnalare che, in caso di crisi energetica, è più facile passare a una fonte diversa di energia con il teleriscaldamento. Si può prevenire buona parte dei consumi non necessari migliorando le prestazioni ambientali degli edifici, con una progettazione che promuova l’efficienza energetica: isolamento, impiego di energie rinnovabili, tetti verdi, sistemi a energia solare attiva e passiva, alloggi a basso consumo energetico, eccetera.</p>
      <p sl="en">Raccomando la creazione di una base di dati per lo scambio a livello europeo di buone prassi in materia di miglioramento dell’efficienza energetica e idrica negli edifici. Nei nostri Stati membri, dieci milioni di cittadini vivono in edifici prefabbricati. E’ nostra responsabilità comune migliorare le loro condizioni di vita e cofinanziare il risanamento delle loro abitazioni.</p>
    </intervention>
    <intervention id="4-057" speaker_id="28200" name="Katalin LÉVAI" is_mep="True" mode="written" nationality="Hungary" birth_date="22-05-1954" birth_place="Budapest" p_group="Socialist Group in the European Parliament" m_state="HU">
      <p sl="hu">(In veste di portavoce del gruppo socialista al Parlamento europeo per le questioni riguardanti la popolazione rom , vorrei richiamare l’attenzione su un altro aspetto della relazione, cioè le difficoltà di accesso all’alloggio per la minoranza più numerosa d’Europa.</p>
      <p sl="hu">Nel caso dei rom , è particolarmente vero che i problemi di accesso e di qualità degli alloggi in gran parte determinano problemi di segregazione sociale. Il motivo principale è che i gruppi più svantaggiati della popolazione sono costretti a vivere in zone problematiche.</p>
      <p sl="hu">Sottolineo che l’esclusione sociale è in contrasto con il modello sociale europeo. Dobbiamo garantire una maggiore coesione sociale, prestando particolare attenzione ad assistere la minoranza rom .</p>
      <p sl="hu">Il problema è esacerbato dal fatto che una percentuale significativa di rom vive in subregioni degli Stati membri, che sono svantaggiate in termini di economia, infrastrutture e occupazione. Durante lo scorso decennio, la segregazione dei rom e non rom è aumentata drasticamente e la maggioranza delle famiglie vive in condizioni abitative assolutamente inadeguate. Per questo motivo, sto cominciando a esaminare questo tipo di problemi tra la popolazione rom , oltre che tra gli immigrati.</p>
      <p sl="hu">Non possiamo rimandare il complesso sviluppo delle regioni più svantaggiate, densamente popolate da rom . Il miglioramento delle condizioni abitative va di pari passo con una riduzione massiccia della segregazione regionale e abitativa, che non riguarda solo l’alloggio, ma anche l’istruzione e l’occupazione. Uno strumento importante per la creazione di posti di lavoro potrebbe consistere nella trasformazione del sistema sociale e politico di sostegno agli alloggi in modo da promuovere la mobilità.</p>
      <p sl="hu">Al riguardo, posso riferire, a titolo di buon esempio, che alcuni giorni fa ho avuto l’onore di annunciare, insieme con il ministro ungherese degli Affari sociali e del lavoro Péter Kiss, il programma “Decennio dell’inclusione dei rom ”, che prevede sforzi significativi volti a porre fine a questo genere di svantaggi.</p>
    </intervention>
  </section>
  <section id="creitem6" title="6. Approvazione del processo verbale della seduta precedente: vedasi processo verbale"/>
  <section id="creitem7" title="7. Turno di votazioni">
    <intervention id="4-061" speaker_id="4308" is_mep="True" mode="spoken" role="Presidente" name="Alejo VIDAL-QUADRAS" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="unknown">L’ordine del giorno reca il turno di votazioni.</p>
      <a text="(Per i risultati e ulteriori dettagli sulle votazioni: cfr. Processo verbale)"/>
    </intervention>
  </section>
  <section id="creitem8" title="7.1. Semplificazione della legislazione comunitaria (modifiche del regolamento del Parlamento europeo) (votazione)"/>
  <section id="creitem9" title="7.2. Servizi pubblici di trasporto passeggeri su strada e per ferrovia (votazione)">
    <intervention id="4-067" speaker_id="2247" name="Mathieu GROSCH" is_mep="True" mode="spoken" nationality="Belgium" birth_date="14-09-1950" birth_place="Eupen" p_group="Group of the European People's Party (Christian Democrats)" m_state="BE">
      <p sl="de">Signor Presidente, l’emendamento orale è presentato a nome dell’onorevole Piecyk e del gruppo socialista al Parlamento europeo. Con riferimento al testo in inglese, che recita: “l’operatore è tenuto a fornire la maggior parte”, l’espressione “maggior parte” deve essere sostituita con “una parte consistente”. Si tratta di una piccola modifica, ma può aiutarci a raggiungere un compromesso tra il Consiglio, la Commissione e il Parlamento, in seguito al trilogo informale.</p>
    </intervention>
    <intervention id="4-068" speaker_id="4747" name="Paolo COSTA" is_mep="True" mode="spoken" nationality="Italy" birth_date="23-07-1943" birth_place="Venezia" p_group="Group of the Alliance of Liberals and Democrats for Europe" m_state="IT">
      <p sl="it">Signor Presidente, non possiamo accettare questo emendamento orale perché cambia radicalmente il senso del compromesso raggiunto nell’ambito del trilogo informale. Quindi prego i colleghi di alzarsi.</p>
    </intervention>
    <intervention id="4-070" speaker_id="2247" name="Mathieu GROSCH" is_mep="True" mode="spoken" nationality="Belgium" birth_date="14-09-1950" birth_place="Eupen" p_group="Group of the European People's Party (Christian Democrats)" m_state="BE">
      <p sl="de">Signor Presidente, poiché l’emendamento orale non è stato adottato, chiedo che la votazione sull’emendamento n. 66 si svolga sul testo in lingua inglese, perché le versioni in tedesco e francese non permettono di esprimere adeguatamente alcune sfumature. Propongo quindi di votare sul testo in inglese e di rivedere successivamente le traduzioni.</p>
    </intervention>
    <intervention id="4-071" speaker_id="4308" is_mep="True" mode="spoken" role="Presidente" name="Alejo VIDAL-QUADRAS" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="unknown">Se non vi sono obiezioni, il testo di riferimento sarà quello in lingua inglese.</p>
    </intervention>
    <intervention id="4-072" speaker_id="4508" name="Erik MEIJER" is_mep="True" mode="spoken" role="relatore" nationality="Netherlands" birth_date="05-12-1944" birth_place="Amsterdam" p_group="Confederal Group of the European United Left - Nordic Green Left" m_state="NL">
      <p sl="nl">Signor Presidente, se mi fosse stata data la parola quando l’ho chiesta, prima che l’emendamento n. 67 fosse messo ai voti, forse avremmo chiarito l’equivoco.</p>
      <p sl="nl">Durante i negoziati condotti tra il 12 e il 24 aprile, si è raggiunto l’accordo con la Presidenza del Consiglio tedesca in merito all’eventuale uso, negli emendamenti nn. 66 e 67, del termine “significante”, come condizione per il subappalto. In alternativa, la Presidenza ha proposto l’aggettivo “consistente”, ma i due gruppi principali alle fine non ne hanno avuto bisogno. Hanno poi deciso, senza consultare il relatore, di inserire il termine “maggior” negli emendamenti presentati congiuntamente da sei gruppi.</p>
      <p sl="nl">Pur essendo d’accordo sulla sostanza, ho sempre fatto presente che ciò non fa parte di un compromesso chiuso e che, in teoria, potrebbe rendere necessaria una terza lettura. Poiché i democratici cristiani e i socialdemocratici sembravano certi di convincere il Consiglio, in particolare la Germania, che era il principale oppositore, ad accettare questo emendamento, non ho avuto problemi a seguire la loro linea. Apprendo ora che sono criticati per averlo imposto, dal momento che molti hanno espresso disaccordo sulla votazione di un emendamento orale con cui vorrebbero rimangiarsi tutto.</p>
    </intervention>
    <intervention id="4-074" speaker_id="2247" name="Mathieu GROSCH" is_mep="True" mode="spoken" nationality="Belgium" birth_date="14-09-1950" birth_place="Eupen" p_group="Group of the European People's Party (Christian Democrats)" m_state="BE">
      <p sl="de">Signor Presidente, anche in questo caso, vorrei proporre, a nome dell’onorevole Piecyk, di sostituire la formulazione “è tenuto a fornire la maggior parte” con “una parte consistente”.</p>
    </intervention>
    <intervention id="4-076" speaker_id="2247" name="Mathieu GROSCH" is_mep="True" mode="spoken" nationality="Belgium" birth_date="14-09-1950" birth_place="Eupen" p_group="Group of the European People's Party (Christian Democrats)" m_state="BE">
      <p sl="de">Signor Presidente, poiché l’emendamento orale non è stato adottato, vorrei cogliere l’occasione per chiedere che anche in questo caso la votazione sull’emendamento n. 67 si svolga sul testo in inglese, alla luce dei problemi già segnalati con le traduzioni in tedesco e francese.</p>
    </intervention>
  </section>
  <section id="creitem10" title="7.3. Disposizioni sulle quantità nominali dei prodotti preconfezionati (votazione)"/>
  <section id="creitem11" title="7.4. Industria automobilistica: omologazione di veicoli, rimorchi e sistemi (votazione)"/>
  <section id="creitem12" title="7.5. Montaggio a posteriori di retrovisori sui veicoli pesanti (votazione)"/>
  <section id="creitem13" title="7.6. Composizione della commissione temporanea sul cambiamento climatico (votazione)"/>
  <section id="creitem14" title="7.7. Vertice UE/Russia (votazione)">
    <intervention id="4-086" speaker_id="4308" is_mep="True" mode="spoken" role="Presidente" name="Alejo VIDAL-QUADRAS" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="unknown">Desidero informarvi che il gruppo dell’Alleanza dei Democratici e dei Liberali per l’Europa si è ritirato dalla proposta di risoluzione comune.</p>
    </intervention>
    <intervention id="4-088" speaker_id="4521" name="Charles TANNOCK" is_mep="True" mode="spoken" nationality="United Kingdom" birth_date="25-09-1957" birth_place="Aldershot" p_group="European Conservatives and Reformists Group" m_state="GB">
      <p sl="en">Signor Presidente, vorrei presentare il seguente emendamento orale, a nome del gruppo PPE-DE. “Sottolinea l’importanza di rafforzare l’unità e la solidarietà fra gli Stati membri dell’Unione europea nelle relazioni con la Russia; si compiace pertanto della linea comune adottata dall’Unione europea nei negoziati con Mosca sulla revoca del divieto applicato dalla Russia sulle importazioni di prodotti agricoli polacchi;”.</p>
    </intervention>
    <intervention id="4-090" speaker_id="1934" name="Daniel COHN-BENDIT" is_mep="True" mode="spoken" nationality="France" birth_date="04-04-1945" birth_place="Montauban" p_group="Group of the Greens/European Free Alliance - Co" m_state="FR">
      <p sl="fr">Onorevoli colleghi, alla luce della discussione che abbiamo svolto ieri, nel testo:</p>
      <p sl="en">“Invita l’Unione europea a dimostrare solidarietà all’Estonia nel contesto dei recenti eventi di Tallinn;”</p>
      <p sl="fr">Laddove compare Tallinn, vorremmo sostituire questa espressione con:</p>
      <p sl="en">“nel contesto dei recenti eventi di Mosca”. Il problema principale è stato il modo in cui gli eventi sono stati gestiti a Mosca, più che a Tallinn, e preferiremmo quindi che nel testo si affermasse “eventi di Mosca”, in quanto ci sembra più appropriato.</p>
    </intervention>
    <intervention id="4-095" speaker_id="4751" name="Bart STAES" is_mep="True" mode="spoken" nationality="Belgium" birth_date="07-08-1958" birth_place="Izegem" p_group="Group of the Greens/European Free Alliance" m_state="BE">
      <p sl="nl">Signor Presidente, onorevoli colleghi, a nome del gruppo Verde/Alleanza libera europea, vorrei proporre, tramite un emendamento orale, una formulazione migliore e più corretta della seconda parte del paragrafo 11, che sarebbe la seguente: “in particolare attraverso un rafforzamento del dialogo sull’Ucraina e la Bielorussia e sforzi congiunti per giungere finalmente a una soluzione dei conflitti congelati in Moldova e nel Caucaso meridionale”. L’espressione “Nagorno-Karabakh e Georgia” sarebbe quindi eliminata e sostituita con “in Moldova e nel Caucaso meridionale”.</p>
    </intervention>
  </section>
  <section id="creitem15" title="7.8. Riforme nel mondo arabo: quale strategia per l’Unione europea (votazione)">
    <intervention id="4-100" speaker_id="4740" name="Marco CAPPATO" is_mep="True" mode="spoken" nationality="Italy" birth_date="25-05-1971" birth_place="Milano" p_group="Group of the Alliance of Liberals and Democrats for Europe" m_state="IT">
      <p sl="it">Signor Presidente, si propone di integrare la frase “del pieno rispetto anche giuridico dei diversi orientamenti sessuali”, nel modo seguente “del pieno rispetto e la non discriminazione dei diversi orientamenti sessuali”.</p>
    </intervention>
    <intervention id="4-102" speaker_id="4740" name="Marco CAPPATO" is_mep="True" mode="spoken" nationality="Italy" birth_date="25-05-1971" birth_place="Milano" p_group="Group of the Alliance of Liberals and Democrats for Europe" m_state="IT">
      <p sl="it">Signor Presidente, si propone di sostituire i termini di “Stato palestinese” con “Stato democratico palestinese”.</p>
    </intervention>
    <intervention id="4-104" speaker_id="22097" name="Véronique DE KEYSER" is_mep="True" mode="spoken" nationality="Belgium" birth_date="23-03-1945" birth_place="Etterbeek" p_group="Group of the Progressive Alliance of Socialists and Democrats in the European Parliament - Vice" m_state="BE">
      <p sl="fr">Signor Presidente, il mio gruppo non si oppone all’emendamento orale, ma non siamo favorevoli all’emendamento n. 14, anche se modificato dall’emendamento orale.</p>
    </intervention>
    <intervention id="4-106" speaker_id="4740" name="Marco CAPPATO" is_mep="True" mode="spoken" nationality="Italy" birth_date="25-05-1971" birth_place="Milano" p_group="Group of the Alliance of Liberals and Democrats for Europe" m_state="IT">
      <p sl="fr">Si tratta solo di una precisazione linguistica, in quanto fa fede la versione francese. I termini “islamici laici” non sostituirebbero i termini “islamici moderati”, ma sarebbero da considerare come un’aggiunta.</p>
    </intervention>
    <intervention id="4-108" speaker_id="22097" name="Véronique DE KEYSER" is_mep="True" mode="spoken" nationality="Belgium" birth_date="23-03-1945" birth_place="Etterbeek" p_group="Group of the Progressive Alliance of Socialists and Democrats in the European Parliament - Vice" m_state="BE">
      <p sl="fr">Signor Presidente, l’onorevole Cappato ha presentato un emendamento orale, con il quale chiede di garantire la separazione tra chiesa e Stato. Vorremmo aggiungere, come emendamento orale:</p>
      <p sl="en">“come dovrebbe essere in ogni democrazia”.</p>
      <p sl="fr">Infatti, se l’islam mescola la politica e la religione, anche in Europa, tra i nostri paesi, ve ne sono alcuni che non prevedono la separazione tra chiesa e Stato.</p>
      <a text="(Applausi a sinistra)"/>
    </intervention>
    <intervention id="4-111" speaker_id="2187" name="Antonio TAJANI" is_mep="True" mode="spoken" nationality="Italy" birth_date="04-08-1953" birth_place="Roma" m_state="IT">
      <p sl="it">Signor Presidente, l’emendamento dell’on. Cappato parla di separazione tra potere politico e potere religioso. Qui stiamo parlando di Paesi del mondo arabo e non stiamo parlando di Paesi europei. Se l’emendamento riguarda i paesi del mondo arabo, siamo d’accordo. Perché quando parla di chiesa si fa riferimento soltanto alla chiesa cattolica o la chiesa protestante.</p>
      <p sl="it">L’emendamento in questione riguarda il potere religioso e il potere politico e deve essere chiaro che ci si riferisce soltanto a questi due elementi, giacché mi pare di ravvisare nell’intervento dell’on. de Keyser il tentativo di inserire altri elementi estranei alla relazione in questione.</p>
    </intervention>
    <intervention id="4-112" speaker_id="4308" is_mep="True" mode="spoken" role="Presidente" name="Alejo VIDAL-QUADRAS" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="unknown">L’emendamento dell’onorevole De Keyser introduce una frase di portata universale. Dice “in ogni democrazia”. Di conseguenza, va inteso come un emendamento di carattere universale.</p>
    </intervention>
    <intervention id="4-113" speaker_id="4740" name="Marco CAPPATO" is_mep="True" mode="spoken" nationality="Italy" birth_date="25-05-1971" birth_place="Milano" p_group="Group of the Alliance of Liberals and Democrats for Europe" m_state="IT">
      <p sl="it">Signor Presidente, personalmente accolgo molto volentieri l’emendamento della on. de Keyser che considero quasi scontato; se così non fosse, è ancora più positivo che sia stato presentato questo emendamento.</p>
    </intervention>
    <intervention id="4-114" speaker_id="2187" name="Antonio TAJANI" is_mep="True" mode="spoken" nationality="Italy" birth_date="04-08-1953" birth_place="Roma" m_state="IT">
      <p sl="it">Signor Presidente, credo che ciascuno abbia il diritto in questo Parlamento di parlare, esprimere le proprie idee e avere chiarezza dell’informazione nei testi che ci accingiamo ad approvare.</p>
      <p sl="it">Per quanto riguarda il testo che fa fede, l’emendamento dell’on. Cappato recita “anche garantendo l’indipendenza e la separazione delle istituzioni e del potere politico dalle autorità religiose”. Questo è il testo e si parla di chiesa e Stato. I termini sono “potere politico” e “autorità religiose”.</p>
    </intervention>
    <intervention id="4-116" speaker_id="22097" name="Véronique DE KEYSER" is_mep="True" mode="spoken" nationality="Belgium" birth_date="23-03-1945" birth_place="Etterbeek" p_group="Group of the Progressive Alliance of Socialists and Democrats in the European Parliament - Vice" m_state="BE">
      <p sl="fr">Signor Presidente, vorrei solo chiedere al mio gruppo, in queste circostanze, di votare contro.</p>
    </intervention>
  </section>
  <section id="creitem16" title="7.9. Corno d’Africa: partenariato politico regionale dell’UE per la pace, la sicurezza e lo sviluppo (votazione)"/>
  <section id="creitem17" title="7.10. Valutazione dell’Euratom - 50 anni di politica nucleare europea (votazione)"/>
  <section id="creitem18" title="7.11. Protezione dell’ambiente dalle radiazioni a seguito dello schianto di un aereo militare in Groenlandia (petizione n. 720/2002) (votazione)"/>
  <section id="creitem19" title="7.12. Alloggi e politica regionale (votazione)"/>
  <section id="creitem20" title="7.13. Contributi della futura politica regionale alla capacità d’innovazione dell’UE (votazione)"/>
  <section id="creitem21" title="7.14. Rafforzare la legislazione europea nel settore dell’informazione e della consultazione dei lavoratori (votazione)">
    <intervention id="4-130" speaker_id="4535" name="Philip BUSHILL-MATTHEWS" is_mep="True" mode="spoken" nationality="United Kingdom" birth_date="15-01-1943" birth_place="Droitwich" p_group="Group of the European People's Party (Christian Democrats) and European Democrats" m_state="GB">
      <p sl="en">Signor Presidente, la risoluzione è stata presentata a nome di alcuni gruppi politici, ma il gruppo PPE-DE non compare. Ciò potrebbe dare l’impressione che in qualche modo siamo stati esclusi dal processo, in quanto inizialmente siamo intervenuti contro l’adozione di una risoluzione, perché tra breve elaboreremo una relazione in seno alla commissione. Tuttavia, il fatto è che abbiamo partecipato attivamente alle discussioni con gli altri gruppi. Condividiamo il desiderio generale di rivedere e modernizzare la legislazione e abbiamo infatti contribuito in modo significativo alla versione finale del testo. Volevo solo segnalare che, pur nutrendo ancora alcune riserve sulla formulazione, sono lieto di confermare che il gruppo PPE-DE intende votare a favore della risoluzione.</p>
    </intervention>
    <intervention id="4-131" speaker_id="4308" is_mep="True" mode="spoken" role="Presidente" name="Alejo VIDAL-QUADRAS" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="unknown">Con questo si conclude il turno di votazioni.</p>
    </intervention>
  </section>
  <section id="creitem22" title="8. Dichiarazioni di voto">
    <intervention id="4-134" speaker_id="2309" name="Richard CORBETT" is_mep="True" mode="written" nationality="United Kingdom" birth_date="06-01-1955" birth_place="Southport" p_group="Group of the Progressive Alliance of Socialists and Democrats in the European Parliament" m_state="GB">
      <p sl="it">A nome del gruppo socialista al Parlamento europeo apprezzo moltissimo quest’emendamento al nostro Regolamento, in virtù del quale l’Assemblea potrà occuparsi con molta più efficacia e rapidità delle proposte volte a semplificare la legislazione europea, sia tramite la codificazione delle normative esistenti, senza cambiamenti sostanziali, sia mediante la riformulazione di proposte in cui si combinino cambiamenti sostanziali con la semplificazione della legislazione esistente.</p>
      <p sl="it">Le proposte sulle normative comunitarie che stiamo considerando in questo Parlamento riguardano sempre di più la modifica o l’aggiornamento della legislazione europea attuale anziché il varo di nuove leggi su nuove tematiche. Poche cose rendono oscura e complessa la legislazione europea più della consuetudine di emanare direttive per emendare quelle precedenti senza mai consolidare l’insieme dei testi in un unico documento. La Commissione deve accelerare il suo programma per codificare le normative comunitarie esistenti, non solo per cercare di ridurre il numero di pagine dell’acquis comunitario, ma per renderlo più trasparente e facilmente accessibile a tutti. Oggi, emendando il suo Regolamento, l’Assemblea sta dando un segnale forte, dimostrando di essere pronta a contribuire alla realizzazione di questo processo e a farlo con la rapidità e la diligenza dovute.</p>
    </intervention>
    <intervention id="4-136" speaker_id="31123" name="Pedro GUERREIRO" is_mep="True" mode="written" nationality="Portugal" birth_date="25-02-1966" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="it">Se qualcuno nutrisse ancora dubbi sugli obiettivi di queste raccomandazioni, non dovrebbe far altro che leggere attentamente le informazioni fornite in merito dal Parlamento: “per la prima volta” viene riconosciuta alle autorità pubbliche la libertà di scegliere gli operatori dei cosiddetti “servizi pubblici” di trasporto passeggeri su strada e per ferrovia, siano essi pubblici o privati. In altre parole, ciò equivale ad “assegnare contratti di servizio pubblico” nel quadro della concorrenza, il che significa minare il concetto di servizio pubblico erogato dallo Stato, nell’ambito del quale non vengono pregiudicati i diritti dei lavoratori e degli utenti di servizi pubblici accessibili e d’alta qualità.</p>
      <p sl="it">Benché contenga alcuni punti validi – come la possibilità per le autorità competenti di fornire loro stesse i servizi o di affidare il contratto direttamente a un ente sul quale esercitano il controllo – la raccomandazione adottata costituisce parte delle politiche che liberalizzano e promuovono privatizzazioni e monopoli scaricandone il costo sul finanziamento pubblico, in base alle forze di ciascuno dei paesi che vi partecipano.</p>
      <p sl="it">Siamo molto delusi per la bocciatura delle proposte che abbiamo presentato e che erano finalizzate a salvaguardare i diritti dei lavoratori del settore, come l’inclusione nei contratti di disposizioni a tutela dei posti di lavoro nel caso di cambiamento dell’operatore.</p>
    </intervention>
    <intervention id="4-137" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="it">Ho appoggiato questi emendamenti per introdurre nuove norme sui servizi pubblici di trasporto passeggeri per ferrovia e su strada finalizzate a riequilibrare l’assegnazione di appalti per tali servizi tra i settori pubblico e privato. Appoggio in particolare l’iniziativa di abrogare la vecchia normativa comunitaria e di sostituire le norme nazionali vigenti sulla concorrenza nel settore dei trasporti pubblici con norme comuni valide in tutta Europa.</p>
    </intervention>
    <intervention id="4-138" speaker_id="4508" name="Erik MEIJER" is_mep="True" mode="written" nationality="Netherlands" birth_date="05-12-1944" birth_place="Amsterdam" p_group="Confederal Group of the European United Left - Nordic Green Left" m_state="NL">
      <p sl="it">Già la proposta della Commissione del 2000, in cui si prevedeva l’applicazione all’intero settore dei trasporti pubblici di un’imposta sulle pubblicazioni delle gare d’appalto, s’inseriva nel contesto politico di quel periodo, in cui l’idea predominante era che il governo dovesse rinunciare a molte funzioni, che le tasse potessero conseguentemente essere ridotte e che il mercato potesse organizzare ogni cosa in modo adeguato. Ciò faceva parte degli accordi che erano stati conclusi pochi mesi prima di questa proposta in occasione del Vertice dei capi di governo a Lisbona, nella speranza che più mercato e più profitto avrebbero inoltre spianato la strada a una maggior crescita economica e anche a servizi migliori e più convenienti per il pubblico. Da allora quest’ideologia neoliberista è stata smentita dalla pratica. La strategia di Lisbona non ha rispettato le attese. Il mercato non offre alcuna risposta, e sicuramente nessuna per quanto riguarda i trasporti pubblici e altri servizi che sono sia necessari che in passivo. Ciò porterebbe alla scomparsa di reti integrate, e solo le linee più trafficate sopravvivrebbero. Negli ultimi sette anni abbiamo assistito a un numero maggiore di privatizzazioni e gare d’appalto, e le delusioni ricevute in tale contesto hanno contribuito alla crescita di forze contrarie. E’ stato in parte grazie a questo che il mio obiettivo in qualità di relatore, ovvero mantenere le società municipali di trasporto e la libertà di scelta, ha potuto essere raggiunto.</p>
    </intervention>
    <intervention id="4-139" speaker_id="4461" name="Luís QUEIRÓ" is_mep="True" mode="written" nationality="Portugal" birth_date="02-07-1953" birth_place="Coimbra" p_group="Group of the European People's Party (Christian Democrats) and European Democrats" m_state="PT">
      <p sl="it">Con la relazione sui requisiti dei servizi pubblici, sulla quale abbiamo votato oggi, aumentano le speranze di concludere positivamente, in sede di seconda lettura, una questione che abbiamo impiegato anni a risolvere. L’incertezza giuridica della situazione attuale ha solo fomentato dispute ed è servita a intralciare lo sviluppo del mercato dei servizi pubblici di trasporto passeggeri.</p>
      <p sl="it">Speriamo pertanto che questo testo giunga alla conclusione, garantendo condizioni trasparenti di accesso al mercato senza le limitazioni artificiose che servono soltanto a salvaguardare lo status quo , nel quale siamo oppressi dalla burocrazia e in cui vengono frapposti ostacoli alla prestazione al pubblico di un servizio trasporto passeggeri migliore e più efficiente.</p>
    </intervention>
    <intervention id="4-140" speaker_id="28584" name="Georgios TOUSSAS" is_mep="True" mode="written" nationality="Greece" birth_date="08-09-1954" birth_place="Kilada" p_group="Confederal Group of the European United Left - Nordic Green Left" m_state="GR">
      <p sl="it">La proposta di regolamento sui servizi pubblici di trasporto passeggeri su strada e per ferrovia è l’ennesimo attacco al reddito dei proletari e ai diritti dei lavoratori dei trasporti pubblici e dei passeggeri in generale.</p>
      <p sl="it">Dopo la liberalizzazione del trasporto marittimo e costiero ai sensi dell’antiproletaria normativa comunitaria di cui al regolamento (CEE) n. 3577/92 e del trasporto passeggeri per via aerea e ferroviaria, tocca ora al trasporto locale su strada e per ferrovia essere privatizzato per accrescere i profitti delle grandi imprese.</p>
      <p sl="it">La grande impresa sta allungando i suoi tentacoli verso gli spostamenti quotidiani dei lavoratori in tram, in metropolitana, in ferrovie e bus suburbani, con biglietti a prezzo elevato e un pacchetto di sovvenzioni statali destinate alle società di trasporto private e monopolistiche, con effetti particolarmente negativi sulla sicurezza e sugli standard di chi lavora nel settore e di chi usa questi mezzi di trasporto e di tutte le famiglie proletarie nel complesso.</p>
      <p sl="it">Le conseguenze della privatizzazione del trasporto pubblico, come dimostra l’esperienza di città in cui è stata già applicata e ciò che è avvenuto con la liberalizzazione del traffico costiero e del trasporto per via aerea, sono particolarmente negative per le aree isolate e le classi povere della società.</p>
      <p sl="it">I lavoratori stanno inoltre lottando contro la politica antiproletaria dell’Unione nel settore dei trasporti. Ci stiamo battendo per uno standard elevato dei trasporti pubblici moderni, con biglietti poco costosi, che assecondi le esigenze dei lavoratori e delle classi proletarie, ed è per questo che abbiamo votato contro il regolamento comunitario.</p>
    </intervention>
    <intervention id="4-142" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="it">Ho votato a favore della posizione comune del Consiglio su una proposta di deregolamentazione dei formati di imballaggio dei prodotti preconfezionati. Una volta attuata la normativa, sarà possibile vendere molti prodotti di uso quotidiano in una gamma di formati più vasta di quella attuale. Penso che questo sia un progresso per gli interessi dei consumatori.</p>
    </intervention>
    <intervention id="4-143" speaker_id="1832" name="Marianne THYSSEN" is_mep="True" mode="written" nationality="Belgium" birth_date="24-07-1956" birth_place="Sint-Gillis-Waas" p_group="Group of the European People's Party (Christian Democrats)" m_state="BE">
      <p sl="it">La legislazione europea in vigore sui materiali obbligatori per gli imballaggi ha trent’anni e non è più adeguata ai modelli di consumo attuali. Le nuove norme che abbiamo approvato oggi in sede di seconda e ultima lettura – in totale accordo col Consiglio, ragion per cui vorrei rivolgere i miei vivi complimenti al relatore – sono conformi alle richieste dei consumatori di formati per imballaggio più diversificati. Verranno rimossi gli ostacoli alla concorrenza e sarà incoraggiata l’innovazione in tutta Europa. I produttori europei potranno decidere per conto proprio quali siano i formati d’imballaggio che si adattano meglio alle richieste dei loro clienti. Per quanto riguarda la possibilità, proposta dalla relazione, di estendere ad alcune piccole imprese l’ambito della direttiva sull’indicazione del prezzo per unità di misura, vorrei esprimere una riserva: sono totalmente a favore di un’informazione corretta nei confronti dei consumatori e non ho niente contro la richiesta di fare apporre alle grandi catene di distribuzione, che nel mercato fanno la parte del leone, il prezzo per unità misura sui loro prodotti, ma imporre quest’obbligo anche alle PMI o ai negozi di carattere locale non sarebbe una cosa positiva. Pertanto mi batterò con le unghie e coi denti per questo quando il Parlamento, come farà presto, rivedrà l’attuale legislazione sui consumatori.</p>
    </intervention>
    <intervention id="4-145" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="it">Ho appoggiato questi emendamenti volti a introdurre nuove regole sulle norme di produzione dei veicoli stradali, regole che comporteranno un aumento dei livelli di sicurezza e di rispetto per l’ambiente, consentendo altresì ai produttori di vendere più facilmente i loro veicoli in Europa. Sono lieto, in particolare, del fatto che la normativa terrà in maggiore considerazione le esigenze degli automobilisti disabili.</p>
    </intervention>
    <intervention id="4-146" speaker_id="1832" name="Marianne THYSSEN" is_mep="True" mode="written" nationality="Belgium" birth_date="24-07-1956" birth_place="Sint-Gillis-Waas" p_group="Group of the European People's Party (Christian Democrats)" m_state="BE">
      <p sl="it">Signor Presidente, onorevoli colleghi, penso che la relazione Harbour, che abbiamo votato oggi in seconda lettura, meriti l’appoggio totale di questo Parlamento perché, oggi, è stato dato il via libera a un’omologazione che si applicherà a veicoli come gli autobus, i pullman e i camion oltre che alle auto. Il riconoscimento reciproco delle omologazioni, e per un’ampia gamma di veicoli, rappresenta certamente un altro passo importante verso il completamento del mercato interno. Inoltre, l’introduzione di questa direttiva quadro andrà anche a vantaggio della sicurezza, in parte perché è probabile che questo acceleri l’entrata in vigore di alcune misure di sicurezza per gli autobus e i pullman .</p>
      <p sl="it">La semplificazione che questa direttiva quadro comporta è una cosa positiva per i consumatori e i produttori, dal momento che garantisce più mercato interno, aumenta la sicurezza e giova all’ambiente. Tutte queste ragioni mi hanno persuaso a dare il mio pieno appoggio al relatore.</p>
    </intervention>
    <intervention id="4-148" speaker_id="23768" name="Bogusław LIBERADZKI" is_mep="True" mode="written" nationality="Poland" birth_date="12-09-1948" birth_place="Sochaczew" m_state="PL">
      <p sl="it">Voterò a favore della relazione sulla proposta di direttiva del Parlamento e del Consiglio sull’installazione a posteriori di specchi sui veicoli commerciali pesanti immatricolati nella Comunità.</p>
      <p sl="it">L’onorevole Paolo Costa ha giustamente sottolineato che l’installazione a posteriori di specchi sui veicoli commerciali pesanti registrati dopo il 2000 per eliminare l’angolo cieco nella visuale del conducente salverebbe la vita a più di mille persone da qui al 2020. Se mancasse questa normativa vincolante e ci si attenesse alla direttiva del 2003 che raccomandava l’installazione a posteriori sui camion a partire dal 2007, i veicoli privi di specchi grandangolari verrebbero ritirati dalla circolazione solo nel 2023. Ciò ritarderebbe significativamente il lavoro che bisogna fare.</p>
      <p sl="it">Il metodo di finanziamento degli specchi aggiuntivi è stato già appropriatamente descritto. Il costo dell’installazione a posteriori su ciascun veicolo non dovrebbe superare i 100-105 euro, pari al prezzo di una tanica di benzina.</p>
      <p sl="it">Concordo inoltre con la proposta di esaminare se altri veicoli, come i furgoni e altri veicoli per le consegne, debbano essere muniti di questi specchi.</p>
    </intervention>
    <intervention id="4-150" speaker_id="28352" name="Zuzana ROITHOVÁ" is_mep="True" mode="spoken" nationality="Czechia" birth_date="30-01-1953" birth_place="Praha" p_group="Group of the European People's Party (Christian Democrats)" m_state="CZ">
      <p sl="cs">Apprezzo che la maggioranza dei deputati al Parlamento abbia preso le distanze da quelle parti della risoluzione sul Vertice UE-Russia in cui la sinistra aveva cercato di far credere al pubblico europeo che l’installazione degli sbarramenti antimissile in Polonia e nella Repubblica Ceca avesse spianato la strada a una nuova corsa agli armamenti. Questa è un’argomentazione falsa da parte della sinistra per due ragioni: in primo luogo, perché si tratta del perfezionamento di un sistema difensivo che è inteso a scoraggiare gli attacchi da est, da quei regimi che minacciano la pace, e in secondo luogo, per quanto riguarda la corsa agli armamenti, la Russia ha drammaticamente incrementato le spese militari da quando Putin è salito al potere, sia in termini assoluti che di PIL, laddove la cifra del 4 per cento è ancora del 30 per cento più alta rispetto alle spese sostenute dai paesi dell’Unione per la difesa. La risoluzione che è scaturita rappresenta un esplicito messaggio politico da portare all’imminente Vertice con la Russia, un messaggio che afferma che non ne accettiamo le politiche aggressive nei confronti della Cecenia, dell’Estonia, della Polonia e di altri paesi.</p>
    </intervention>
    <intervention id="4-151" speaker_id="23787" name="Czesław Adam SIEKIERSKI" is_mep="True" mode="spoken" nationality="Poland" birth_date="08-10-1952" birth_place="Stopnica" p_group="Group of the European People's Party (Christian Democrats)" m_state="PL">
      <p sl="pl">Signor Presidente, il dibattito che abbiamo tenuto in Parlamento prima del Vertice UE-Russia è stato un esempio del nostro consenso e della nostra unità. E’ stato sottolineato che l’Unione, nel contesto delle sue relazioni con la Russia, difenderà gli interessi di ciascuno Stato membro. L’Estonia è stata citata molto spesso come esempio e si è anche fatto riferimento all’embargo russo sulle carni polacche. Tuttavia, non si è accennato al fatto che certi Stati membri stanno facendo affari con la Russia su base unilaterale, alle spalle degli altri Stati membri dell’Unione e in contrasto con gli interessi dell’Unione stessa. Per contro, nel complesso sono state rivolte molte critiche alla Russia, senza tentare di far distinzioni tra il ruolo svolto da chi è al potere, che impone questa politica, e la posizione del cittadino russo medio, che è soggetto alla manipolazione dei media . E’ nell’interesse dell’Europa, della Russia e del mondo persuadere la società russa a sostenere valori come la libertà, i diritti umani, la democrazia e la cooperazione internazionale in misura paritaria.</p>
    </intervention>
    <intervention id="4-152" speaker_id="21817" name="Mario BORGHEZIO" is_mep="True" mode="spoken" nationality="Italy" birth_date="03-12-1947" birth_place="Torino" p_group="Non" m_state="IT">
      <p sl="it">Signor Presidente, onorevoli colleghi, il voto espresso dalla Lega Nord per l’indipendenza della Padania sulla proposta di risoluzione UE-Russia è motivato anche dal desiderio di esprimere una forte protesta per l’atteggiamento estremamente soft assunto dall’Unione europea sulla crisi estone. Uno Stato membro, una piccola giovane nazione, il cui popolo ha conquistato la libertà con coraggio e determinazione dalla prigionia del comunismo sovietico, è pesantemente minacciato, a causa di una decisione di politica interna, da parte dell’ex occupante sovietico.</p>
      <p sl="it">E l’Europa sta sostanzialmente a guardare, balbettando solo una vaga protesta in relazione agli incidenti davanti all’ambasciata estone a Mosca. Alle parole di vuota retorica con cui si è celebrato il 50° anniversario dei trattati di Roma, sarebbe necessario sostituire o almeno aggiungere qualche parola ben più ferma e coraggiosa in difesa di questo Stato membro minacciato nella sua libertà.</p>
    </intervention>
    <intervention id="4-153" speaker_id="photo_generic" name="Hélène Goudin e Nils Lundgren" is_mep="True" mode="written">
      <p sl="it">Com’è ben noto, la Lista di giugno ritiene che né l’Unione né le sue Istituzioni debbano dirigere la politica estera. Secondo uno degli schemi ricorrenti in Parlamento, le relazioni con un paese terzo cominciano a livello di politica commerciale. Su questo siamo d’accordo. I problemi iniziano quando si aggiungono altri ambiti politici, come le relazioni con l’estero, la politica degli aiuti e la pesca. L’Unione deve dedicarsi esclusivamente a questioni commerciali e ambientali di carattere transfrontaliero.</p>
      <p sl="it">In sé, l’emendamento n. 9 del gruppo Verde/Alleanza libera europea è lodevole. Tuttavia il Parlamento non deve occuparsene, perché detto emendamento si riferisce a una questione di politica estera. Su richiesta delle Nazioni Unite, Martti Ahtisaari ha definito un piano per il Kosovo, ma non è compito di questo Parlamento esprimere il suo parere, né sul piano né sulle azioni che dovrebbe intraprendere la Russia.</p>
      <p sl="it">Quanto ai problemi in Russia, per esempio lo scarso rispetto per i diritti umani e per il principio dello Stato di diritto, l’incremento degli scambi commerciali rappresenta un fatto positivo. Per quanto riguarda le questioni di politica estera pura, però, spetta ai parlamenti e ai governi nazionali, oltre che alle Nazioni Unite, dirigere i lavori.</p>
    </intervention>
    <intervention id="4-154" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="it">Ho votato a favore della risoluzione, che non solo riconosce l’importanza della Russia per l’Europa, specialmente nelle relazioni in campo energetico, ma sottolinea anche la necessità di valori democratici e diritti umani. In particolare, appoggio la richiesta nei confronti della Russia di “rispettare pienamente i propri obblighi in virtù della Convenzione di Vienna sulle relazioni diplomatiche” garantendo la protezione delle ambasciate e degli agenti diplomatici.</p>
    </intervention>
    <intervention id="4-155" speaker_id="1073" name="Cristiana MUSCARDINI" is_mep="True" mode="written" nationality="Italy" birth_date="06-11-1948" birth_place="Cannobio " p_group="Group of the European People's Party (Christian Democrats)" m_state="IT">
      <p sl="it">La Russia rappresenta un partner economico e commerciale importante per l’Unione europea, che deve sviluppare con quest’ultima relazioni sempre più strette anche al fine di facilitare il processo di democratizzazione e di rispetto dei diritti civili ed umani.</p>
      <p sl="it">Non possiamo però non evidenziare la nostra preoccupazione per quanto sta avvenendo in questi giorni nei rapporti tra Russia e Paesi Baltici e l’Estonia in particolare. Occorre sottolineare come sia diventato ormai un’abitudine da parte delle autorità russe l’utilizzo di pressioni economiche e commerciali nei confronti di paesi confinati al fine di ottenere un predominio geopolitico sulla regione.</p>
      <p sl="it">L’UE deve essere unita e compatta nel difendere l’Estonia e più in generale un suo Stato membro da pressioni e minacce di tipo commerciale provenienti da qualunque Paese terzo.</p>
    </intervention>
    <intervention id="4-156" speaker_id="4545" name="Catherine STIHLER" is_mep="True" mode="written" nationality="United Kingdom" birth_date="30-07-1973" birth_place="Bellshill" p_group="Group of the Progressive Alliance of Socialists and Democrats in the European Parliament" m_state="GB">
      <p sl="it">La tensione tra la Russia e l’Estonia richiede una soluzione. La rapidità con cui questo problema, relativo a una decisione estone di carattere locale, potrebbe aggravarsi fino a determinare la sospensione delle forniture di energia da parte della Russia, è molto preoccupante. La nostra dipendenza da questo paese in termini di fabbisogno energetico continua a preoccupare chi s’interessa della sicurezza degli approvvigionamenti. Il 60 per cento delle esportazioni petrolifere russe va all’Unione, una quantità pari al 25 per cento del nostro consumo di petrolio. Per di più, il 50 per cento delle esportazioni di gas naturale dalla Russia costituisce il 25 per cento del consumo complessivo di gas naturale dell’Unione. Spero che il 18 maggio, ovvero quando avrà luogo il Vertice UE-Russia, questi problemi verranno messi in risalto e affrontati.</p>
    </intervention>
    <intervention id="4-158" speaker_id="1956" name="Frank VANHECKE" is_mep="True" mode="spoken" nationality="Belgium" birth_date="30-05-1959" birth_place="Brugge" p_group="Non" m_state="BE">
      <p sl="nl">Signor Presidente, ho votato contro la relazione Rocard, un documento che dimostra per l’ennesima volta che all’Unione manca la volontà di affrontare la realtà del mondo arabo. Che ci piaccia o no, il fatto è che nel mondo arabo non c’è il minimo interesse per le riforme politiche e ancor meno per il dialogo culturale o interculturale che qui è tanto magnificato.</p>
      <p sl="nl">La relazione Rocard avrebbe dovuto essere un grande atto d’accusa nei confronti dell’orribile situazione dello Stato di diritto, della libertà d’opinione e di religione nei paesi arabi. Invece, questo Parlamento e questa relazione hanno messo su un nuovo piano la cosiddetta definizione culturale dei diritti umani.</p>
      <p sl="nl">Inoltre abbiamo ripetutamente notato, nell’atteggiamento dell’Unione nei confronti della Turchia, che la situazione delle minoranze religiose nei paesi islamici non potrebbe interessare di meno ai mandarini europei. Nonostante le campagne d’odio contro i cristiani condotte dagli imam turchi e quelle foraggiate dallo Stato turco, con tutte le funeste conseguenze che ciò comporta, il processo di adesione va silenziosamente avanti. E’ contro questa smidollata politica eccessivamente distensiva nei confronti degli effetti aggressivi dell’islam che il mio partito continuerà a battersi.</p>
    </intervention>
    <intervention id="4-159" speaker_id="4740" name="Marco CAPPATO" is_mep="True" mode="spoken" nationality="Italy" birth_date="25-05-1971" birth_place="Milano" p_group="Group of the Alliance of Liberals and Democrats for Europe" m_state="IT">
      <p sl="it">Signor Presidente, onorevoli colleghi, durante la discussione e la votazione abbiamo assistito a un confronto su un emendamento da noi presentato e per la cui approvazione esprimiamo piena soddisfazione. Nella relazione si precisa che auspichiamo un impegno a favore della libertà di culto o del diritto alle persone e delle comunità a professare liberamente il loro credo e la loro fede e l’emendamento recitava “anche garantendo l’indipendenza e la separazione delle istituzioni e del potere politico dalle autorità religiose”.</p>
      <p sl="it">Io ero d’accordo con l’emendamento orale dell’on. de Keyser nel precisare che questo vale per tutte le democrazie. Mi rammarico che ci sia stata un’obiezione alla votazione, che comunque non credo cambi la natura dell’emendamento. Infatti, quando parliamo di mondo arabo non parliamo di Stati arabi, di nazioni arabe o di mere istituzioni, bensì parliamo anche di popoli e, di conseguenza, parliamo anche dei cittadini arabi che vivono nell’Unione europea. Quando parliamo della separazione delle istituzioni e del potere politico dalle autorità religiose, stiamo parlando anche di noi, perché il problema esiste ovviamente, in una forma e in una natura molto precisa, alla Mecca ma anche a Roma. Se affrontiamo la questione della laicità in quei paesi significa affrontarla anche da noi.</p>
      <p sl="it">Concludo esprimendo soddisfazione anche per l’approvazione dell’emendamento orale sullo “Stato democratico palestinese”, perché altrimenti lo Stato nazionale rischia di non essere una frontiera di libertà come noi auspichiamo.</p>
    </intervention>
    <intervention id="4-160" speaker_id="28183" name="Patrick GAUBERT" is_mep="True" mode="written" nationality="France" birth_date="06-07-1948" birth_place="Paris" p_group="Group of the European People's Party (Christian Democrats) and European Democrats" m_state="FR">
      <p sl="it">La relazione dell’onorevole Rocard sulle riforme nel mondo arabo è stata appena adottata a larga maggioranza e vorrei congratularmi col relatore per la qualità e l’impostazione equilibrata del suo lavoro.</p>
      <p sl="it">La relazione propone una strategia comunitaria innovativa in rapporto al mondo arabo, basata su un partenariato equilibrato, al fine di incoraggiare riforme fondamentali che implicheranno cambiamenti nella legislazione e nel coinvolgimento decisivo della società civile.</p>
      <p sl="it">La relazione ha anche il merito di mettere in evidenza l’approccio compiacente di cui hanno beneficiato alcuni regimi in quella regione del mondo. Al contempo, riconosce gli sforzi intesi a intavolare un dialogo tramite i meccanismi d’integrazione regionale, come il processo di Barcellona.</p>
      <p sl="it">Infine, la relazione sottolinea in particolare che, se vogliono garantire la loro stabilità e prosperità, questi Stati devono insistere sui valori della tolleranza e del rispetto dei diritti umani e dei principi democratici. Inoltre mette in luce lo stretto legame che esiste tra l’aumento dei movimenti estremisti nel panorama politico e la realtà socioeconomica predominante in quegli Stati.</p>
      <p sl="it">Essendo favorevole a questa nuova impostazione realistica ed equilibrata, ho appoggiato l’adozione della relazione nel corso del voto finale in plenaria.</p>
    </intervention>
    <intervention id="4-161" speaker_id="photo_generic" name="Hélène Goudin e Nils Lundgren" is_mep="True" mode="written">
      <p sl="it">Oggi il Parlamento europeo ha adottato una posizione su ciò che l’Unione dovrebbe fare per propiziare riforme nel mondo arabo. Siamo fermamente contrari perché questo tipo di questioni dev’essere risolto tramite le Nazioni Unite.</p>
      <p sl="it">L’emendamento n. 20 del gruppo dell’Alleanza dei Democratici e dei Liberali per l’Europa propone che la Comunità non appoggi movimenti “fondamentalisti e di estremismo nazionalista”. Questo è ovvio, ma l’Unione non deve impegnarsi affatto in politica estera appoggiando movimenti di altre parti del mondo. Pertanto abbiamo votato contro l’emendamento.</p>
      <p sl="it">Inoltre, nell’emendamento n. 21 il gruppo ALDE vuole indurre i paesi arabi a garantire “l’indipendenza e la separazione delle istituzioni e del potere politico dalle autorità religiose”. Come Istituzione, l’Unione non deve assolutamente avere progetti che riguardino il sistema di un altro paese.</p>
      <p sl="it">Poiché non riteniamo che questo sia un tema di competenza dell’Unione, abbiamo votato contro la relazione nella sua globalità in occasione del voto odierno.</p>
    </intervention>
    <intervention id="4-162" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="it">Condivido l’impostazione generale della posizione espressa dal relatore su questo tema. E’ indispensabile portare la pace in Medio Oriente, e la Comunità europea ha le carte in regola per influire su questo processo.</p>
    </intervention>
    <intervention id="4-163" speaker_id="4461" name="Luís QUEIRÓ" is_mep="True" mode="written" nationality="Portugal" birth_date="02-07-1953" birth_place="Coimbra" p_group="Group of the European People's Party (Christian Democrats) and European Democrats" m_state="PT">
      <p sl="it">Su questo tema e su questa relazione mi sento in diritto di sottolineare un’idea che ho suggerito in diverse occasioni.</p>
      <p sl="it">Al fine di promuovere la pace, la prosperità, la democrazia e i diritti umani nei paesi nostri vicini, a vantaggio sia degli interessi diretti dell’Unione sia dei valori universali, sono favorevole a un progetto europeo che si basi sul partenariato con i nostri vicini del Mediterraneo, un partenariato che darebbe idealmente origine, nel medio termine, a un’area di libera circolazione nel Mediterraneo quanto più vicina possibile al modello comunitario, cui possano aderire i paesi circostanti che soddisfano i criteri della democrazia, di un’economia di mercato e del rispetto per i diritti umani, ovvero l’essenza dei criteri di Copenaghen. Si tratterebbe di un partenariato molto più solido in cambio delle riforme e avrebbe inoltre il merito supplementare e contingente di rappresentare una soluzione nella quale, se si arrivasse a concludere che il processo di adesione si trova di fronte a ostacoli insormontabili, potrebbe essere coinvolta anche la Turchia, ammesso che il Marocco, Israele e la Tunisia fossero interessati.</p>
      <p sl="it">Avere vicini prosperi e democratici, attratti dalla prospettiva di benefici e con popolazioni che non debbano emigrare a tutti i costi, sarebbe un progetto europeo costruttivo, sebbene niente affatto nuovo.</p>
    </intervention>
    <intervention id="4-164" speaker_id="29579" name="Marc TARABELLA" is_mep="True" mode="written" nationality="Belgium" birth_date="11-03-1963" birth_place="Ougrée" m_state="BE">
      <p sl="it">Durante il voto sulla relazione Rocard riguardante le riforme nel mondo arabo, abbiamo dovuto esprimere un parere sull’emendamento n. 21, che invita quei paesi arabi che non l’hanno ancora fatto a impegnarsi di più per la libertà religiosa o per il diritto degli individui e delle comunità di professare liberamente la propria fede e di praticarla, garantendo inoltre l’indipendenza e la separazione delle istituzioni e del potere politico dalle autorità religiose.</p>
      <p sl="it">E’ stato dunque proposto un emendamento orale con lo scopo di estendere questa norma fondamentale a tutte le democrazie, cosa che appoggio toto corde . Alcuni deputati del gruppo del Partito popolare europeo (Democratici cristiani) e dei Democratici europei hanno preso posizione contro tale estensione. Condividendo appieno il contenuto del testo originale dell’emendamento n. 21, ho deciso di votare a favore di questo emendamento e sono lieto che sia stato approvato con 382 voti a favore, 222 voti contrari e 33 astensioni.</p>
    </intervention>
    <intervention id="4-166" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="it">Ho votato a favore della relazione Kaczmarek (A6-0146/2007) sul Corno d’Africa: un partenariato politico regionale dell’Unione per la pace, la sicurezza e lo sviluppo, perché penso che sia d’importanza vitale consolidare la presenza della Comunità europea in una regione che è stata devastata da tre grandi conflitti – in Sudan, in Etiopia/Eritrea e in Somalia – e in cui una quota significativa della popolazione, oltre il 22 per cento, vive al di sotto della soglia di povertà.</p>
      <p sl="it">Il partenariato per la pace, la sicurezza e lo sviluppo avrà successo solo se verrà adottato un approccio strategico regionale che cerchi di coinvolgere le organizzazioni regionali esistenti come l’Unione africana, l’Autorità intergovernativa per lo sviluppo e altri partner internazionali sotto l’egida delle Nazioni Unite.</p>
      <p sl="it">Inoltre, la comunità internazionale deve sostenere la regione per aumentarne le possibilità di adattamento alle gravi ripercussioni del cambiamento climatico. Dopo tutto, se è vero che l’Africa è il continente che contribuisce meno alle emissioni di gas a effetto serra, è anche il continente che patisce di più il riscaldamento globale a causa del suo sottosviluppo e alla sua povertà.</p>
    </intervention>
    <intervention id="4-167" speaker_id="31123" name="Pedro GUERREIRO" is_mep="True" mode="written" nationality="Portugal" birth_date="25-02-1966" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="it">Riteniamo che i principi che devono guidare l’approccio alla complessa situazione del Corno d’Africa debbano essere il rispetto rigoroso del diritto internazionale e della Carta delle Nazioni Unite, la risoluzione pacifica dei conflitti e la distensione.</p>
      <p sl="it">Qualunque soluzione effettiva ai problemi con cui si confrontano i popoli e i paesi della regione non deve far parte dell’agenda imperialista relativa a quel territorio né favorirla, sia pure indirettamente. L’imperialismo di questo tipo rafforza i meccanismi dell’interventismo e del militarismo, come evidenziato dalla creazione recente di un comando militare unico statunitense per l’Africa e dall’installazione di nuove basi militari nel continente.</p>
      <p sl="it">Invece dell’interventismo, dell’ingerenza esterna per cercare di risolvere i conflitti e della militarizzazione del continente, e in particolare di questa regione, è ora di promuovere gli sforzi diplomatici – che sono ben lontani dall’essersi esauriti, come testimonia il recente accordo di pace sottoscritto dal Sudan e dal Ciad – per risolvere problemi che sono alla radice della grave situazione attuale, non ultima l’iniqua ripartizione dell’accesso alle ingenti risorse naturali della regione. Occorrono inoltre aiuti umanitari urgenti, politiche di cooperazione vere e proprie e sostegno allo sviluppo.</p>
    </intervention>
    <intervention id="4-168" speaker_id="23768" name="Bogusław LIBERADZKI" is_mep="True" mode="written" nationality="Poland" birth_date="12-09-1948" birth_place="Sochaczew" m_state="PL">
      <p sl="it">Signor Presidente, appoggio la relazione dell’onorevole Kaczmarek sulla strategia dell’Unione europea per l’Africa, finalizzata a creare un partenariato politico regionale con l’Unione per favorire la pace, la sicurezza e lo sviluppo nel Corno d’Africa.</p>
      <p sl="it">Il relatore ha diligentemente sottolineato la necessità di individuare soluzioni per stabilizzare il Corno d’Africa, dilaniato dal conflitto. Cinque dei sette paesi di questa regione sono in guerra coi loro vicini. La proposta avanzata dal relatore di nominare un rappresentante speciale UE per il Corno d’Africa merita il nostro appoggio. Il rappresentante coordinerebbe le iniziative della Comunità europea in questa regione.</p>
      <p sl="it">Un’altra valida iniziativa è quella che è stata proposta al Consiglio e alla Commissione per invitarli ad avviare le consultazioni con altri partner coinvolti nella regione, al fine di organizzare una conferenza congiunta sulla sicurezza in tutti i paesi del Corno d’Africa.</p>
      <p sl="it">L’onorevole Filip Kaczmarek sottolinea che, con l’organizzazione e il coordinamento di iniziative e della cooperazione su questioni di interesse comune nella regione, si potrebbe contribuire a risolvere problemi come quello dei profughi irregolari, della sicurezza dei confini, della sicurezza alimentare e dell’ambiente, del controllo del traffico di armi, dell’istruzione e delle infrastrutture, nonché ad avviare un dialogo politico tra i paesi del Corno d’Africa.</p>
    </intervention>
    <intervention id="4-169" speaker_id="1073" name="Cristiana MUSCARDINI" is_mep="True" mode="written" nationality="Italy" birth_date="06-11-1948" birth_place="Cannobio " p_group="Group of the European People's Party (Christian Democrats)" m_state="IT">
      <p sl="it">Abbiamo votato a favore della relazione Kaczmarek sul Corno d’Africa, che ha adottato quattro nostri emendamenti miranti a contestualizzare la tragica realtà della Somalia.</p>
      <p sl="it">Mentre la relazione nel suo insieme esprime grandi auspici per un partenariato politico dell’Unione europea con il Corno d’Africa, noi abbiamo voluto rilevare come sia necessario convocare una Conferenza globale che non sia incentrata soltanto sulla sicurezza ma anche sulla pace e lo sviluppo, che affronti tali questioni con tutti i paesi del Corno d’Africa.</p>
      <p sl="it">Abbiamo voluto porre l’accento sul fatto che siano soprattutto le donne e i bambini a soffrire maggiormente durante i conflitti poiché questi costituiscono i gruppi più vulnerabili della popolazione e pertanto abbiamo fatto aggiungere al testo un importante riferimento alla risoluzione delle Nazioni Unite sulle donne nei conflitti.</p>
      <p sl="it">Abbiamo inoltre aggiunto che per sradicare la povertà e promuovere lo sviluppo economico deve essere condotta una ferma lotta anche contro la tragica pratica delle mutilazioni genitali femminili.</p>
      <p sl="it">Infine, abbiamo presentato degli emendamenti sull’importanza del principio di autodeterminazione del popolo somalo e del Somaliland, la sola entità democratica del Paese, vessato da rivalità tra clan e dal tentativo di infiltrazione da parte delle Corti islamiche, il cui unico scopo è il fallimento della pacificazione del Paese.</p>
    </intervention>
    <intervention id="4-172" speaker_id="28268" name="Danutė BUDREIKAITĖ" is_mep="True" mode="spoken" nationality="Lithuania" birth_date="16-05-1953" birth_place="Vilnius" p_group="Group of the Alliance of Liberals and Democrats for Europe" m_state="LT">
      <p sl="lt">Per le attività dell’Euratom, a differenza della Comunità europea del carbone e dell’acciaio, non è previsto un termine. Anche se non ha realizzato tutti gli obiettivi che aveva in progetto o non ha intrapreso tutte le attività previste in relazione all’energia atomica, ha portato brillantemente a termine i propri compiti cooperando con altre istituzioni internazionali che si occupavano di energia atomica. La situazione attuale del mercato energetico comunitario e mondiale e gli effetti del cambiamento climatico provocati dall’uso di carburanti fossili e organici rendono l’Euratom ancora più importante. Quindici Stati membri hanno centrali atomiche e la produzione di energia atomica sta aumentando in altri paesi del mondo. La presunta mancanza di sicurezza dell’energia atomica è solo una questione politica, considerati i meccanismi attuali di controllo della sicurezza. L’Euratom deve rimanere indipendente, obiettivo che può essere raggiunto conferendogli la necessaria base giuridica supplementare. Ho votato contro la convocazione di una conferenza intergovernativa, perché sarebbe probabilmente sterile. Come i dibattiti sull’energia atomica hanno dimostrato, non c’è bisogno di aumentare ulteriormente i poteri del Parlamento.</p>
    </intervention>
    <intervention id="4-173" speaker_id="2278" name="Paul RÜBIG" is_mep="True" mode="spoken" nationality="Austria" birth_date="06-05-1953" birth_place="Wels" p_group="Group of the European People's Party (Christian Democrats)" m_state="AT">
      <p sl="de">Signor Presidente, vorrei dichiarare che sono estremamente soddisfatto della decisione adottata oggi dal Parlamento europeo, in virtù della quale l’Assemblea ha confermato inequivocabilmente che negli ultimi 50 anni si è registrato un deficit democratico nel Trattato Euratom e, a larga maggioranza, ha richiesto il potere di codecisione in materie afferenti a questo tema. E’ davvero ora di non lasciare che gli Stati membri affrontino da soli le questioni relative alla sicurezza, perché la sicurezza e la tutela della salute sono questioni di competenza di tutta l’Europa, ed è per questo che la delegazione ha deciso di appoggiare tali richieste.</p>
    </intervention>
    <intervention id="4-174" speaker_id="1413" name="Glyn FORD" is_mep="True" mode="written" nationality="United Kingdom" birth_date="28-01-1950" birth_place="Gloucester" p_group="Socialist Group in the European Parliament" m_state="GB">
      <p sl="it">Mi sono astenuto dal voto sulla relazione. Benché io sia contrario alla chiusura delle centrali nucleari in attività, non sono favorevole alla loro espansione massiccia, con tutti i problemi che ciò comporta per la salute e per l’ambiente. Può darsi che le emissioni di anidride carbonica e di altri gas a effetto serra vengano ridotte, ma i rischi posti dal rilascio radioattivo sono stati fin troppo chiaramente dimostrati da Chernobyl e dalla catastrofe nucleare negli Urali tanto vividamente descritti da Roy Medvedev. Mi oppongo anche al carattere antidemocratico delle decisioni dell’Euratom e allo spreco di risorse per quella cattedrale nel deserto che è il progetto ITER. Ho appoggiato il fatto di stabilirne la sede in Giappone anziché in Francia perché sarebbero stati i giapponesi a sperperare i loro soldi anziché l’Unione a sperperare i nostri!</p>
    </intervention>
    <intervention id="4-175" speaker_id="1164" name="Bruno GOLLNISCH" is_mep="True" mode="written" nationality="France" birth_date="28-01-1950" birth_place="Neuilly-sur-Seine" p_group="Non" m_state="FR">
      <p sl="it">L’energia nucleare è una forma di energia particolare. Ha implicazioni militari e strategiche, è soggetta a forti limitazioni in termini ambientali, nonché di sicurezza per gli impianti e per le popolazioni, e ha una dimensione politica, reale e persino “emotiva”. Da sola non può bastare ad affrontare le sfide energetiche o le pretese sfide in tema di cambiamento climatico con cui gli Stati membri dell’Unione sono attualmente alle prese, ma rimane imprescindibile sotto tanti aspetti.</p>
      <p sl="it">Il Trattato Euratom ora permette una certa libertà di scelta: gli Stati che lo vogliono possono sviluppare questo settore e questa tecnologia in cui l’Europa è leader . Gli Stati che non vogliono non possono essere obbligati a dotarsi di un settore nucleare. Inoltre, il Trattato permette l’esistenza di un quadro di cooperazione per le varie parti contraenti su temi d’interesse comune.</p>
      <p sl="it">Proprio perché siamo soddisfatti del funzionamento attuale di questo quadro, abbiamo votato contro la relazione. Quest’ultima raccomanda, in effetti, di trasformare Euratom in un allegato specifico del Trattato CEE, con procedure istituzionali che priverebbero gli Stati membri della loro libertà di scelta. Per di più, quest’iniziativa sarebbe condizionata da una politica energetica controllata da Bruxelles, della quale neghiamo non solo la pertinenza, ma anche la legittimità. La politica energetica dev’essere di competenza degli Stati membri e solo di essi.</p>
    </intervention>
    <intervention id="4-176" speaker_id="31123" name="Pedro GUERREIRO" is_mep="True" mode="written" nationality="Portugal" birth_date="25-02-1966" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="it">Si è parlato dell’energia nucleare come di una delle fonti energetiche meno inquinanti in termini di emissioni di carbonio. La fissione nucleare, inoltre, è considerata uno dei metodi migliori per affrontare il “cambiamento climatico”, mentre il risparmio e l’efficienza vengono relegati in secondo piano.</p>
      <p sl="it">Riteniamo, tuttavia, che il risparmio d’energia, l’efficienza energetica e le fonti energetiche rinnovabili debbano essere al centro di qualunque politica energetica. In questo campo dobbiamo promuovere e intensificare le attività di ricerca pubblica allo scopo di ottenere energia realmente alternativa che risponda alle esigenze dei cittadini e alle richieste di una politica di sviluppo sostenibile per la nostra società.</p>
      <p sl="it">La crescente liberalizzazione del settore energetico promossa nell’Unione, assecondando gli interessi delle grandi multinazionali, mina il diritto delle persone di ottenere energia a prezzi accessibili. Considerata l’importanza di questo settore per lo sviluppo di qualsiasi paese, riteniamo che debba essere mantenuta nel settore pubblico e siamo dunque contrari alla sua privatizzazione.</p>
      <p sl="it">Inoltre siamo preoccupati per l’approccio della relazione, che promuove l’energia nucleare, considerato che i rischi associati alla produzione di questa forma di energia – rischi per l’ambiente e per le persone, rischi per la sicurezza delle centrali stesse e dei reattori e rischi connessi al trattamento e al trasporto delle scorie radioattive – sono ben noti.</p>
    </intervention>
    <intervention id="4-177" speaker_id="4461" name="Luís QUEIRÓ" is_mep="True" mode="written" nationality="Portugal" birth_date="02-07-1953" birth_place="Coimbra" p_group="Group of the European People's Party (Christian Democrats) and European Democrats" m_state="PT">
      <p sl="it">La relazione contiene alcune idee fondamentali. Per esempio, rileva che “l’energia nucleare fornisce attualmente all’Unione il 32 per cento della sua elettricità e che la Commissione la considera (…) una delle principali fonti di energia esenti da CO2 in Europa e la terza fonte di energia meno costosa” in Europa. Poi giunge alla conclusione che “l’Unione debba difendere, nel rispetto del Trattato Euratom, la sua leadership dal punto di vista industriale e tecnologico di fronte agli attori che stanno rilanciando con vigore le loro attività nucleari (Russia, Stati Uniti) e di fronte all’emergenza di nuovi attori mondiali del nucleare (Cina e India), futuri concorrenti dell’Unione europea a medio termine”.</p>
      <p sl="it">Comprendo e riconosco che si tratta di una scelta che implica problemi ben documentati e che suscita reazioni negative, ma credo che l’energia nucleare non debba essere esclusa dal futuro dell’approvvigionamento energetico per i costi che comporta, l’impatto ambientale e le soluzioni tecnologiche che implicano rischi minori.</p>
      <p sl="it">A mio avviso, è nella diversificazione e nell’innovazione tecnologica che dobbiamo trovare la risposta alle sfide energetiche attuali e alle questioni a esse collegate.</p>
    </intervention>
    <intervention id="4-179" speaker_id="photo_generic" name="Hélène Goudin e Nils Lundgren" is_mep="True" mode="written">
      <p sl="it">Abbiamo deciso di votare a favore della presente relazione in considerazione del fatto che l’Unione europea è anche un’unione di valori che deve salvaguardare i diritti umani di ogni individuo al suo interno.</p>
      <p sl="it">Riteniamo in tal modo di avere raggiunto un equilibrio ragionevole tra l’indicazione della politica etica che crediamo uno Stato membro debba perseguire e il rispetto della sovranità degli Stati membri.</p>
      <p sl="it">Riteniamo dunque che la Danimarca abbia l’obbligo morale di accettare la responsabilità medica per coloro che, obbedendo allo Stato danese, hanno svolto lavori a causa dei quali potrebbero essere rimasti danneggiati dalle radiazioni provocate dall’incidente di Thule nel 1968.</p>
    </intervention>
    <intervention id="4-181" speaker_id="23938" name="John ATTARD-MONTALTO" is_mep="True" mode="spoken" nationality="Malta" birth_date="07-02-1953" birth_place="Sliema" p_group="Group of the Progressive Alliance of Socialists and Democrats in the European Parliament" m_state="MT">
      <p sl="mt">La ringrazio, signor Presidente. Volevo parlare della politica regionale e abitativa. Il Trattato non conferisce all’Unione europea poteri specifici in materia di alloggi. Tuttavia, i regolamenti relativi al Fondo europeo di sviluppo regionale per il periodo 2007-2013 prevedono che in alcuni casi gli alloggi siano ammessi a beneficiare di finanziamenti. Lo schema dei voti era importante per quattro motivi. Il primo è la dimensione sociale, che comporta il riconoscimento del problema, presente nel mio paese, della mancanza di alloggi dignitosi a prezzi ragionevoli. Vi è poi l’aspetto ambientale, che comprende lo sviluppo strategico degli edifici urbani, anziché i passi compiuti di recente a Malta, con l’estensione delle zone di sviluppo. La dimensione ambientale comprende anche la sicurezza energetica e prezzi ragionevoli per l’acqua e l’elettricità. Anche questo è in contrasto con ciò che avviene a Malta, dove i prezzi sono proibitivi. La quarta dimensione è l’integrazione, ovvero un processo integrato volto a migliorare la qualità della vita, diversamente da ciò che avviene a Malta, nel villaggio di Marsaskala, dove è ora in costruzione un impianto di riciclaggio. Vi ringrazio.</p>
    </intervention>
    <intervention id="4-182" speaker_id="photo_generic" name="Jan Andersson, Göran Färm, Anna Hedh, Inger Segelström e Åsa Westlund" is_mep="True" mode="written">
      <p sl="sv">Abbiamo votato a favore della relazione sulla politica degli alloggi e la politica regionale. La relazione giustamente evidenzia il ruolo della politica degli alloggi ai fini del rafforzamento della coesione sociale e territoriale. La politica degli alloggi è uno strumento importante che gli Stati membri possono usare per contrastare la segregazione e il diritto a uno spazio in cui vivere è fondamentale.</p>
      <p sl="sv">Riteniamo che la politica degli alloggi sia un elemento importante delle politiche sociali degli Stati membri. In Svezia, il settore delle case popolari è una forma di attività economica a fini sociali e la legislazione svedese sugli alloggi in affitto mira a garantire la protezione sociale. L’Unione deve considerare le politiche degli Stati membri in materia di alloggi come parte integrante delle politiche sociali e quindi escludere tali politiche dal campo di applicazione delle regole di concorrenza che disciplinano gli aiuti di Stato.</p>
      <p sl="sv">Riteniamo altresì che la definizione comunitaria di alloggi sociali debba essere sufficientemente ampia e includere il modello svedese di alloggi, nell’interesse di tutti.</p>
    </intervention>
    <intervention id="4-183" speaker_id="28148" name="Françoise CASTEX" is_mep="True" mode="written" nationality="France" birth_date="07-02-1956" birth_place="Agadir" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">La mancanza di alloggi dignitosi a prezzi accessibili incide direttamente sulla vita dei cittadini, limitando le loro possibilità di integrazione sociale, nonché le loro scelte in termini di istruzione, formazione e sviluppo professionale.</p>
      <p sl="fr">A mio parere, i problemi degli alloggi non si limitano alle questioni di costruzione e di gestione del territorio propriamente dette. Sono anche fortemente influenzati da una cattiva pianificazione urbana, che fa sì che alcuni quartieri colpiti dal degrado ambientale – inquinamento dell’aria e dell’acqua, rumore, rifiuti, congestione, eccetera – e da disfunzioni a livello di servizi pubblici, accessibilità e sicurezza, diventino sempre meno attraenti e sprofondino nel depauperamento.</p>
      <p sl="fr">Di fronte al problema degli alloggi inadeguati, il più delle volte sono le autorità locali a essere in prima linea. Ciononostante, questa responsabilità non è ancora presa sufficientemente in considerazione a livello europeo. Occorre quindi promuovere una cooperazione efficace tra il livello locale e quello europeo.</p>
      <p sl="fr">In veste di eurodeputata socialista francese, considero fondamentale che tutti i cittadini abbiano un buon accesso ai servizi sociali, sanitari e all’istruzione, nonché al commercio e alla pubblica amministrazione. E’ un loro diritto.</p>
    </intervention>
    <intervention id="4-184" speaker_id="4552" name="Den DOVER" is_mep="True" mode="written" nationality="United Kingdom" birth_date="04-04-1938" birth_place="Warrington" p_group="Group of the European People's Party (Christian Democrats) and European Democrats" m_state="GB">
      <p sl="en">I conservatori britannici si sono astenuti dal voto finale sulla relazione Andria.</p>
      <p sl="en">Sosteniamo molti obiettivi della relazione; in particolare, approviamo lo scambio di buone prassi nella costruzione e nella tecnologia degli edifici, come modo di incoraggiare l’efficienza energetica.</p>
      <p sl="en">Tuttavia, insistiamo sul fatto che gli alloggi e la politica degli alloggi sono soggetti al principio di sussidiarietà e quindi tali questioni sono e devono rimanere di competenza esclusiva degli Stati nazionali.</p>
    </intervention>
    <intervention id="4-185" speaker_id="31123" name="Pedro GUERREIRO" is_mep="True" mode="written" nationality="Portugal" birth_date="25-02-1966" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">Siamo soddisfatti dell’inclusione delle nostre proposte, che sottolineano l’importanza degli alloggi sociali e la necessità di dare priorità alla soluzione dei problemi dei senzatetto nelle politiche degli alloggi degli Stati membri.</p>
      <p sl="pt">Gli investimenti in alloggi sociali svolgono un ruolo essenziale poiché rendono disponibili abitazioni per numerose persone che altrimenti non avrebbero accesso al mercato immobiliare, in quanto il loro diritto all’alloggio è ostacolato.</p>
      <p sl="pt">L’alloggio sociale è un modo di combattere la speculazione immobiliare, garantire la costruzione di strutture sociali e promuovere una pianificazione urbana sostenibile. In tale contesto, il sostegno dei Fondi strutturali e della politica regionale può essere importante.</p>
      <p sl="pt">Per questo motivo, siamo delusi dal fatto che la nostra proposta di sostenere le cooperative edilizie non sia stata incorporata. Purtroppo, il modello proposto nella relazione continua a essere la promozione dei partenariati pubblici-privati, a scapito del settore delle cooperative.</p>
      <p sl="pt">Ciò detto, la priorità del fenomeno dei senzatetto nella politica degli alloggi è fondamentale per garantire a tutti i cittadini un’abitazione dignitosa e combattere con efficacia questa crescente forma di esclusione sociale.</p>
      <p sl="pt">Per quanto riguarda l’idea di individuare indicatori di qualità a livello europeo, che definiscano il concetto di “alloggio adeguato”, dovremo mirare in alto.</p>
    </intervention>
    <intervention id="4-186" speaker_id="1708" name="Marie-Noëlle LIENEMANN" is_mep="True" mode="written" nationality="France" birth_date="12-07-1951" birth_place="Belfort" p_group="Socialist Group in the European Parliament" m_state="FR">
      <p sl="fr">Considero positivo che il Parlamento europeo si interessi all’importante questione degli alloggi nell’Unione europea. E’ un primo passo, che però è ben lungi dal rispondere al problema essenziale: garantire il diritto all’alloggio a tutte le persone che vivono nell’Unione europea.</p>
      <p sl="fr">Tale diritto deve essere riconosciuto nella Carta dei diritti fondamentali che, oggi, permette almeno agli Stati membri di concedere aiuti ai più bisognosi. E’ una visione restrittiva del diritto all’alloggio, che dovrebbe diventare universale e applicarsi a tutti. Inoltre, la logica della concorrenza generalizzata nel mercato unico ha effetti perniciosi sulla realizzazione di alloggi sociali, che sono indispensabili in tutti i nostri paesi.</p>
      <p sl="fr">Mi preoccupa, in particolare, che si rimetta in discussione in Francia la raccolta del Livret A , un sistema che garantisce finanziamenti continui per gli alloggi a basso costo. Ritengo quindi che la relazione richieda una nuova fase, che ci permetta di spingerci più lontano e assicurare che le politiche degli alloggi tengano conto delle circostanze specifiche.</p>
    </intervention>
    <intervention id="4-187" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">La relazione affronta la questione fondamentale degli alloggi. Se in questo campo non gode di ampie competenze, l’Unione deve nondimeno intervenire ove possibile, per esempio tramite il Fondo europeo di sviluppo regionale, per garantire la disponibilità di alloggi dignitosi.</p>
    </intervention>
    <intervention id="4-188" speaker_id="4274" name="Olle SCHMIDT" is_mep="True" mode="written" nationality="Sweden" birth_date="22-07-1949" birth_place="Skärv" p_group="Group of the Alliance of Liberals and Democrats for Europe" m_state="SE">
      <p sl="sv">In seno al Parlamento europeo, oggi abbiamo votato una relazione che descrive la necessità di mettere a disposizione di tutti alloggi dignitosi ad affitti ragionevoli. Da liberale, considero ovviamente molto importante che le persone abbiano un tetto sotto cui ripararsi, ma è una questione da affrontare a livello locale o regionale, non a livello di Unione europea. Per questo motivo, oggi mi sono astenuto dalla votazione.</p>
    </intervention>
    <intervention id="4-189" speaker_id="4751" name="Bart STAES" is_mep="True" mode="written" nationality="Belgium" birth_date="07-08-1958" birth_place="Izegem" p_group="Group of the Greens/European Free Alliance" m_state="BE">
      <p sl="nl">Per rendere la qualità della vita in Europa veramente sostenibile, gli alloggi (sociali) sono uno strumento importante. La relazione Andria sulla politica degli alloggi e la politica regionale giustamente inserisce il tema nel contesto del modello sociale europeo, della politica energetica, dell’occupazione, dello sviluppo urbano e del mercato interno. Tutti questi settori si sovrappongono, sia pur con gli inevitabili attriti che ciò comporta. In fondo, gli alloggi inadeguati e la povertà vanno di pari passo e la povertà continua ad aumentare. Il mercato immobiliare ha subito enormi cambiamenti negli ultimi anni, dovuti all’offerta e alla domanda, ma anche ai cambiamenti sociali e demografici intervenuti nella nostra società. La mancanza di alloggi sociali è enorme, sebbene l’alloggio non sia solo un diritto fondamentale, ma anche un aspetto fondamentale dello sviluppo regionale, sia urbano sia rurale.</p>
      <p sl="nl">La relazione fa espresso riferimento alla componente sociale degli alloggi, alla povertà energetica che spesso l’accompagna e all’occupazione, che può creare case sane e rispettose dell’ambiente. Affronta anche in modo approfondito la necessità di adottare un approccio integrato e di sostegno ai governi locali. Gli alloggi sono e saranno sempre una questione nazionale, ma le condizioni essenziali si potrebbero garantire a livello europeo. Questo è l’obiettivo della relazione ed è il motivo per cui ha tutto il mio sostegno.</p>
    </intervention>
    <intervention id="4-190" speaker_id="4545" name="Catherine STIHLER" is_mep="True" mode="written" nationality="United Kingdom" birth_date="30-07-1973" birth_place="Bellshill" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">La relazione Andria è importante per inserire il tema degli alloggi nell’agenda politica europea. Con sempre più persone escluse dal mercato immobiliare, dobbiamo fare tutto il possibile per trovare soluzioni alla mancanza di alloggi. Per questo motivo, imparare gli uni dagli altri, tra tutti i 27 Stati membri, condividere le buone prassi e trovare soluzioni comuni può aiutarci ad affrontare un problema in crescita.</p>
    </intervention>
    <intervention id="4-192" speaker_id="23938" name="John ATTARD-MONTALTO" is_mep="True" mode="written" nationality="Malta" birth_date="07-02-1953" birth_place="Sliema" p_group="Group of the Progressive Alliance of Socialists and Democrats in the European Parliament" m_state="MT">
      <p sl="en">La questione della politica regionale influisce direttamente sull’arcipelago maltese. Sono convinto che un intero paese e non parte di esso debba essere ammesso a beneficiare dello statuto di regione, qualora lo impongano circostanze specifiche. Ciò dovrebbe escludere che, inoltre, all’interno di tale paese, alcune zone remote o isolate ricevano considerazioni supplementari.</p>
    </intervention>
    <intervention id="4-193" speaker_id="31123" name="Pedro GUERREIRO" is_mep="True" mode="written" nationality="Portugal" birth_date="25-02-1966" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">Definire un concetto vago come quello di innovazione e descrivere il suo contributo allo sviluppo economico non è compito facile.</p>
      <p sl="pt">Nella relazione, come in molti documenti della Commissione e del Consiglio, l’innovazione è presentata come una panacea e un nuovo modello di crescita, confondendo l’innovazione con lo sviluppo tecnologico.</p>
      <p sl="pt">Pur contenendo proposte che condividiamo, la relazione non prende le distanze né mette in discussione la strategia neoliberale di “Lisbona”, al fine di commercializzare il sapere, la ricerca e l’istruzione. Anzi, al contrario, difende i brevetti (comunitari), la concentrazione della ricerca in cosiddetti “centri di eccellenza”, i partenariati pubblici-privati e le alleanze promiscue tra imprese e centri di ricerca e università pubbliche. Fa riferimento al “settimo programma quadro”, senza criticarne le priorità e i tagli che ha subito nell’attuale quadro finanziario. Lascia intendere che i trasporti pubblici regionali e locali devono essere privatizzati e insiste, ancora una volta, sull’obiettivo di utilizzare i Fondi strutturali per finanziare la “strategia di Lisbona”.</p>
      <p sl="pt">Per questo motivo, non abbiamo potuto votare a favore della relazione.</p>
      <p sl="pt">Infine, sulla base delle proposte che abbiamo già presentato, vorrei menzionare la necessità di garantire l’accesso a Internet a banda larga nelle regioni ultraperiferiche, come si afferma debolmente anche nella relazione.</p>
    </intervention>
    <intervention id="4-194" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">La relazione associa due settori chiave per l’azione dell’Unione: la politica regionale e la capacità di innovazione. Sostengo la linea del relatore.</p>
    </intervention>
    <intervention id="4-195" speaker_id="4545" name="Catherine STIHLER" is_mep="True" mode="written" nationality="United Kingdom" birth_date="30-07-1973" birth_place="Bellshill" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">L’innovazione e la futura politica regionale rivestono importanza fondamentale per far sì che l’Unione diventi l’economia basata sulla conoscenza più dinamica del mondo entro il 2010. Il relatore, citando il Professor Hunt, vincitore del Premio Nobel, ha rilevato che tra le 20 migliori università soltanto tre sono nell’Unione europea e tutte e tre si trovano nel Regno Unito, osservazione che illustra la necessità di adottare un approccio più strategico per finanziare la ricerca nelle università europee. Se vogliamo l’innovazione, è necessario investire negli istituti di istruzione superiore d’Europa.</p>
    </intervention>
    <intervention id="4-196" speaker_id="28382" name="Andrzej Jan SZEJNA" is_mep="True" mode="written" nationality="Poland" birth_date="28-04-1973" birth_place="Końskie" p_group="Socialist Group in the European Parliament" m_state="PL">
      <p sl="pl">Voto a favore della relazione sul contributo della futura politica regionale alla capacità di innovazione dell’Unione europea.</p>
      <p sl="pl">Nel quadro della capacità di innovazione dell’Unione europea, la politica regionale deve associare la coesione della Comunità alla necessità di misure a favore dell’innovazione. Tuttavia, senza soluzioni specifiche, l’innovazione, in generale, e le sfide ambiziose della strategia di Lisbona, in particolare, rimarranno solo sulla carta. Ne sono buoni esempi i risultati ottenuti dai singoli paesi in termini di attuazione della strategia di Lisbona. Va rilevato che oggigiorno gli Stati Uniti non sono l’unico rivale economico dell’Unione; anche la Cina, l’India e altri paesi sono pronti ai blocchi di partenza.</p>
      <p sl="pl">Gli effetti dell’introduzione del principio di innovazione saranno visibili solo tra molti anni e molti di noi potrebbero non essere più in Parlamento. Saranno altri decisori a raccogliere i frutti di quella che potrebbe essere una politica di successo, motivo per cui le decisioni adottate in questo campo devono essere lungimiranti. Questo è ciò che i cittadini si attendono da noi.</p>
    </intervention>
    <intervention id="4-198" speaker_id="28148" name="Françoise CASTEX" is_mep="True" mode="written" nationality="France" birth_date="07-02-1956" birth_place="Agadir" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">Nel momento in cui si discute il diritto del lavoro in seno al Parlamento europeo, 13 anni dopo l’adozione della direttiva sui comitati aziendali europei, l’adozione di questa risoluzione costituisce una condizione più che necessaria.</p>
      <p sl="fr">In veste di eurodeputata socialista francese, ritengo sia urgente porre fine alle incoerenze e alle contraddizioni presenti tra i diversi testi europei che riguardano l’informazione e la consultazione dei lavoratori, al fine di prevenire abusi da parte di imprese scorrette.</p>
      <p sl="fr">Affinché i lavoratori non siano più ostaggio di ristrutturazioni selvagge, si deve permettere loro di esercitare un’influenza reale sui processi di adozione delle decisioni in seno ai consigli di amministrazione delle imprese. Le imprese devono essere obbligate ad agire in modo responsabile e ad applicare le direttive esistenti, a pena di sanzioni.</p>
    </intervention>
    <intervention id="4-199" speaker_id="31123" name="Pedro GUERREIRO" is_mep="True" mode="written" nationality="Portugal" birth_date="25-02-1966" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">Esistono direttive sul diritto all’informazione e alla consultazione dei lavoratori e sui comitati aziendali europei, che prevedono la comunicazione di alcune informazioni ai lavoratori, in particolare riguardo all’andamento degli aspetti economici e sociali delle imprese e alle decisioni che determinano cambiamenti sostanziali a livello di organizzazione del lavoro o di contratto di lavoro. La dura realtà, tuttavia, è che tali direttive semplicemente non sono rispettate o, quando lo sono, spesso non garantiscono i diritti dei lavoratori – per esempio all’impiego – nei continui processi di delocalizzazione, ristrutturazione, fusione e chiusura di imprese, che hanno gravi conseguenze economiche e sociali.</p>
      <p sl="pt">Sosteniamo da molto tempo la necessità di garantire la piena informazione e partecipazione delle organizzazioni dei lavoratori alle importanti decisioni da prendere in queste fasi. Ciò rafforzerebbe il diritto all’informazione e permetterebbe una partecipazione reale al processo decisionale, compresi il diritto di veto, la possibilità di annullare le decisioni di chiusura di imprese e il diritto di sospendere i licenziamenti del personale in esubero.</p>
      <p sl="pt">E’ altrettanto necessario adottare altri provvedimenti, per esempio subordinare gli aiuti comunitari alla condizione che le imprese effettuino investimenti e rispettino condizioni contrattuali atte a garantire un impiego stabile e duraturo e lo sviluppo economico sostenibile. E’ inoltre essenziale respingere la “flessicurezza” e le liberalizzazioni.</p>
    </intervention>
    <intervention id="4-200" speaker_id="4545" name="Catherine STIHLER" is_mep="True" mode="written" nationality="United Kingdom" birth_date="30-07-1973" birth_place="Bellshill" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Sussiste l’urgente necessità di un’azione volta a migliorare l’informazione e la consultazione dei lavoratori. Occorre rivedere e modernizzare la legislazione attuale e assicurare che gli Stati membri applichino correttamente le norme vigenti in materia di informazione e consultazione. E’ degno di nota il punto che rammenta alla Commissione la necessità di una politica industriale coerente e il ruolo che devono svolgere le parti sociali.</p>
    </intervention>
    <intervention id="4-201" speaker_id="1832" name="Marianne THYSSEN" is_mep="True" mode="written" nationality="Belgium" birth_date="24-07-1956" birth_place="Sint-Gillis-Waas" p_group="Group of the European People's Party (Christian Democrats)" m_state="BE">
      <p sl="nl">Oggi, una grande maggioranza dell’Assemblea ha approvato una risoluzione che chiede una nuova legislazione in materia di informazione e consultazione dei lavoratori. Purtroppo, nemmeno la direttiva attuale è stata recepita nel mio paese. Per lungo tempo, il governo belga si è astenuto dal farlo e di recente si è infatti guadagnato una condanna della Corte di giustizia europea. Quando la Commissione presentò la proposta nel 1999, emerse subito che si trattava di una questione delicata dal punto di vista politico. Ciononostante, tutto si riduce alla semplice condizione che tutti i lavoratori siano informati e consultati in merito alle attività della loro impresa, tramite rappresentanti idonei e un’istituzione adeguata. Ciò è nell’interesse sia dei lavoratori sia delle stesse imprese. Gli strumenti utilizzati per garantire questa partecipazione e democrazia economica possono ovviamente variare in funzione delle dimensioni dell’impresa. Va da sé che una PMI non deve essere trattata alla stregua di una multinazionale. I particolari sul modo in cui condurre il dialogo tra datori di lavoro e lavoratori devono inoltre essere stabiliti dalle parti sociali e la risoluzione che abbiamo adottato oggi di fatto affida loro notevoli responsabilità al riguardo. Attribuisco grande importanza alla questione.</p>
    </intervention>
  </section>
  <section id="creitem23" title="9. Correzioni e intenzioni di voto: vedasi processo verbale"/>
  <section id="creitem24" title="10. Richiesta di difesa dell’immunità parlamentare: vedasi processo verbale"/>
  <section id="creitem25" title="11. Trasmissione dei testi approvati nel corso della presente seduta: vedasi processo verbale"/>
  <section id="creitem26" title="12. Calendario delle prossime sedute: vedasi processo verbale"/>
  <section id="creitem27" title="13. Interruzione della sessione">
    <intervention id="4-207" speaker_id="4308" is_mep="True" mode="spoken" role="Presidente" name="Alejo VIDAL-QUADRAS" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="unknown">Dichiaro interrotta la sessione del Parlamento europeo.</p>
      <a text="(La seduta termina alle 12.35)"/>
    </intervention>
  </section>
</text>
