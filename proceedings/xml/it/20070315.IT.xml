<?xml version='1.0' encoding='utf-8'?>
<text id="20070315.IT" lang="it" date="2007-03-15" place="Strasburgo" edition="Edizione GU">
  <section id="creitem1" title="1. Apertura della seduta">
    <intervention id="4-006" speaker_id="28139" name="Carl Schlyter" is_mep="True" mode="spoken">
      <p sl="sv">Signor Presidente, vorrei formulare un’osservazione in merito ad una questione di protocollo. Ieri, in procinto di intervenire sulla relazione riguardante gli strumenti di difesa del commercio, volevo citare la relazione Muscardini di ottobre, allorquando mi sono accorto che mancava una parte consistente. Ora non so come si possa procedere. La relazione è dell’ottobre 2006, ma la versione svedese contiene un grave errore, poiché al paragrafo 11 manca tutto il testo che mi accingo a citare, e mi chiedo come si possa ovviare al problema. Nella versione svedese manca il seguente testo: “con l’obiettivo di includere il mancato rispetto di accordi o convenzioni internazionali in campo sociale o ambientale su scala mondiale come forme di dumping o sovvenzioni”. Visto che nella versione svedese è assente l’intero aspetto dell’ambiente e del dumping sociale, gli svedesi avranno una visione falsata di ciò che il Parlamento desidera.</p>
    </intervention>
    <intervention id="4-007" speaker_id="1983" is_mep="True" mode="spoken" role="Presidente">
      <p sl="unknown">Onorevole Schlyter, la sua osservazione è molto pertinente e sarà tenuta presente. Saranno eseguite le necessarie verifiche e intraprese le azioni del caso.</p>
    </intervention>
  </section>
  <section id="creitem2" title="2. Presentazione di documenti: vedasi processo verbale"/>
  <section id="creitem3" title="3. Vincoli insulari, naturali ed economici nel contesto della politica regionale (discussione)">
    <intervention id="4-009" speaker_id="1983" is_mep="True" mode="spoken" role="Presidente">
      <p sl="unknown">L’ordine del giorno reca la relazione (A6-0044/2007), presentata dall’onorevole Musotto a nome della commissione per lo sviluppo regionale, sui vincoli insulari, naturali ed economici nel contesto della politica regionale [(2006/2106(INI) ].</p>
    </intervention>
    <intervention id="4-010" speaker_id="4471" name="Francesco Musotto" is_mep="True" mode="spoken" role="relatore">
      <p sl="it">Signor Presidente, signor Commissario, onorevoli colleghi, vorrei ringraziare sentitamente tutti i colleghi che hanno contribuito alla redazione di questa relazione. Noi riteniamo che sia la prima volta che alle isole è dedicato uno studio completo, che tiene conto delle specificità insulari per tutti i settori di competenza comunitaria: anche se la politica di coesione 2007-2013 dedica particolare attenzione alle aree strutturalmente svantaggiate, nessuna misura specifica è prevista per le regioni insulari.</p>
      <p sl="it">Il Parlamento ha evidenziato a più riprese tale lacuna e, benché il contesto delle isole europee sia eterogeneo – ce ne sono 121, con una popolazione di circa 15 milioni di abitanti – esse condividono una serie di difficoltà che costituiscono uno svantaggio competitivo: prezzi più alti dovuti ai costi di trasporto supplementari e alla scarsa concorrenza; difficoltà di accesso al mercato unico; necessità di importare le materie prime; maggiori costi energetici; carenze infrastrutturali; immigrazione; limitata diversificazione delle attività economiche e vulnerabilità ai rischi ambientali. Non è un caso che il PIL medio pro capite nelle isole costituisce il 72 per cento della media dell’Unione europea. E’ pertanto necessario riconoscerne le specificità nell’attuazione delle politiche comunitarie, a partire dagli aiuti di Stato. Riteniamo pertanto che occorra maggiore flessibilità, al fine di bilanciare i costi supplementari e, per quanto riguarda l’energia, compensare le fluttuazioni dei prezzi del carburante.</p>
      <p sl="it">Va prestata una particolare attenzione, nell’ambito dei programmi operativi dei Fondi strutturali, alla realizzazione delle opere infrastrutturali, specialmente nel quadro della politica marittima europea per integrare pienamente le isole al mercato interno e alla Strategia di Lisbona. D’altro canto le isole godono di un vantaggio per la produzione di energie: vento, sole, mare. Esse costituiscono un valore potenziale unico, ragion per cui la Commissione deve privilegiare i progetti per le energie rinnovabili e per la sicurezza energetica.</p>
      <p sl="it">Anche il turismo rappresenta una risorsa da valorizzare. Serve una politica comunitaria per la promozione del turismo insulare, un marchio di qualità e di origine e un’analisi approfondita a favore del turismo sostenibile. Proponiamo, tra l’altro, il 2010 come Anno europeo delle isole.</p>
      <p sl="it">La relazione affronta anche il problema dell’immigrazione clandestina, che noi riteniamo sia una tragedia umana oltre che un onere insostenibile per le isole del Mediterraneo, di cui l’Unione europea deve farsi carico. Accogliamo favorevolmente la creazione di squadre d’intervento rapido alle frontiere e chiediamo di istituire un corpo europeo di guardie costiere. È urgente che l’Unione europea stanzi le risorse necessarie a garantire un intervento rapido e tempestivo in questo settore.</p>
      <p sl="it">Ci sono altre proposte che meriterebbero un approfondimento, come gli strumenti finanziari JASPERS (Assistenza congiunta ai progetti nelle regioni europee) e JEREMIE (Risorse europee congiunte per le microimprese e quelle di piccole e medie dimensioni), per agevolare il credito alle piccole e medie imprese e promuovere la diversificazione delle economie insulari o la diffusione della banda larga per colmare il gap tecnologico.</p>
      <p sl="it">Infine, è indispensabile rivedere il quadro normativo per prendere pienamente in considerazione le specificità delle isole e di conseguenza aggiornare gli indicatori statistici: tenere in conto le isole nel contesto della Rete europea di osservazione sulla pianificazione spaziale e predisporre un’unità amministrativa per le isole all’interno della DG “Politica regionale” della Commissione.</p>
      <p sl="it">Ci auguriamo che questa relazione rappresenti realmente, e una volta per tutte, una svolta per creare vero sviluppo e dare concrete risposte alle nuove generazioni, che intendono continuare a vivere ed operare nella realtà dove sono nati, integrati nel contesto europeo.</p>
    </intervention>
    <intervention id="4-011" speaker_id="photo_generic" name="Neelie Kroes" is_mep="True" mode="spoken">
      <p sl="en">Membro della Commissione. – Signor Presidente, le isole e altri territori soggetti a vincoli naturali o specifici sono molto importanti per la Commissione nell’ottica di garantire la coesione territoriale, lo sviluppo della cooperazione transfrontaliera, generalmente con paesi terzi, il turismo, la cultura e altri aspetti.</p>
      <p sl="en">Pur riconoscendo che un approccio intersettoriale può risultare utile, la politica di coesione intende svolgere un ruolo decisivo nell’affrontare i problemi specifici di tali territori. Nel progetto di regolamento generale sulla politica di coesione per il periodo 2007-2013, pubblicato nel luglio 2004, la Commissione proponeva specificamente di concedere a queste regioni la massima percentuale di cofinanziamento possibile. Purtroppo, come voi ben sapete, la proposta non è stata poi adottata dal Consiglio nella versione definitiva del regolamento approvata nel luglio 2006 e attualmente in vigore. La Commissione, tuttavia, nell’ambito dei negoziati in corso sull’intervento della politica di coesione per il periodo 2007-2013, garantirà che gli specifici vincoli di tali territori siano debitamente tenuti presenti nei corrispondenti programmi e che siano pianificate idonee misure per affrontarli.</p>
      <p sl="en">La Commissione, inoltre, ora sta preparando la quarta relazione sulla coesione, che sarà pubblicata a maggio e conterrà un’analisi approfondita della situazione e delle tendenze della coesione territoriale nell’Unione europea, comprese isole e regioni con handicap naturali, così come intende continuare a potenziare il lavoro svolto nell’ambito del programma ESPON al fine di ottenere indicatori più idonei e informazioni più aggiornate su tali territori. Nel contempo, però, la Commissione vorrebbe sottolineare che sono già disponibili dati statistici relativi alle isole e ad altri territori che sono regioni NUTS II o NUTS III. Raccogliere informazioni statistiche sui territori più piccoli è certamente più difficile, ma di fatto il 95 per cento della popolazione insulare europea, escluse le regioni ultraperiferiche, vive in regioni NUTS II o NUTS III.</p>
      <p sl="en">Passando all’attuazione pratica del concetto di coesione territoriale, nonostante l’assenza di una base giuridica esplicita come disposto dal Trattato costituzionale, il Consiglio ha già convenuto, nel 2004 a Rotterdam, di introdurre la dimensione territoriale nel processo di Lisbona e ha anche iniziato a sviluppare l’agenda territoriale, documento che, volto a presentare sfide, obiettivi e raccomandazioni politiche per la coesione territoriale, dovrebbe essere adottato nel 2007 a Lipsia.</p>
      <p sl="en">Inoltre, gli orientamenti strategici comunitari in materia di coesione adottati dal Consiglio lo scorso ottobre contengono un capitolo specifico sulla dimensione territoriale della politica di coesione. Attualmente la Commissione si sta adoperando per garantirne la concreta introduzione nei documenti di programmazione ora in fase di negoziazione.</p>
      <p sl="en">La Commissione è decisamente favorevole alla promozione delle euroregioni o di strutture analoghe al fine di gestire la cooperazione transfrontaliera transnazionale e interregionale. Tali strutture potrebbero risultare particolarmente idonee per isole e altre regioni con handicap naturali e, peraltro, la Commissione incoraggia tali territori ad avvalersi del nuovissimo Gruppo europeo di cooperazione territoriale allo scopo di agevolare la gestione dei corrispondenti programmi.</p>
      <p sl="en">Per quanto concerne gli aiuti di Stato, è probabile che gli aiuti all’investimento regionale non siano lo strumento migliore per affrontare i problemi locali delle isole. Personalmente ritengo che i problemi maggiori delle isole possano essere affrontati più efficacemente tramite, ad esempio, strumenti orizzontali. Le nostre norme in materia di aiuti di Stato prevedono già molte forme di aiuto. Quelle sui servizi di interesse economico generale, ad esempio, consentono una compensazione per la fornitura di servizi pubblici locali, tra cui servizi di trasporto passeggeri.</p>
      <p sl="en">In secondo luogo, le nostre nuove linee guida sul capitale di rischio e il nostro quadro per lo sviluppo della ricerca e l’innovazione offrono nuove opportunità per sostenere giovani aziende innovative con maggiorazioni aggiuntive per piccole e medie imprese.</p>
      <p sl="en">In taluni casi, i livelli di sostegno necessari per le piccole isole non saranno neanche considerati come aiuti. Secondo il nuovo regolamento de minimis , aiuti fino a 200 000 euro, concessi per qualunque triennio, non saranno considerati aiuti. Gli investimenti in ogni genere di infrastruttura pubblica sono finanziabili, in quanto non contengono un elemento di aiuto. Inoltre, nei nuovi orientamenti in materia di aiuti a finalità regionale si tiene effettivamente conto della situazione specifica delle isole. Secondo la nuova forma di aiuti, infatti, alle piccole isole viene concessa una maggiorazione del 5 per cento per sostenere le imprese di nuova costituzione.</p>
      <p sl="en">Ritengo che tutti questi esempi dimostrino realmente come, attraverso il nostro processo di riforma degli aiuti di Stato, stiamo rendendo le norme più prevedibili e riducendo l’onere amministrativo della notifica degli aiuti di Stato, proprio ciò che il Parlamento chiedeva nell’interesse delle regioni insulari e di tutti gli altri soggetti coinvolti.</p>
    </intervention>
    <intervention id="4-012" speaker_id="28120" name="Simon Busuttil" is_mep="True" mode="spoken">
      <p sl="mt">a nome del gruppo PPE-DE. – Signor Presidente, vorrei esordire complimentandomi con il collega, onorevole Musotto, per la sua relazione, documento estremamente importante per quanti, come me, vengono dalle isole. Le isole meritano di essere ascoltate perché sinora l’Unione europea non ha prestato loro sufficiente attenzione, e la presente relazione finalmente concede loro la dovuta considerazione. Mi ha anche fatto piacere sentire il Commissario Kroes affermare che le isole sono importanti per la Commissione europea, ma noi vogliamo, signora Commissario, che le isole siano tenute presenti in tutti i campi delle diverse politiche dell’Unione europea e non semplicemente viste attraverso la lente della politica regionale. Lei, ad esempio, è responsabile della concorrenza e, come ha giustamente affermato, esistono norme sugli aiuti di Stato che, per ora, non sono sufficientemente flessibili nel caso delle isole. Le norme che si rivolgono a tutto il territorio europeo non sono necessariamente abbastanza flessibili per essere applicate alle isole, e noi vorremmo che lei le esaminasse seriamente per dedicare maggiore attenzione alle isole e far sì che possano essere applicate con la maggiore flessibilità possibile.</p>
      <p sl="mt">Per concludere, vorrei evidenziare il paragrafo 10 della relazione, nel quale si fa riferimento alla necessità che la Commissione stili periodicamente una relazione sulle esigenze delle isole e sui modi per affrontarle. Mi aspetto che la Commissione prepari una siffatta relazione e continueremo a insistere affinché ciò avvenga. Ribadisco nuovamente che la relazione in esame è estremamente valida e sicuramente tutte le isole interessate la apprezzeranno.</p>
    </intervention>
    <intervention id="4-013" speaker_id="28578" name="Stavros Arnaoutakis" is_mep="True" mode="spoken">
      <p sl="el">a nome del gruppo PSE. – Signor Presidente, signora Commissario, onorevoli colleghi, ancora una volta il Parlamento europeo ripropone il tema delle isole e, ancora una volta, ha chiaramente affermato nella presente relazione – e vorrei complimentarmi con l’onorevole Musotto per l’ottimo lavoro svolto – che le regioni insulari richiedono un trattamento particolare in quanto hanno bisogno di maggiore aiuto non solo per superare i problemi di sviluppo con i quali devono confrontarsi, ma anche per poter sfruttare le potenzialità del mercato comune e dell’economia globalizzata.</p>
      <p sl="el">Per tutti noi che viviamo nelle regioni insulari, i problemi, più o meno gravi, come l’isolamento geografico, la carenza di infrastrutture, il ristagno economico e demografico, le risorse e le alternative limitate, sono, se mi permettete l’espressione, uno stile di vita. Nel contempo, tuttavia, siamo tutti – sia i residenti permanenti che i milioni di cittadini che scelgono le isole europee per le proprie vacanze – perfettamente consapevoli dei vantaggi delle regioni insulari: il loro patrimonio culturale, i loro ecosistemi ricchi ma sensibili, il loro ambiente naturale, il loro particolare stile di vita, nonché i loro prodotti di qualità e i loro metodi tradizionali di produzione. Questi vantaggi vanno sostenuti, messi in luce e promossi attraverso le politiche dell’Unione europea, e specialmente la politica di coesione, se davvero vogliamo l’importantissima coesione economica e territoriale tra le regioni europee di cui tanto parliamo. In tale contesto vorrei ribadire l’importanza specifica della concessione di aiuti di Stato alle regioni insulari, in cui il costo del carburante e dell’energia ha un impatto negativo sulla loro competitività e sull’applicazione flessibile degli aiuti di Stato esistenti e futuri in relazione al costo dei trasporti, nonché dell’applicazione di una politica integrata in materia di turismo, dell’attuazione di una politica efficace per le aziende e della creazione immediata di un’unità amministrativa per le isole presso la Direzione generale “Politica regionale” sulla base dell’esperienza maturata dall’unità amministrativa per le regioni ultraperiferiche, la cui attività salvaguarderà tutte le peculiarità e le esigenze delle isole e dei loro abitanti permanenti e stagionali, di cui si tiene conto nello sviluppo e nell’applicazione delle politiche europee, soprattutto nel campo dei trasporti, dell’energia e della gestione delle risorse idriche.</p>
      <p sl="el">In un momento in cui è in fase preparatoria la quarta relazione sulla coesione e si sta aprendo la discussione sul futuro della politica regionale in vista della revisione della prospettiva finanziaria per il biennio 2008-2009, il Parlamento europeo dovrebbe ricordare che l’Unione europea non può affrontare situazioni analoghe in maniera diversa né situazioni diverse in maniera analoga.</p>
    </intervention>
    <intervention id="4-014" speaker_id="4547" name="Elspeth Attwooll" is_mep="True" mode="spoken">
      <p sl="en">a nome del gruppo ALDE. – Signor Presidente, signora Commissario, il gruppo ALDE ringrazia l’onorevole Musotto per la sua preziosissima relazione sui vincoli naturali ed economici delle isole.</p>
      <p sl="en">Tutti gli argomenti trattati meritano la massima attenzione, ma vorrei concentrarmi sugli aspetti relativi agli aiuti di Stato e sui paragrafi 8, 9 e 19, proprio per le realtà di vita delle isole, soprattutto quelle lontane dai grossi centri abitati. Gli esempi che mi accingo a citare sono tratti dal mio collegio elettorale, ma valgono per l’intera Unione europea.</p>
      <p sl="en">A proposito del problema della distanza, un amico delle Shetland ci mette 14 ore in macchina e traghetto per arrivare al cinema più vicino. Nelle Ebridi esterne, il prezzo della benzina è superiore dell’11 per cento circa a quello applicato nella fascia centrale della Scozia, percentuale che sale al 16 per cento circa nelle Shetland. Nelle Ebridi esterne, una balla di fieno costa il quintuplo di quanto costa poco al di fuori della città più vicina di Inverness. Fatti del genere danno una vaga idea di quanto la sola ubicazione geografica possa incidere sulle isole producendo uno svantaggio competitivo.</p>
      <p sl="en">Ringrazio la signora Commissario per quanto ha detto in merito agli aiuti di Stato, ma occorre ancora un regime più flessibile semplicemente per creare condizioni paritarie. Mi preoccupa in particolare, come la signora Commissario sa bene, il test degli investitori di mercato. Anche in questo caso, le realtà di vita delle isole e di altre regioni ultraperiferiche rendono molto difficile soddisfare tale test , poiché può non essere disponibile alcun elemento di comparazione appropriato e la dimensione ridotta del mercato crea problemi per quanto concerne il livello medio di ritorno per un determinato settore.</p>
      <p sl="en">Tutto ciò che chiediamo in tale contesto è che le nostre isole possano accedere al mercato unico a condizioni paritarie rispetto alle regioni continentali.</p>
    </intervention>
    <intervention id="4-015" speaker_id="28355" name="Mieczysław Edmund Janowski" is_mep="True" mode="spoken">
      <p sl="pl">a nome del gruppo UEN. – Signor Presidente, vorrei complimentarmi con il relatore per il lavoro svolto. Se siamo onesti con noi stessi, oggi dobbiamo ammettere che non tutti i cittadini degli Stati membri dell’Unione europea beneficiano degli stessi vantaggi. Nella nostra Comunità vi sono aree in cui esistono vincoli particolari derivanti dalla distanza o dalla scarsa accessibilità. Tali aree comprendono le isole e spesso sono anche zone montane e ultraperiferiche.</p>
      <p sl="pl">Parliamo di solidarietà e di coesione interna. Ebbene, questi principi fondamentali ci impongono di esercitare la dovuta cautela fornendo, ove del caso, sostegno adeguato alle persone che vivono in tali aree. Difficoltà di trasporto, carenza di materie prime, maggiori costi per l’approvvigionamento energetico, difficoltà di accesso a Internet e reti di comunicazione, terreno difficile, soprattutto nelle zone montuose e nelle aree all’estremo nord, spopolamento e immigrazione illegale: questi sono i principali problemi affrontati nella relazione.</p>
      <p sl="pl">A sostegno delle conclusioni tratte dal relatore, vorrei esortare tutti a non abbandonare queste persone al loro destino.</p>
    </intervention>
    <intervention id="4-016" speaker_id="28508" name="Alyn Smith" is_mep="True" mode="spoken">
      <p sl="en">a nome del gruppo Verts/ALE. – Signor Presidente, anch’io vorrei complimentarmi con il relatore e ringraziarlo per il suo approccio estremamente costruttivo ai nostri emendamenti, visto che in merito abbiamo collaborato in commissione. E’ con grande piacere che oggi appoggio la sua relazione.</p>
      <p sl="en">Venendo dalla Scozia ho, al pari di altri colleghi scozzesi, un interesse e una prospettiva particolari, per cui vorrei in primo luogo ricordare a quest’Aula che la perifericità è relativa. La stessa Bruxelles è di fatto periferica se, di domenica, si cercano i risultati delle partite di calcio scozzesi. Le isole hanno una cultura distintiva, un’identità distintiva e una geografia distintiva, elementi da celebrare, non da compatire. Se le condizioni sono paritarie, non vi è nulla di svantaggioso nelle isole europee che non possa essere compensato dai loro vantaggi in termini di dinamismo e innovazione, e del potenziale contributo che le realtà insulari possono apportare agli obiettivi dell’Unione europea. Se Malta si trovasse nell’Europa centrale, con buoni collegamenti di trasporto e facilità di accesso al resto d’Europa, non sarebbe più Malta, sarebbe Monaco. Dobbiamo quindi celebrare le isole europee e riconoscerne il carattere distintivo.</p>
      <p sl="en">Essere un’isola significa porre problemi particolari che vanno affrontati, e la presente relazione formula una serie di suggerimenti validi in tal senso. Mi auguro che la signora Commissario ci fornisca oggi specifiche assicurazioni quanto al fatto che la relazione sarà attuata, poiché contiene molte idee costruttive che spero non divengano un altro elenco di begli auspici elogiati dalla Commissione, ma non effettivamente tradotti nel concreto.</p>
      <p sl="en">Vorrei quindi porre l’accento su una serie di punti specifici. Le isole presentano svantaggi particolari nell’interazione con il mercato unico dell’Unione europea e dobbiamo disporre di statistiche accurate e aggiornate affinché la politica ne tenga conto. Può la signora Commissario assicurarci che collaboreremo con Eurostat affinché ciò accada?</p>
      <p sl="en">Nei paragrafi 12 e 16 della nostra relazione, chiediamo la creazione di una specifica un’unità amministrativa trasversale presso la Direzione generale “Politica regionale” che si occupi delle isole, sulla falsariga di quella già costituita per le regioni ultraperiferiche. Il motivo per il quale è necessario creare un’unità specifica per le isole è molto chiaro. Può la signora Commissario assicurarci che questo effettivamente avverrà?</p>
      <p sl="en">In merito agli aiuti di Stato, come altri colleghi hanno rammentato, occorre che la Commissione assuma un approccio più realistico nella valutazione dei criteri degli aiuti di Stato per le isole. Le isole presentano fattori economici specifici che al momento non sono tenuti sufficientemente presenti e sarei lieto se la signora Commissario potesse confermare che rivedremo la politica al riguardo.</p>
      <p sl="en">Per quanto concerne i tagli agli aiuti di Stato, soprattutto nel campo dei trasporti da e verso le isole, come anche al loro interno, in Scozia il nostro governo ha appena sperperato 25 milioni di euro in una dispendiosissima gara di appalto per servizi di traghetto. L’errore è imputabile in gran parte alla stessa Scozia, ma la complessità delle norme comunitarie in materia non ha aiutato, un aspetto che va riesaminato, in particolare in riferimento agli obblighi di servizio pubblico e agli aiuti di carattere sociale, valutandoli alla luce delle disposizioni di cui all’articolo 87, paragrafo 2, del Trattato. Va altresì chiarita la posizione della tariffa stradale equivalente.</p>
      <p sl="en">In tema di energia, le isole hanno un chiaro vantaggio naturale e vorremmo che la Commissione sfruttasse tutti i mezzi disponibili per incoraggiare le comunità che producono energia sostenibile, soprattutto la rete europea, e l’abolizione dei vincoli nazionali. In Scozia con le Shetland, le Orcadi, le Ebridi esterne, Argyle e Bute, abbiamo le migliori risorse in termini di vento, onde e maree dell’Unione europea e siamo in grado di offrire un grande contributo potenziale agli obiettivi comunitari in materia di energia e cambiamento climatico, ma non stiamo sviluppando tali risorse perché gli investimenti nella rete sono stati insufficienti. Se l’Unione europea intende realmente raccogliere le sfide del cambiamento climatico, non può non investire negli interconnettori con le isole scozzesi, che contribuiranno notevolmente ai nostri obiettivi.</p>
      <p sl="en">Analogamente, il governo britannico ci ostacola applicando un sistema di fissazione dei prezzi discriminatorio per l’accesso alla rete nazionale del Regno Unito. In pratica, quanto più lontani si è dal mercato principale, tanto maggiore è l’onere della connessione per fornire elettricità alla rete nazionale britannica. Sono fermamente convinto che ciò sia discriminatorio ai sensi dell’articolo 7, paragrafo 6, della direttiva sull’energia rinnovabile del 2001 e ritengo che la Commissione debba avviare una procedura formale contro il Regno Unito al riguardo. Le isole possono offrire un grande contributo e bisogna consentire loro di offrirlo. Come dicevo poc’anzi, non vi è nulla di svantaggioso nelle isole europee che non possa essere compensato puntando sui loro vantaggi, ma dobbiamo garantire che le condizioni siano paritarie.</p>
    </intervention>
    <intervention id="4-017" speaker_id="1983" is_mep="True" mode="spoken" role="Presidente">
      <p sl="unknown">Il suo intervento ci ricorda un fatto importante: in un modo o nell’altro, siamo sempre periferici rispetto a qualcuno o qualcosa. Il problema della centralità non è di facile definizione.</p>
    </intervention>
    <intervention id="4-018" speaker_id="28514" name="Kyriacos Triantaphyllides" is_mep="True" mode="spoken">
      <p sl="el">a nome del gruppo GUE/NGL. – Signor Presidente, penso sia doveroso complimentarci con la commissione per lo sviluppo regionale per aver assunto l’iniziativa di preparare la presente relazione.</p>
      <p sl="el">Le isole dell’Unione europea sono realmente un elemento fondamentale nel quadro della politica di coesione per il periodo 2007-2013; la maggior parte di esse, infatti, si trova dinanzi a difficoltà che deve superare per non essere in una posizione di svantaggio rispetto al resto dell’Unione europea. In tal senso e a titolo esemplificativo, le difficoltà di un’isola come Cipro sono le seguenti: prezzi elevati dovuti all’interazione tra mercati vincolati e costi di trasporto aggiuntivi, retribuzioni basse derivanti dai livelli di domanda e dalle opportunità, carenza di materie prime, maggiori costi dell’energia, lacune a livello infrastrutturale, gamma limitata di attività e maggiore vulnerabilità ai rischi ambientali con potenziali ripercussioni sul turismo. La relazione affronta tali problemi a livello generale in maniera del tutto soddisfacente, ma non sono d’accordo su un aspetto in essa citato, ossia il problema dell’immigrazione. Proponendo un rafforzamento dei controlli di polizia alle frontiere esterne, la creazione di una guardia di confine e il soffocamento della cosiddetta immigrazione illegale, nascondiamo la testa sotto la sabbia e non suggeriamo soluzioni praticabili a un problema sociale gravissimo, perché non possiamo da un lato pubblicizzare l’Unione europea come una potenza economica globale e dall’altro chiudere le nostre frontiere. In proposito, le isole possono svolgere un ruolo positivo che, purtroppo, non è quello descritto nella relazione.</p>
    </intervention>
    <intervention id="4-019" speaker_id="28493" name="Derek Roland Clark" is_mep="True" mode="spoken">
      <p sl="en">a nome del gruppo IND/DEM. – Signor Presidente, pare che abbiamo bisogno di un’ulteriore iniziativa, non è così? Questa volta per gli isolani. In realtà, gli abitanti delle isole sono, per loro natura, pieni di risorse. Sono ancora lì, ma hanno bisogno di assistenza nei campi in cui l’Unione europea ha interferito.</p>
      <p sl="en">Lo scorso anno, il Parlamento ha approvato il rinnovo delle licenze alle flotte pescherecce dell’Unione europea, il che ha permesso loro di saccheggiare le acque del Sahara occidentale. Nell’impossibilità di competere con i moderni pescherecci comunitari, gli abitanti hanno cercato lavoro altrove, e le Canarie hanno iniziato a vivere il trauma di una massiccia immigrazione illegale. La televisione ci ha impietosamente mostrato imbarcazioni cariche di africani occidentali che, nel disperato tentativo di attraversare l’Atlantico, sono morti a decine perché i loro miseri mezzi di trasporto non riuscivano ad affrontare il mare aperto. Una volta iniziato questo esodo ispirato dall’Unione europea, la gente dei paesi confinanti li ha seguiti, con esiti ancora peggiori.</p>
      <p sl="en">Malta deve far fronte allo stesso problema di immigrazione di massa, ed è naturale: le elevate barriere tariffarie dell’Unione europea deprimono il commercio e i paesi più poveri dell’Africa settentrionale e orientale, profondamente colpiti, cercano fortuna in Europa usando Malta come avamposto. Far convergere gli aiuti verso Malta non è la risposta. Occorre intervenire sulle barriere tariffarie: riducendole il commercio migliorerà e la maggior parte degli africani sarà in grado di sostentarsi senza dover abbandonare il proprio paese. Se persistiamo nell’idea di un negozio chiuso fatto di 27 paesi comunitari, mentre al di fuori c’è tutto un mondo in attesa soltanto di intraprendere scambi con l’Europa, i problemi che abbiamo creato noi stessi continueranno a esistere.</p>
      <p sl="en">Nella relazione leggo che le isole dell’Unione europea, soprattutto nelle regioni ultraperiferiche, potrebbero essere usate come fonti di energia rinnovabile. Suppongo che ciò significhi che intendiamo insediarvi ridicole centrali eoliche. Ebbene, questo è un modo per far allontanare la popolazione locale, e tutto per inutili turbine che genereranno insignificanti quantità di energia in momenti imprevedibili, ubicate su isole remote, con la certezza che molta della loro misera produzione verrà persa nella trasmissione.</p>
      <p sl="en">Noto che si afferma che le isole sono vulnerabili all’innalzamento dei livelli del mare: un’altra dimensione degli isterici presagi di sventura di quanti agitano lo “spauracchio del riscaldamento globale”, fenomeno che non si sta verificando con la gravità temuta, ed è normale, visto che è accaduto prima. Il mondo attraversa periodicamente cicli di riscaldamento e raffreddamento. Nel periodo di riscaldamento del Medioevo ha fatto più caldo di adesso per decenni, e fenomeni del genere sono ben noti nella storia. Si pensi, ad esempio, a talune colture cresciute in luoghi laddove non erano mai state presenti prima. Mai ci è giunta invece notizia di isole sommerse dai flutti.</p>
      <p sl="en">E’ tempo di calmarsi e rendersi conto che un riscaldamento globale minimo è un fenomeno assolutamente naturale in un ciclo che prescinde del tutto dall’intervento umano. Dovremmo semplicemente adeguarci ai voleri della natura.</p>
      <p sl="en">Concludendo, smettiamola di interferire. Consentiamo alle isole più ricche di agire autonomamente. Quando invece occorre assistenza come, ad esempio, nel caso delle isole del Terzo mondo o altrove, lasciamo che l’aiuto venga dal commercio. L’atteggiamento protezionista dell’Unione europea non è di alcun aiuto nel lungo termine: è come dare una mano di intonaco che, dopo un po’, inevitabilmente si scrosta.</p>
    </intervention>
    <intervention id="4-020" speaker_id="28457" name="Luca Romagnoli" is_mep="True" mode="spoken">
      <p sl="it">a nome del gruppo ITS . – Signor Presidente, onorevoli colleghi, come non tener conto degli svantaggi strutturali delle isole della nostra Europa? Era imprescindibile che nel regolamento comunitario sugli aiuti di Stato questo rappresentasse un obiettivo. La relazione d’iniziativa sulle isole dell’Unione e i loro innegabili limiti, presentata dallo stimatissimo collega Musotto, rappresenta una pietra miliare nel riconoscimento dell’importanza delle isole nei quadri di sviluppo regionali dell’Europa.</p>
      <p sl="it">Nel contesto di questa legislatura è la prima volta che mi trovo ad analizzare e a commentare una relazione così pregevole e condivisibile. Condivisibile perché completa negli aspetti considerati ed equilibratissima nel metodo, oltre che assolutamente condivisibile nel merito e nelle finalità. Con piacere la voterò e spero che ottenga dai colleghi tutti il massimo dell’approvazione.</p>
      <p sl="it">Può l’Unione non considerare quanto statisticamente inoppugnabile, ovvero che circa 15 milioni di cittadini vivono nelle isole e che oltre il 90 per cento di questa popolazione ha un reddito inferiore alla media europea? Sono soprattutto gli innegabili deficit strutturali, diretta conseguenza dell’insularità, la causa di questo status e per troppo tempo l’Unione l’ha pressoché ignorato.</p>
      <p sl="it">Ora la pregevole relazione Musotto, oltre ad descrivere nei considerando ragioni e motivi del minor sviluppo e a delineare con chiarezza quali sono le concrete risorse delle isole, focalizza finalmente quali interventi, addirittura attraverso quali strumenti, analisi e statistiche, l’Unione possa, nel quadro della ripartizione dei Fondi strutturali e degli aiuti per le zone disagiate, tener conto degli handicap strutturali delle isole. Questo atto di indirizzo è un atto dovuto alle comunità insulari, riconoscendone tanto il ruolo nella civiltà europea quanto quello odierno di importantissima risorsa ambientale quanto economica per l’Unione.</p>
      <p sl="it">Se le isole saranno sostenute nell’innegabile limite per lo sviluppo che rappresenta ancora oggi per esse gli ostacoli dovuti all’insularità e se di questo si terrà nel debito conto nelle linee guida sui Fondi strutturali, l’Unione contribuirà sostanzialmente a rimuovere sperequazioni, addirittura discriminazioni, non solo ingiustificabili in ragione dell’acquis comunitario ma antitetiche al riconosciuto obiettivo di uno sviluppo equo e compatibile delle regioni d’Europa.</p>
    </intervention>
    <intervention id="4-021" speaker_id="28573" name="Nikolaos Vakalis" is_mep="True" mode="spoken">
      <p sl="el">Signor Presidente, onorevoli colleghi, nonostante l’obiettivo dichiarato dell’Unione europea di raggiungere la convergenza tra le sue regioni, le peculiarità delle regioni insulari portano a una divergenza. Le risorse dei Fondi strutturali non hanno consentito di ottenere in tali regioni i risultati auspicati. Occorre dunque pianificare nuove azioni e intraprendere misure speciali per le isole. Monitorare e valutare sistematicamente il loro sviluppo rispetto alle altre regioni europee sarà uno strumento utile a tal fine.</p>
      <p sl="el">Accolgo favorevolmente l’introduzione di una serie di temi nella relazione che oggi votiamo, come un riesame delle condizioni per i contratti al fine di agevolare il trasporto, compreso quello pubblico, lungo linee di scarso interesse commerciale, la salvaguardia della sicurezza energetica ponendo l’enfasi sulle fonti di energia rinnovabili e attribuendovi la priorità, uno studio e una serie di misure per combattere gli effetti del cambiamento climatico che aggravano i problemi esistenti come la siccità, la copertura a banda larga per agevolare la vita quotidiana degli abitanti delle isole e risolvere importanti problemi, uno sviluppo controllato che preservi l’aspetto delle isole, nonché una serie di misure per affrontare il problema dell’immigrazione illegale con controlli alle frontiere attuati da una neocostituita guardia costiera europea.</p>
      <p sl="el">Signor Presidente, onorevoli colleghi, l’odierna relazione è un buon inizio. Se tuttavia intendiamo conseguire i risultati auspicati, esorto la Commissione a proporre misure e azioni immediate affinché quanto descritto nella relazione di nostra iniziativa sia concretamente attuato.</p>
      <p sl="el">Per concludere, vorrei ringraziare il relatore, onorevole Musotto, e complimentarmi per l’importante e coerente lavoro svolto.</p>
    </intervention>
    <intervention id="4-022" speaker_id="4545" name="Catherine Stihler" is_mep="True" mode="spoken">
      <p sl="en">Signor Presidente, una vacanza su un’isola può essere l’ideale per staccare la spina, ma vivere e lavorare sulle isole può porre molte difficoltà, aspetto che dovremmo riconoscere nel nostro processo di elaborazione delle politiche.</p>
      <p sl="en">Mi complimento con il relatore, onorevole Musotto, per la sua relazione, che descrive i vincoli naturali ed economici delle isole nell’ambito della politica regionale. La relazione affronta le singolari difficoltà che molte isole devono affrontare nel tentativo di competere con successo con le loro controparti continentali.</p>
      <p sl="en">La relazione suddivide utilmente le isole in categorie: alcune sono grandi – 5 regioni insulari hanno una popolazione superiore a 500 000 abitanti e rappresentano il 75 per cento della popolazione insulare europea – mentre altre sono molto più piccole.</p>
      <p sl="en">Personalmente conosco meglio i problemi delle isole più piccole, come quelle al largo della costa del mio paese natio, la Scozia. Ad esempio, soltanto questa settimana è stata diffusa la notizia che le giovani donne che abbandonano le Ebridi sono il doppio degli uomini. Se tale tendenza dovesse confermarsi, dal 2019 la popolazione non sarebbe più sostenibile.</p>
      <p sl="en">Come sottolinea la relazione Musotto, le isole vivono però anche difficoltà comuni come, ad esempio, prezzi più alti, terreno difficile, perifericità e infrastrutture carenti. Io appoggio la richiesta che tali problemi siano riconosciuti nella politica regionale.</p>
    </intervention>
    <intervention id="4-023" speaker_id="28363" name="Alfonso Andria" is_mep="True" mode="spoken">
      <p sl="it">Signor Presidente, onorevoli colleghi, desidero innanzitutto congratularmi vivamente con il collega Musotto per l’eccellente lavoro svolto. Ho espresso sensibilità al tema delle specificità insulari, intervenendo nel processo negoziale dei nuovi regolamenti sulla politica di coesione in qualità di relatore sul regolamento per il Fondo di coesione e in qualità di relatore-ombra sul regolamento generale e per quello relativo al Fondo europeo per lo sviluppo regionale.</p>
      <p sl="it">So bene pertanto che il Parlamento ha riconosciuto la condizione di svantaggio delle isole e ha ribadito che esse rappresentano un patrimonio naturale e culturale per tutti noi europei. L’Unione europea deve sapere sostenere e valorizzare questi territori, garantendo le risorse necessarie al loro sviluppo armonioso nel rispetto del principio di coesione territoriale, consentendo un’applicazione più flessibile delle politiche in materia di aiuti di Stato e assicurando una protezione efficace delle peculiarità ambientali.</p>
      <p sl="it">Particolare attenzione dovrebbe poi essere accordata alle isole lontane dai grossi centri abitati, che incontrano enormi difficoltà ad accedere ai servizi, anche di base, sviluppando una politica marittima comunitaria in grado di stabilire con i paesi limitrofi solide relazioni economico-commerciali.</p>
      <p sl="it">Il collega Musotto mi trova molto d’accordo sulla necessità di migliorare i collegamenti e le infrastrutture di trasporto – mi riferisco a porti e ad aeroporti – nonché sulla necessità di compensazione di maggiori costi, soprattutto energetici, dovuti alla loro posizione geografica. Trovo inoltre interessante la proposta del relatore di istituire un corpo europeo di guardie costiere per la sorveglianza delle frontiere esterne dell’Unione europea, considerando che uno dei problemi che più affliggono le nostre isole è quello dell’immigrazione illegale via mare.</p>
      <p sl="it">In conclusione vorrei esprimere condivisione per la bella proposta dell’onorevole Musotto di designare il 2010 come Anno europeo delle isole.</p>
    </intervention>
    <intervention id="4-024" speaker_id="31123" name="Pedro Guerreiro" is_mep="True" mode="spoken">
      <p sl="pt">Signor Presidente, per dare una forma realmente concreta alla coesione economica e sociale di cui tanto parliamo, è necessario non solo promuovere un’autentica convergenza tra gli Stati membri economicamente meno sviluppati, i cosiddetti paesi della coesione, ma anche contribuire a ridurre le disparità regionali, incoraggiando in tal modo lo sviluppo armonioso del territorio di ogni Stato membro.</p>
      <p sl="pt">Alla luce di ciò, ora è fondamentale – in parte aumentando le risorse finanziarie assegnate alla politica di coesione – sostenere le regioni sfavorite e quelle con problemi strutturali in maniera da contribuire all’eliminazione degli ostacoli posti allo sviluppo regionale dagli svantaggi naturali e geografici permanenti da cui sono affette, ad esempio, le regioni insulari.</p>
      <p sl="pt">Pur riconoscendo gli svantaggi strutturali che affliggono le isole, la strategia adottata è stata incoerente e per questo approviamo alcune proposte formulate nella presente relazione, come un aumento del tasso di cofinanziamento comunitario in base ai criteri di ammissibilità esistenti o la flessibilità nell’autorizzazione degli aiuti di Stato alle regioni interessate al fine di ridurre i costi di carburante, trasporti ed energia in un modo che sia positivamente discriminatorio a favore di tali regioni.</p>
      <p sl="pt">A tale proposito, la questione principale non è il riconoscimento degli ostacoli, che sono già stati più che sufficientemente sottolineati, come non è la concorrenza tra le regioni sfavorite per quanto concerne le priorità. La questione è invece l’inadeguatezza delle risorse finanziarie assegnate alla politica di coesione, come dimostra l’attuale quadro finanziario per il periodo 2007-2013, nel cui ambito i Fondi strutturali sono stati ridotti dallo 0,41 per cento allo 0,37 per cento dell’RNL dando la priorità agli obiettivi di privatizzazione e liberalizzazione della strategia di Lisbona, compromettendo dunque i vantaggi competitivi specifici di tali regioni.</p>
    </intervention>
    <intervention id="4-025" speaker_id="4340" name="Margie Sudre" is_mep="True" mode="spoken">
      <p sl="fr">Signor Presidente, signora Commissario, onorevoli colleghi, conformemente all’articolo 158 del Trattato e alla dichiarazione sulle regioni insulari ad esso allegata, l’Unione europea tiene conto degli handicap e dei vincoli che affliggono queste regioni adottando misure specifiche per incoraggiare l’integrazione delle isole europee nel mercato interno. Tuttavia, l’onorevole Musotto, che ringrazio per aver sostenuto i miei emendamenti in seno alla commissione per lo sviluppo regionale, ha validi motivi oggi per interpellare la Commissione europea in merito all’effettiva attuazione di tali disposizioni.</p>
      <p sl="fr">In primo luogo, mi preme ricordare che i concetti di ultraperifericità e insularità sono assolutamente distinti, quali che siano i legami di prossimità e solidarietà che li uniscono, visto che le regioni ultraperiferiche sono principalmente caratterizzate dalla loro grande distanza dal continente europeo e dalla loro appartenenza a una zona geografica composta, per la stragrande maggioranza, da paesi ACP.</p>
      <p sl="fr">L’insularità costituisce un vantaggio sia geografico sia culturale, che rappresenta un potenziale da valorizzare nell’ambito di una strategia di sviluppo appropriata, ma al tempo stesso è un handicap permanente che pone un’ulteriore difficoltà per la competitività di tali regioni.</p>
      <p sl="fr">Il principio della coesione territoriale, rafforzato nei regolamenti sui Fondi strutturali per il periodo 2007-2013, deve puntare all’integrazione policentrica del territorio dell’Unione europea in maniera da creare pari opportunità per tutte le regioni e le loro popolazioni; pertanto, oltre alle misure da lei citate, signora Commissario, vorrei chiedere alla Commissione di integrare maggiormente la possibilità offerta dal Trattato di modulare le politiche comunitarie che possono avere ripercussioni negative sullo sviluppo economico e sociale di tali regioni al fine di ovviare concretamente ai gravi problemi che affliggono specificamente ogni regione o gruppo di regioni insulari.</p>
      <p sl="fr">Per concludere, credo che dovremmo congratularci con noi stessi, poiché stiamo svolgendo questo genere di discussione a un’ora consona e non alle 23.00, come troppo spesso accade, signor Presidente.</p>
    </intervention>
    <intervention id="4-026" speaker_id="1983" is_mep="True" mode="spoken" role="Presidente">
      <p sl="unknown">Me ne rallegro anch’io, perché ho sempre pensato che il tema fosse importante e meritasse di essere affrontato dall’Unione europea, anche nei Trattati. In passato, mi sono molto adoperato in tal senso.</p>
    </intervention>
    <intervention id="4-027" speaker_id="28377" name="Lidia Joanna Geringer de Oedenberg" is_mep="True" mode="spoken">
      <p sl="pl">Signor Presidente, ogni allargamento dell’Unione europea comporta un aumento sistematico del ruolo delle isole in tutte le politiche comunitarie, dalla coesione territoriale, passando per il turismo, per giungere alla cultura. Purtroppo, sinora la politica dell’Unione non ha tenuto conto di questi vincoli specifici delle isole e dei problemi con cui si confrontano nel tentativo di competere con le regioni continentali.</p>
      <p sl="pl">E’ dunque urgentemente necessario definire indicatori statistici che concorrano all’identificazione delle specificità di tutte le aree caratterizzate da condizioni geografiche difficili, così come è necessario tener presente il bisogno delle isole di accedere al mercato unico a condizioni paritarie rispetto alle regioni continentali, dando la priorità al miglioramento dei collegamenti di trasporto con le isole. Ogni Commissione dovrebbe esaminare la possibilità di concedere aiuti anche alle regioni insulari dove i costi del carburante e dell’energia incidono palesemente in modo negativo sulla loro competitività.</p>
      <p sl="pl">Un’altra priorità è rappresentata dalla sicurezza energetica delle isole, nonché dallo sviluppo e dall’attuazione di corrispondenti progetti utilizzando fonti di energia rinnovabili e nuove tecnologie. La Commissione, inoltre, dovrebbe esaminare l’impatto del cambiamento climatico sulle regioni insulari.</p>
      <p sl="pl">Pur riconoscendo l’impegno profuso dall’agenzia Frontex, è nondimeno opportuno sottolineare la necessità di monitorare l’impatto dell’immigrazione illegale sulle isole comunitarie in maniera continuativa. Gli Stati membri non devono sottovalutare l’esigenza di introdurre misure efficaci per preservare le caratteristiche uniche delle regioni insulari in termini di protezione dell’ambiente e del patrimonio culturale, nonché di promozione dello sviluppo sostenibile del turismo, che interessa anche la crescita di altri importanti settori come il commercio, la pesca e l’agricoltura.</p>
      <p sl="pl">Vorrei infine complimentarmi con il relatore per averci presentato un documento molto ben elaborato.</p>
    </intervention>
    <intervention id="4-028" speaker_id="28979" name="Giusto Catania" is_mep="True" mode="spoken">
      <p sl="it">Signor Presidente, onorevoli colleghi, credo che sia utile discutere di un intervento economico specifico a supporto delle isole, delle loro peculiarità e caratteristiche, e credo che sia utile che la politica di coesione si occupi in particolare delle regioni ultraperiferiche.</p>
      <p sl="it">Ritengo che si debba intervenire affinché vi sia un reale miglioramento del sistema dei trasporti e delle infrastrutture, dei collegamenti tra l’esterno e l’interno e anche dei collegamenti interni alle isole, ad esempio tra le coste e la parte interna, evitando di utilizzare risorse europee per faraoniche opere inutili, spesso pensate per collegare le isole con la terraferma con enormi ponti, che certamente corromperebbero anche l’idea stessa di insularità.</p>
      <p sl="it">Pur apprezzando l’impianto della relazione del collega Musotto, penso che essa ponga eccessiva enfasi nel caratterizzare il rapporto tra le isole e l’immigrazione irregolare. Non c’è alcuna relazione. La stragrande maggioranza dei migranti nelle Canarie arriva in aereo e non via mare, come pure la stragrande maggioranza degli immigrati irregolari in Italia non sbarca a Lampedusa ma arriva anch’essa in aereo.</p>
      <p sl="it">Si tratta pertanto di un argomento, a mio avviso, fuori luogo, ragion per cui ritengo che questo aspetto non sia probabilmente organico alla relazione del collega Musotto. Dovremmo inoltre interrogarci sul fatto che l’attivazione di squadre d’intervento rapido alle frontiere è probabilmente più utile per evitare la morte di emigranti nel Mediterraneo piuttosto che per arginarne l’arrivo.</p>
    </intervention>
    <intervention id="4-029" speaker_id="1842" name="Rolf Berend" is_mep="True" mode="spoken">
      <p sl="de">Signor Presidente, signora Commissario, onorevoli colleghi, vorrei soffermarmi soltanto su un aspetto importante citato nell’ottima relazione del mio collega, onorevole Francesco Musotto, un aspetto la cui importanza non va sottovalutata non solo in riferimento alle isole interessate, ma anche all’Unione europea nel suo complesso, vale a dire il problema dell’immigrazione illegale.</p>
      <p sl="de">A mio parere, il problema dell’immigrazione illegale va affrontato in maniera più efficace, poiché ha innegabilmente un effetto molto sproporzionato sulle isole europee del Mediterraneo. Anche se si sono già compiuti progressi con le misure intraprese dall’Unione europea grazie, ad esempio, allo sviluppo di un sistema integrato di gestione delle frontiere e all’introduzione di un codice comunitario sulle norme che disciplinano la circolazione delle persone attraverso qualunque tipo di confine, i dati relativi all’immigrazione mostrano nondimeno che dette misure non sono ancora sufficienti.</p>
      <p sl="de">Benché di esse siano chiaramente responsabili gli Stati membri, che dovranno esserlo anche in futuro, non possiamo lasciare che le isole sopportino da sole un fardello eccessivo semplicemente in ragione della loro posizione geografica, perché quello che a prima vista può sembrare un problema spagnolo, italiano o greco, successivamente si trasforma in un problema per l’intera Europa e, dunque, esige anche una risposta a livello comunitario. Occorre quindi una solidarietà di azione, che deve diventare una realtà tangibile.</p>
      <p sl="de">In tal senso, la creazione di una guardia costiera europea che controlli le frontiere esterne dell’Unione europea senza dubbio non sarebbe una panacea per il problema insulare, ma la proposta dell’onorevole Musotto merita sicuramente di essere vagliata per valutare se possa essere una delle tante misure per combattere l’immigrazione illegale e proteggere le isole e l’Unione europea nel suo complesso.</p>
    </intervention>
    <intervention id="4-030" speaker_id="4447" name="Paulo Casaca" is_mep="True" mode="spoken">
      <p sl="pt">Signor Presidente, onorevole Musotto, in veste di membro eletto della Regione autonoma delle Azzorre – che, come la collega, onorevole Sudre, ha opportunamente sottolineato, è una regione ultraperiferica il cui status non fa confuso con quello delle regioni insulari – vorrei sinceramente complimentarmi con il relatore, onorevole Musotto, nonché con l’intera commissione per la politica regionale, i trasporti e il turismo, per l’eccellente lavoro svolto. Vorrei in particolare richiamare l’attenzione sulla proposta di creare un corpo europeo di guardie costiere, proposta cruciale per difendere l’ambiente marino, controllare la pesca, sostenere il commercio marittimo e, soprattutto, monitorare il rispetto delle norme internazionali in materia di lavoro e sicurezza, nonché, ovviamente, affrontare i problemi relativi all’immigrazione. In questo caso, non si tratta di approvare o disapprovare l’immigrazione. Il fatto è che vi sono persone che prendono il largo per attraversare l’oceano a bordo di imbarcazioni inidonee alla navigazione, persone che hanno bisogno di aiuto quando sono in alto mare. In tale contesto, vorrei sottolineare che, contrariamente a quanto affermato da alcuni colleghi, i progetti di creare un corpo europeo di guardie costiere non celano un’agenda eccessivamente preoccupata dai problemi della sicurezza. Creano invece una visione della politica marittima europea che è fondamentale per tutte le regioni insulari e, soprattutto, per le regioni ultraperiferiche.</p>
    </intervention>
    <intervention id="4-031" speaker_id="4452" name="Sérgio Marques" is_mep="True" mode="spoken">
      <p sl="pt">Signor Presidente, signora Commissario, onorevoli colleghi, innanzitutto vorrei ringraziare l’onorevole Musotto per l’alta qualità della sua relazione, ora in esame, sui problemi associati alle regioni insulari.</p>
      <p sl="pt">Il fatto è che, come dimostra ampiamente la relazione, lo status insulare è una realtà permanente e insuperabile che incide profondamente sulla capacità di competere di tali regioni. E’ dunque più che sensato che si richiedano specifiche risorse comunitarie nel quadro di varie politiche comuni, visto che le regioni insulari presentano uno svantaggio competitivo rispetto alle regioni continentali.</p>
      <p sl="pt">Tale necessità è stata riconosciuta nei Trattati, ma, purtroppo, non si è mai concretizzata in una forma globale e coerente. Per di più, il bisogno di una risposta europea intesa ad attenuare lo svantaggio competitivo delle regioni insulari è tanto più maggiore in quanto oggigiorno l’Europa è chiamata a essere più competitiva in un contesto internazionale.</p>
      <p sl="pt">E’ dunque importante che l’Unione europea sia innovativa nel rispondere ai problemi specifici delle regioni insulari che incidono sulla loro competitività. Occorre una risposta dell’Unione europea che aiuti le regioni insulari a trarre maggiore beneficio da dinamiche fortemente competitive come il mercato interno allargato europeo, l’unione economica e monetaria e la strategia di Lisbona.</p>
      <p sl="pt">Vorrei quindi esprimere in particolare sostegno alla proposta formulata nella relazione di costituire un’unità amministrativa incaricata della definizione e della promozione di una strategia europea per le regioni insulari presso la Direzione generale “Politica regionale”, sulla falsariga di quella già creata per le regioni ultraperiferiche. Solo in tal modo si potranno tenere debitamente presenti le circostanze molto specifiche delle regioni insulari nel quadro delle politiche riguardanti, ad esempio, trasporti, energia, ambiente, turismo, fiscalità e aiuti di Stato.</p>
    </intervention>
    <intervention id="4-033" speaker_id="28382" name="Andrzej Jan Szejna" is_mep="True" mode="spoken">
      <p sl="pl">Signor Presidente, in primo luogo vorrei ringraziare il relatore e complimentarmi con lui per questa approfondita esposizione dei vincoli naturali ed economici delle regioni insulari nel contesto della politica regionale, caratteristiche specifiche generalmente riconosciute dalla maggior parte degli Stati membri.</p>
      <p sl="pl">Nonostante l’impegno profuso attraverso la politica regionale, però, negli ultimi 20 anni la posizione relativa delle regioni insulari nelle classifiche basate sul PIL regionale è rimasta pressoché immutata. Sono lieto che la Commissione abbia riconosciuto che il PIL pro capite e il tasso di disoccupazione sono da considerare indicatori insufficienti per valutare la situazione socioeconomica delle regioni afflitte da handicap naturali.</p>
      <p sl="pl">In tali zone, la capacità di reagire positivamente al cambiamento economico è limitata, e le economie insulari tendono a subire pesantemente le crisi economiche. Le economie delle regioni insulari spesso dipendono da una serie limitata di settori economici. Le isole, inoltre, dipendono anche fortemente dal settore pubblico.</p>
      <p sl="pl">Un altro tema importante citato in vari interventi è quello dell’immigrazione illegale. Personalmente convengo con il relatore nell’affermare che la Commissione dovrebbe intraprendere uno specifico studio di valutazione delle esigenze delle regioni insulari, proponendo poi soluzioni. Sono altresì d’accordo sul fatto che tale argomento debba essere debitamente affrontato nella quarta relazione sulla coesione.</p>
    </intervention>
    <intervention id="4-034" speaker_id="4552" name="Den Dover" is_mep="True" mode="spoken">
      <p sl="en">Signor Presidente, vengo dal Regno Unito che, come tutti sanno, ha molte grandi isole. Vi sono, tuttavia, anche le Ebridi esterne, brevemente citate dai colleghi della parte scozzese del Regno Unito.</p>
      <p sl="en">Lei sa, signor Presidente, essendo stato presidente della delegazione per Malta, e lo sa bene anche l’onorevole Busuttil, che oggi Malta sta vivendo un grave problema di immigrazione illegale, al quale occorre prestare urgente attenzione. Lo sottolineava poc’anzi l’onorevole Berend. Ogni anno vado alle Canarie, che hanno subito anch’esse una pesante immigrazione, e qualcuno stamattina ha già citato l’immigrazione illegale dall’Africa.</p>
      <p sl="en">Ciò premesso, nel mio intervento odierno vorrei evidenziare due paragrafi. Uno gode del pieno sostegno dei conservatori britannici, vale a dire il paragrafo 26, che parla della necessità di affrontare davvero questo importantissimo tema dell’immigrazione. Ve ne è un altro, però, il paragrafo 25, già menzionato dall’onorevole Berend, in merito al quale contesto e disapprovo una serie di considerazioni o raccomandazioni formulate dal relatore in quella che, per il resto, è una relazione più che eccellente.</p>
      <p sl="en">In primo luogo, la relazione fa riferimento a squadre di intervento rapido alle frontiere che avrebbero lo scopo di fornire velocemente assistenza tecnica operativa a qualunque Stato membro la richieda. Convengo sull’importanza di tale aspetto, ma quando la relazione prosegue esortando la Commissione a valutare l’opportunità di creare un corpo europeo di guardie costiere per assistere parallelamente tali regioni e gli Stati membri nel controllo delle frontiere esterne dell’Unione europea, penso che si profili un mandato decisamente troppo ampio. Se le isole che vivono in una situazione di isolamento desiderano l’aiuto di un corpo specializzato come un’apposita guardia costiera, non ho nulla in contrario, ma non per il Regno Unito, non per le isole più estese. Non vogliamo un’agenzia troppo grande.</p>
    </intervention>
    <intervention id="4-035" speaker_id="28318" name="Emanuel Jardim Fernandes" is_mep="True" mode="spoken">
      <p sl="pt">Signor Presidente, signora Commissario, vorrei innanzi tutto complimentarmi con l’onorevole Musotto per l’ottima relazione. Venendo da una regione insulare che è anche una regione ultraperiferica e, per questo motivo, riconosciuta e trattata specificamente nel Trattato sull’Unione europea, posso affermare che, con questa iniziativa, il Parlamento non solo offre un’interessante prospettiva sulle difficoltà strutturali permanenti che sono peculiari di tutte le regioni insulari e che incidono sulla vita dei loro cittadini, ma anche un’utile visione del potenziale delle isole e, per estensione, anche dell’Unione europea.</p>
      <p sl="pt">Senza le sue isole e, in particolare, le sue regioni ultraperiferiche, che giustamente beneficiano di un trattamento particolare, l’Unione europea avrebbe un profilo inferiore sulla scena mondiale e non disporrebbe della sua attuale area marittima, associata ovviamente ai vantaggi della nuova politica marittima europea, ora oggetto di consultazione pubblica. La coesione, uno degli obiettivi fondamentali dell’Unione europea, sarà realizzata soltanto se le regioni interessate saranno in grado di contare su un sostegno a tutto campo che le aiuti a ridurre ed eliminare gli ostacoli che si frappongono al loro sviluppo.</p>
      <p sl="pt">E’ dunque necessario contribuire a un adeguamento delle politiche comunitarie, soprattutto nel settore dei trasporti, dell’energia, dei contratti di servizio pubblico e degli aiuti di Stato, ciò al fine di garantire, ad esempio, la piena occupazione, la crescita economica, l’integrazione nel mercato interno, la realizzazione del modello europeo e l’attuazione degli obiettivi della strategia di Lisbona rinnovata. Vorrei dunque chiedere alla signora Commissario e alla Commissione tutta di valutare come meglio recepire le politiche che saranno adottate in futuro nei settori della politica regionale e di sviluppo.</p>
    </intervention>
    <intervention id="4-036" speaker_id="28399" name="Antonio López-Istúriz White" is_mep="True" mode="spoken">
      <p sl="es">Signor Presidente, vorrei esprimere la mia soddisfazione per questa relazione di iniziativa dell’onorevole Musotto, in quanto costituisce un passo avanti per le isole, che, nel quadro della politica regionale dell’Unione europea, vengono considerate svantaggiate a causa di limitazioni geografiche, naturali, strutturali e permanenti che ne rallentano lo sviluppo socioeconomico.</p>
      <p sl="es">Condivido l’idea del relatore secondo cui le euroregioni svolgono un ruolo importante, sia nei progetti locali per lo scambio di buone prassi sia nel campo della cooperazione transfrontaliera.</p>
      <p sl="es">Proprio per questo, le Baleari fanno parte dell’euroregione Pirenei-Mediterraneo. Sono inoltre lieto che il relatore abbia specificamente menzionato la questione dell’immigrazione illegale, e vorrei cogliere l’opportunità per esortarlo, nel momento in cui stilerà le proposte di compromesso, a tener conto degli emendamenti che l’onorevole Fernando Fernández e io stesso abbiamo presentato riguardo a questo paragrafo della relazione oggi all’esame.</p>
      <p sl="es">Insistiamo su detti emendamenti, e non posso non ribadire ancora una volta la grande vulnerabilità delle isole nei confronti dell’immigrazione illegale, vista la loro particolare situazione geografica. E’ dunque necessario integrare i temi dell’emigrazione e dello sviluppo nel quadro delle politiche dell’Unione in materia di aiuti, come anche nella sua programmazione, sia attraverso i fondi che costituiscono il nuovo programma quadro sulla solidarietà e la gestione dei flussi migratori che tramite gli strumenti della politica regionale, in particolare il Fondo sociale europeo e il Fondo europeo di sviluppo regionale.</p>
      <p sl="es">L’allegato 30 al Trattato di Amsterdam ha riconosciuto le caratteristiche peculiari delle isole, ma purtroppo tale riconoscimento nel Trattato non si è concretizzato in azioni efficaci e misure specifiche, necessarie per attenuare e correggere gli inevitabili costi aggiuntivi risultanti dalle particolarità delle isole.</p>
      <p sl="es">Io vengo dalle Baleari, il relatore è siciliano, e molti nostri colleghi sono isolani anch’essi. Siamo dunque tutti perfettamente consapevoli della lotta delle nostre regioni per superare le difficoltà derivanti dalle loro caratteristiche insulari.</p>
      <p sl="es">Esortiamo pertanto la Commissione, gli Stati membri e il Consiglio a offrire, oltre a misure specifiche per attenuare tali svantaggi, assistenza e comprensione per questa particolare situazione.</p>
    </intervention>
    <intervention id="4-037" speaker_id="28459" name="Giuseppe Castiglione" is_mep="True" mode="spoken">
      <p sl="it">Signor Presidente, onorevoli colleghi, vorrei innanzitutto ringraziare il collega Musotto per l’eccellente lavoro svolto, nell’avere dato rilevanza ai problemi delle regioni insulari, problemi che ho vissuto personalmente e di cui avverto tutta la complessità.</p>
      <p sl="it">La politica di coesione economica e sociale è essenziale per ridurre il divario tra i livelli di sviluppo delle varie regioni e in questo contesto particolare attenzione va prestata alla realtà delle isole e ringrazio il Commissario per avervi fatto cenno.</p>
      <p sl="it">Un migliore sviluppo delle nostre isole significa potenziare le infrastrutture, migliorare i collegamenti, il trasporto integrato e affrontare i problemi e i nodi critici dell’approvvigionamento idrico ed energetico. Bisogna rendere competitive e più attraenti le nostre realtà insulari, come l’agricoltura, la pesca, l’artigianato e il turismo. Bisogna puntare a creare condizioni favorevoli per una piena occupazione, ad attirare investimenti privati e, allo stesso tempo, assicurare uno standard di vita e uno sviluppo sostenibile nettamente superiore a quello attuale, anche attraverso la promozione e lo sviluppo delle energie alternativa e delle nuove tecnologie.</p>
      <p sl="it">Infine, non possiamo sottovalutare l’impatto che l’immigrazione illegale esercita ogni giorno di più sulle comunità insulari, soprattutto nel Mediterraneo. Si tratta di un onere sproporzionato, che le isole non possono e non devono affrontare da sole. Deve essere nostra priorità trovare una soluzione globale e responsabile, che includa mezzi per fare fronte alle situazioni di emergenza legate all’arrivo in massa di immigrati – che purtroppo non giungono soltanto in aereo – attraverso le frontiere marittime, nel rispetto dei diritti fondamentali.</p>
      <p sl="it">È urgente quindi ridurre il ritardo delle isole attraverso una politica di vera e autentica solidarietà, che alimenti il consenso delle popolazioni insulari verso la nuova Unione europea. Mi congratulo ancora con il collega Musotto per l’ottimo lavoro svolto e per aver centrato i tanti temi importanti per le nostre isole.</p>
    </intervention>
    <intervention id="4-038" speaker_id="photo_generic" name="Neelie Kroes" is_mep="True" mode="spoken">
      <p sl="en">Membro della Commissione. – Signor Presidente, la discussione è stata estremamente interessante.</p>
      <p sl="en">Vorrei innanzi tutto congratularmi con il relatore, onorevole Musotto, per la sua relazione, complimenti che non gli avevo espresso nelle mie osservazioni introduttive, nonché per aver sottoposto oggi alla nostra attenzione tale tema nella prima relazione in assoluto dedicata alle isole. Un evento storico!</p>
      <p sl="en">Si è detto molto questa mattina in merito agli aiuti di Stato, e in primo luogo vorrei soffermarmi su tale aspetto. Ribadisco che gli aiuti operativi, ossia quelli intesi a ridurre le spese correnti di un’impresa, sono generalmente vietati, lo sono nel Trattato e lo sono in applicazione degli orientamenti sugli aiuti regionali, in ragione del loro effetto notevolmente distorcente. Ciò premesso, tali aiuti possono essere concessi, in via del tutto eccezionale, nelle regioni più povere che registrano ritardi in termini di sviluppo regionale.</p>
      <p sl="en">Le regioni che possono usufruire di aiuti operativi sono, come certamente sapete, le regioni di cui all’articolo 87, paragrafo 3, lettera a), vale a dire le regioni ultraperiferiche e scarsamente popolate, a condizione che siano rispettati alcuni requisiti. Nelle regioni più povere e, come appena detto, nelle regioni di cui all’articolo 87, paragrafo 3, lettera a), gli aiuti operativi possono essere autorizzati, ma soltanto caso per caso e a condizione che siano limitati nel tempo, decrescenti, proporzionati e intesi ad affrontare specifici handicap strutturali.</p>
      <p sl="en">In risposta all’onorevole Sudre, vorrei dire che, come ben sapete, la Commissione riconosce uno status particolare alle regioni ultraperiferiche, vista la loro distanza e i vincoli specifici per quanto concerne l’integrazione nel mercato interno.</p>
      <p sl="en">Quanto alle isole che non sono regioni ultraperiferiche, un approccio generalizzato basato sulle caratteristiche di tali regioni pare alquanto difficile. Esistono differenze enormi tra le regioni insulari europee, e voi ne siete un esempio. Esse si caratterizzano per una notevole diversità e, in termini di sviluppo regionale e PIL pro capite , diverse grandi isole sono alquanto ricche, come alcuni eurodeputati hanno giustamente sottolineato. Concedere aiuti operativi a un’isola che ha un PIL pro capite tra i più alti dell’Unione europea distorcerebbe completamente la concorrenza sui corrispondenti mercati senza alcuna giustificazione in termini di sviluppo regionale. La Commissione non può dunque riconoscere lo status di area assistita a tutte le isole europee, vista la loro estrema diversità.</p>
      <p sl="en">In risposta all’onorevole Arnaoutakis, osservo che il sovvenzionamento dei costi del carburante e dell’energia è una forma di aiuti operativi, aiuti che possono essere autorizzati unicamente se sono rispettati i requisiti generali che ho citato poc’anzi. Non possono dunque sostenere attività strutturalmente in perdita, soprattutto quelle che sono molto dannose, ad esempio, per i nostri obiettivi in materia di ambiente o cambiamento climatico. Gli aiuti operativi regionali, inoltre, non sono sicuramente lo strumento migliore per affrontare i problemi locali delle isole.</p>
      <p sl="en">Come rammentavo nelle mie osservazioni introduttive, i problemi principali delle isole possono essere affrontati più efficacemente con strumenti orizzontali. Ad esempio, i servizi locali non economicamente sostenibili possono essere sostenuti attraverso servizi di interesse economico generale. Interventi e investimenti per tutti i tipi di infrastrutture sono finanziabili in quanto non contengono un elemento di aiuto. Inoltre, come dicevo prima, nel caso specifico delle isole molto piccole, gli aiuti de minimis e la soglia dei 200 000 euro possono essere sufficienti.</p>
      <p sl="en">Per quel che riguarda l’osservazione dell’onorevole Attwooll in merito al principio dell’investitore operante in un’economia di mercato, ritengo che possiamo applicare un approccio economico più perfezionato per valutare il mancato funzionamento del mercato nelle isole e gli investimenti proposti. Tuttavia, come ho già affermato, rendere le norme più prevedibili e più trasparenti e ridurre l’onere amministrativo della notifica degli aiuti di Stato sono obiettivi della riforma degli aiuti di Stato. Comprendo ad ogni modo le preoccupazioni specifiche delle imprese più piccole, che devono cercare di farsi strada nel labirinto degli aiuti di Stato, e su questo aspetto concordiamo.</p>
      <p sl="en">Per tale motivo ho seguito il suggerimento, formulato da alcuni di voi, che la Commissione metta a disposizione una guida semplice per spiegare in maniera chiara e accessibile le nostre norme. Ora i miei servizi hanno quasi concluso un aggiornamento completo di un vademecum che presenta una descrizione concisa delle norme comunitarie in materia di aiuti di Stato, testo che non intende fornire un quadro esaustivo delle norme, ma si concentra invece sui temi più importanti per quanti operano nell’ambito dello sviluppo regionale. Spero che tale pubblicazione possa essere disponibile on line a breve, entro un paio di settimane, sul sito Internet Europa della Direzione generale “Concorrenza” e sarò lieta di fornirne copie ai parlamentari interessati.</p>
      <p sl="en">Vorrei passare ora a quattro temi di carattere più generale sollevati da alcuni membri di quest’Aula. L’onorevole Smith ha parlato del bisogno di statistiche. Ebbene, la Commissione collabora proficuamente e regolarmente con Eurostat. Il prossimo maggio, inoltre, pubblicheremo la quarta relazione sulla coesione, che conterrà più statistiche. L’onorevole Smith ha inoltre menzionato l’accesso alla rete di trasmissione dell’energia rinnovabile. Tale aspetto è effettivamente fondamentale e la Commissione è del parere che la totale separazione strutturale dei mercati dell’energia sia la migliore soluzione ai problemi di concentrazione e preclusione dei nuovi arrivati creatisi su tali mercati.</p>
      <p sl="en">Diversi parlamentari hanno illustrato la necessità di creare una specifica unità per le isole presso la Direzione generale “Politica regionale”. Ne prendo debitamente atto, ma, come sapete, è la mia collega, Commissario Hübner, che decide in merito, non io. Sono comunque certa che vaglierà il vostro suggerimento con estrema attenzione.</p>
      <p sl="en">Analizzeremo infine approfonditamente la vostra proposta di designare il 2010 quale Anno europeo delle isole, ma vi assicuro che la Commissione continuerà a perseguire gli interessi delle isole nel 2007, nel 2008 e nel 2009, per cui vi prego di non pensare che stiamo trascurando questo importante tema, al contrario.</p>
    </intervention>
    <intervention id="4-039" speaker_id="4470" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">La votazione si svolgerà alle 12.00.</p>
      <p sl="unknown">Dichiarazioni scritte (articolo 142 del Regolamento)</p>
    </intervention>
    <intervention id="4-040" speaker_id="23938" name="John Attard-Montalto" is_mep="True" mode="written">
      <p sl="it">Uno dei contesti in cui Malta si inserisce a pieno titolo è quello dell’immigrazione illegale: “le isole sono impegnate in prima linea nella difesa da questo problema; risentono tutte del peso dell’immigrazione illegale”. La decisione della Commissione di istituire quattro fondi dà effettivamente visibilità al concetto di “solidarietà di azione”.</p>
      <p sl="it">Nel caso di Gozo, l’isola sorella di Malta, abbiamo uno scenario di doppia insularità. La Commissione ha sottolineato la peculiare situazione delle isole sia negli orientamenti sugli aiuti regionali nazionali 2007-2013 sia negli orientamenti sugli aiuti di Stato e sui capitali di rischio per le piccole e medie imprese, ma ciò non affronta il problema nei casi in cui i costi del carburante e dell’energia incidono in maniera negativa sulla competitività delle comunità insulari.</p>
      <p sl="it">Le attività economiche prevalenti nelle isole, segnatamente turismo, agricoltura, pesca e artigianato, richiedono una particolare attenzione. Il turismo rappresenta, ad esempio, una delle fonti primarie di creazione di ricchezza nelle isole con sbocchi in altri settori come pesca, agricoltura e artigianato. Ma quale importanza attribuiamo al turismo in seno al Parlamento europeo? Forse il pensiero dominante è che si tratta di una questione naturale, per citare le parole di un anziano Commissario. E’ invece tempo che il Parlamento europeo istituisca una commissione distinta per il turismo, visto che attualmente rientra nella commissione per i trasporti e il tema è ben poco rappresentato nei vari ordini del giorno.</p>
    </intervention>
    <intervention id="4-041" speaker_id="28123" name="Louis Grech" is_mep="True" mode="written">
      <p sl="it">La relazione contiene una serie di raccomandazioni che compiono notevoli passi in avanti nell’affrontare vari svantaggi molto specifici delle piccole isole. Ci aspettiamo dunque che la Commissione faccia proprie e attui le raccomandazioni contenute nella relazione Musotto. Le isole – che si trovino o meno nelle regioni ultraperiferiche – presentano limiti geografici naturali che incidono pesantemente sulla vita quotidiana dei loro abitanti da un punto di vista sia economico che sociale.</p>
      <p sl="it">Le piccole isole, come l’isola di Gozo a Malta, sono le prime a risentire degli effetti degli elevati costi di trasporto, della carenza di investimenti, dei problemi di comunicazione, degli alti tassi di disoccupazione, della separazione sociale e di una scelta più ristretta tra le alternative disponibili. Teoricamente, l’Unione europea riconosce e accetta pienamente che le isole, soprattutto quelle di minori dimensioni, debbano essere assistite per superare tali svantaggi naturali. Ora è tempo di tradurre obiettivi dettati da buone intenzioni in azioni concrete.</p>
    </intervention>
  </section>
  <section id="creitem4" title="4. Poteri locali e cooperazione per lo sviluppo (discussione)">
    <intervention id="4-043" speaker_id="4470" is_mep="True" mode="spoken" role="Presidente">
      <p sl="unknown">L’ordine del giorno reca la relazione (A6-0039/2007), presentata dall’onorevole Pierre Schapira a nome della commissione per lo sviluppo, sui poteri locali e la cooperazione per lo sviluppo [(2006/2235(INI) ].</p>
    </intervention>
    <intervention id="4-044" speaker_id="28172" name="Pierre Schapira" is_mep="True" mode="spoken" role="relatore">
      <p sl="fr">Signor Presidente, ho preso l’iniziativa di preparare questa relazione perché sono convinto che, in un momento in cui gli aiuti europei sono in corso di riforma, è essenziale riconoscere alle autorità locali un ruolo politico centrale nella cooperazione per lo sviluppo.</p>
      <p sl="fr">Il 2007 è un anno importante: il 50 per cento della popolazione mondiale vive in centri urbani e tale quota è ovviamente destinata a crescere rapidamente. Le autorità locali hanno esperienza in tutti i campi dello sviluppo locale, e le Nazioni Unite hanno già riconosciuto il loro ruolo fondamentale nella realizzazione degli Obiettivi di sviluppo del Millennio. In Europa, però, la nostra consultazione si ferma alle organizzazioni della società civile – il che, a mio parere, non va bene. Se il coinvolgimento della società civile è necessario, soprattutto quello delle ONG, che lavorano più a stretto contatto con le comunità locali di base, le autorità locali posseggono uno specifico valore aggiunto.</p>
      <p sl="fr">In primo luogo, nella maggior parte dei casi sono legittimamente elette in tutto il territorio. Questa legittimazione democratica è un vantaggio che ci consente di rafforzare la democrazia locale e il buon governo sul territorio. In secondo luogo, le autorità locali hanno esperienza nella gestione dei servizi pubblici, quali l’acqua, l’assistenza sanitaria, l’istruzione, la pianificazione urbana, la gestione dei rifiuti, l’ambiente, eccetera. Infine, hanno un approccio territoriale, conoscono i problemi di sviluppo locale specifici di ciascuna regione e ciascuna comunità.</p>
      <p sl="fr">Grazie alla loro attiva partecipazione alla politica europea di sviluppo, sarebbe possibile distribuire meglio gli aiuti sull’intero territorio e assegnarli in maniera più mirata in base alle esigenze specifiche di ciascuna area, sia essa rurale, urbana, marittima, desertica, di montagna o di qualsiasi altro tipo.</p>
      <p sl="fr">Partendo da tali considerazioni, la mia relazione individua due sfide principali per il futuro della cooperazione europea. Non ho elaborato la mia strategia da solo; per oltre quattro mesi ho avuto consultazioni con le maggiori organizzazioni delle autorità locali internazionali ed europee per conoscere le loro valutazioni. Di fatto, la mia relazione è il risultato di tali valutazioni.</p>
      <p sl="fr">Prima sfida: noi crediamo che le autorità locali debbano diventare partner politici a pieno titolo dell’Unione europea, insieme ai governi centrali e alle organizzazioni della società civile. Per partnership intendo lo sviluppo di un dialogo politico strutturato tra la Commissione europea e le organizzazioni delle autorità locali.</p>
      <p sl="fr">Questo dialogo deve essere attivo, tanto qui a Bruxelles quanto in loco nei paesi in via di sviluppo. A Bruxelles, vogliamo che la Commissione realizzi una piattaforma di dialogo sul modello di CONCORD, la Confederazione europea delle ONG operanti nel settore dell’emergenza e dello sviluppo. Nei paesi in via di sviluppo, in conformità del nuovo strumento di sviluppo e dell’accordo di Cotonou rivisto, occorre coinvolgere i governi locali in ciascuna fase della strategia di sviluppo, già dal momento della redazione dei documenti strategici per paese.</p>
      <p sl="fr">Seconda sfida: la relazione presenta numerose proposte finanziarie alla Commissione europea. Innanzi tutto crediamo che il decentramento debba essere una priorità per l’Unione europea e che, di conseguenza, debba diventare un settore di concentrazione degli aiuti finanziari dell’Unione europea. In molti paesi il decentramento è in costante crescita. Le autorità locali hanno sempre più poteri senza disporre, però, della capacità finanziaria necessaria per svolgere questo nuovo ruolo.</p>
      <p sl="fr">Secondo, proponiamo che una parte del bilancio degli aiuti vada direttamente alle autorità locali. Di fatto, la discussione che abbiamo avuto di recente ha rivelato in quale misura gli aiuti possono costituire un problema per questi paesi, in cui il rischio di corruzione è maggiore. Decentralizzare gli aiuti di bilancio consentirebbe, da un lato, di distribuirli in modo più efficace sull’intero territorio e, dall’altro lato, di non concentrarli tutti nelle stesse mani, garantendo così una gestione migliore dei fondi europei.</p>
      <p sl="fr">Infine, crediamo che il coinvolgimento delle autorità locali e di attori non statali sia necessario per garantire che gli aiuti europei soddisfino le esigenze reali delle popolazioni svantaggiate. Chiediamo pertanto un aumento dei fondi di bilancio per il programma tematico, gli attori non statali e le autorità locali.</p>
      <p sl="fr">Signor Presidente, onorevoli colleghi, in conclusione desidero sottolineare quello che, a mio parere, è l’aspetto più importante di questa discussione. La nostra politica di cooperazione non tiene in sufficiente considerazione la dimensione territoriale dello sviluppo e, come ha detto Kofi Annan al Vertice del Millennio, gli Obiettivi di sviluppo del Millennio sono globali, però le soluzioni possono essere individuate a livello locale. Le risposte sono locali e specifiche, dipendono dal territorio. Se non teniamo conto di questo, i nostri aiuti corrono il rischio di restare concentrati nelle mani del governo centrale, senza essere distribuiti in tutto il paese.</p>
      <p sl="fr">L’ex Presidente del Benin Soglo mi ha detto di recente che, quando era Presidente, pensava che gli aiuti fossero distribuiti equamente nel suo paese; ora che è il sindaco eletto di Cotonou si è reso conto che non era così.</p>
      <p sl="fr">Sono lieto che il nuovo strumento di sviluppo riconosca la necessità di coinvolgere i governi locali nel dialogo politico. Ora occorre che tale impegno si rifletta sul territorio e che i governi locali ricevano i mezzi necessari per adempiere le loro nuove responsabilità.</p>
    </intervention>
    <intervention id="4-045" speaker_id="photo_generic" name="Neelie Kroes" is_mep="True" mode="spoken">
      <p sl="en">Membro della Commissione. – Signor Presidente, onorevoli deputati, ringrazio l’onorevole Schapira per la sua relazione, nella quale ha giustamente richiamato l’attenzione sul ruolo delle autorità locali nel contesto della cooperazione per lo sviluppo.</p>
      <p sl="en">La Commissione condivide la maggior parte delle osservazioni del relatore e concorda sulla grande importanza delle autorità locali ai fini sia di migliorare la governance sia di innalzare il benessere delle popolazioni, ad esempio attraverso la fornitura di servizi migliori nei settori sociali di base. La grande rilevanza che la Commissione attribuisce a questo aspetto si esprime, da un lato, con il suo sostegno ai processi di decentramento e alla governance locale per mezzo di strumenti geografici e tematici e, dall’altro, con il coinvolgimento delle autorità locali nel processo stesso di programmazione.</p>
      <p sl="en">Pur considerando il decentramento un’importante area di cooperazione nell’ambito dei programmi geografici, la Commissione non impone ai paesi partner settori focali, i quali sono invece stabiliti a livello di singolo paese sulla base del principio di appropriazione e in stretta consultazione con tutte le parti interessate. Alle delegazioni della Commissione sono state fornite linee guida per facilitare il coinvolgimento dei rappresentanti dei poteri locali nell’intero processo consultivo. Nei casi in cui il governo centrale non aveva individuato come area di cooperazione il sostegno specifico alle autorità locali, queste ultime hanno spesso ricevuto aiuto attraverso programmi settoriali – nel campo della sanità e dell’istruzione – o attraverso altre forme d’intervento, quali, in particolare, la definizione della politica di decentramento, l’elaborazione di un quadro giuridico e/o il supporto alle risorse di programmazione e gestione finanziaria a livello locale.</p>
      <p sl="en">Un altro strumento a nostra disposizione è il programma tematico “Attori non statali e autorità locali nello sviluppo”, da intendere come uno strumento sussidiario e complementare rispetto ai programmi d’intervento nei documenti strategici per paese. A favore di questo programma sono stati stanziati, per il periodo 2007-2010, 903 milioni di euro, fino al 15 per cento dei quali può essere stanziato per le autorità locali. Come lei sa, signor Presidente, si tratta di un programma orientato agli attori e mirato alla creazione di capacità attraverso il sostegno a iniziative proprie delle autorità locali e degli attori non statali dell’Unione europea e dei paesi partner . I suoi obiettivi principali sono la promozione della partecipazione delle autorità locali e degli attori non statali agli sforzi di riduzione della povertà e alle strategie di sviluppo sostenibile, nonché il rafforzamento delle loro attività di creazione di reti.</p>
      <p sl="en">Per quanto riguarda il coinvolgimento delle autorità locali nella definizione di politiche di sviluppo, si stanno compiendo sforzi sia a livello globale che a livello nazionale. A livello globale, la Commissione ha avviato un dialogo costante con le piattaforme europee e internazionali esistenti, tra cui Città e governi locali uniti, Consiglio delle municipalità e delle regioni europee e Comitato delle regioni. A livello nazionale, la partecipazione delle autorità locali al processo di programmazione è iniziata all’interno del nono Fondo europeo di sviluppo ed è poi diventata un principio fondamentale dell’attuale processo di programmazione del decimo FES, che, come ho già detto, è attivamente sostenuto dalle delegazioni della Commissione.</p>
      <p sl="en">Dopo l’adozione dei documenti strategici finali per paese, la Commissione preparerà una relazione di valutazione dei progressi compiuti nella promozione di approcci partecipativi nel quadro del decimo Fondo europeo di sviluppo. Saranno esaminate diverse questioni afferenti il processo di consultazione e si verificherà, tra l’altro, se le consultazioni avute con le parti interessate erano in linea con le proposte dei documenti strategici per i singoli paesi, come indicato dal relatore. Siamo tutti convinti che il nostro impegno contro la povertà nel mondo può trarre grandi benefici da una stretta cooperazione con i poteri locali, e confido nella possibilità di migliorare ulteriormente questo processo grazie a uno sforzo congiunto da parte vostra. La relazione ora in discussione rappresenta un importante contributo in tal senso.</p>
    </intervention>
    <intervention id="4-046" speaker_id="28574" name="Manolis Mavrommatis" is_mep="True" mode="spoken">
      <p sl="el">a nome del gruppo PPE-DE. – Signor Presidente, signora Commissario, onorevoli colleghi, desidero innanzi tutto congratularmi con il relatore, onorevole Schapira, per l’eccezionale lavoro che ha compiuto e ringraziarlo per la sua costruttiva collaborazione.</p>
      <p sl="el">Nei paesi in via di sviluppo, le autorità locali posseggono un’ultradecennale esperienza in tutti gli aspetti della pianificazione urbana, i loro bilanci crescono sempre di più e le loro attività sono in costante espansione. Esse rappresentano pertanto un’enorme rete di solidarietà che si estende a tutti e cinque i continenti; nondimeno, il loro valore precipuo consiste nel fatto che forniscono aiuti tali da soddisfare nel miglior modo possibile le aspettative dei cittadini più bisognosi, perché sono più vicine alla popolazione rispetto al governo centrale o ai donatori internazionali. Le autorità locali potrebbero quindi apportare un ulteriore contributo realizzando l’obiettivo 2 sull’istruzione.</p>
      <p sl="el">Con una collaborazione efficace, le autorità locali possono contribuire a costruire e mantenere un numero sufficiente di scuole, a mettere a disposizione personale docente preparato e servizi di trasporto e mensa gratuiti per gli scolari, affinché tutti i bambini abbiano la possibilità concreta di frequentare la scuola. Possono altresì contribuire alla lotta contro il lavoro minorile, in quanto, in linea di principio, è più semplice e più efficace controllare l’industria e l’agricoltura, dove lo sfruttamento dei bambini e dei ragazzi è più frequente, a livello locale, benché questo sia un problema altrettanto grave a livello globale – una piaga che dobbiamo contrastare.</p>
    </intervention>
    <intervention id="4-047" speaker_id="34229" name="Атанас Папаризов" is_mep="True" mode="spoken">
      <p sl="it">от името на групата PSE . – Докладът на г-н Schapira, който заслужава нашите адмирации за обективността и задълбочеността, засяга изключително важен аспект на превръщането на политиката за развитие на Европейския съюз във фактор на растежа и социалния прогрес в развиващите се страни. С основание може да се очаква, че Европейският съюз като най-голям глобален донор, ще определя и стандартите за оказване на международна помощ, в това число и чрез пряко финансиране на бюджета на развиващите се страни.</p>
      <p sl="it">Двустранните споразумения за партньорство с подпомаганите страни, където подкрепата е вплетена в система от социално-икономически и политически мерки, съдейства за устойчивото демократично развитие на тези страни и води до намаляване на бедността и спазване на човешките права и правата на малцинствата. Предимствата на тази помощ са свързани с прилагането на принципа на субсидиарността, т.е. решенията се вземат колкото се може по-близко до бенефициентите.</p>
      <p sl="it">Но разбира се, бюджетната помощ крие и някои рискове, които са свързани с корупцията и липсата на капацитет за финансово усвояване на средствата. Тези рискове в голяма степен се преодоляват, когато се разчита на по-голяма връзка с местните власти, когато се отчита децентрализацията в управлението на съответната развиваща се страна.</p>
      <p sl="it">България съвсем отскоро е член на Европейския съюз и не би могла да дава съвети как да се организира европейската помощ за развитие, но направеното в нашата страна може да се има предвид при търсенето на аналогии при използване най-ефективно на средствата на Общността. По мое мнение, особено би бил полезен нашият опит при създаването на регионални асоциации на общините, които подпомагат регионалните власти при разработването и прилагането на регионални програми за развитие. Това особено може да се използва при прилагането на общата бюджетна подкрепа.</p>
      <p sl="it">Що се отнася до секторната бюджетна подкрепа, ние също имаме определен опит, предимно при използването на средствата по програма САПАРД, където се разчита на подкрепата на браншови асоциации и неправителствени организации. Важно е при секторната подкрепа да се отчитат и мненията на потребителите и техните обединения.</p>
      <p sl="it">Още веднъж, докладът заслужава нашата адмирация и предполагам, че Комисията, на основа на препоръките в т. 18, ще направи необходимото, за да подкрепи асоциации на местните власти при използването на бюджетна помощ.</p>
    </intervention>
    <intervention id="4-048" speaker_id="28205" name="Jean Marie Beaupuy" is_mep="True" mode="spoken">
      <p sl="fr">a nome del gruppo ALDE. – Signor Presidente, signora Commissario, onorevoli colleghi, in primo luogo desidero ringraziare l’onorevole Schapira per la relazione che ha preparato, la quale dovrebbe spianare la strada a progressi molto positivi nella nostra politica di sviluppo. In altri termini, sono convinto che questo documento ci metterà effettivamente in condizione di agire in maniera più efficace. Dopo tutto, che senso ha fissare obiettivi generosi – spesso di portata generale – e disporre di notevoli risorse finanziarie se poi non si ottengono risultati concreti ed efficaci?</p>
      <p sl="fr">Le autorità locali – come la relazione Schapira spiega molto bene – rappresentano l’interfaccia operativa capace di fornire in loco soluzioni reali ai problemi dei cittadini di quei paesi, quali l’approvvigionamento di acqua potabile, la sanità, l’istruzione, i trasporti pubblici e i disagi sociali. Tra questi, purtroppo, numerosi problemi, massima attenzione va riservata a quelli riguardanti la sanità. Sul territorio, le autorità più idonee a trovare soluzioni sono quelle locali, però hanno a disposizione i mezzi necessari per fornire a questi diversi problemi le soluzioni giuste? Solo raramente, perché non possiedono le risorse finanziarie o l’esperienza o gli strumenti che servono per dare attuazione alle soluzioni individuate.</p>
      <p sl="fr">Grazie a questo documento, sono convinto che potremo mettere a disposizione le necessarie risorse finanziarie e le adeguate competenze intellettuali. Anche a tale proposito mi auguro che le procedure di buone pratiche che abbiamo attuato a livello europeo con URBAN, l’intergruppo aree urbane e politiche abitative, saranno rese effettivamente disponibili per tutti gli attori locali.</p>
      <p sl="fr">Su questo punto così importante ritengo altresì che la crescente esperienza che abbiamo acquisito con i Fondi strutturali, soprattutto nelle aree urbane, rappresenterà un grande vantaggio. Inoltre, in qualità di coordinatore del mio gruppo in seno alla commissione per lo sviluppo regionale e di presidente dell’intergruppo aree urbane e politiche abitative, vorrei dire che, se l’80 per cento della popolazione dell’Unione europea vive nelle città, la crescita demografica delle aree urbane in tutti i paesi in via di sviluppo registra ritmi velocissimi, e soltanto gli attori locali saranno concretamente in grado di trovare le soluzioni giuste che sono richieste a livello locale.</p>
      <p sl="fr">Tali soluzioni giuste saranno il risultato di una nuova forma di governance : in particolare, i sindaci delle autorità locali dovranno essere operativi sia esercitando i loro legittimi poteri sia promuovendo e stimolando tutte le attività connesse con la gestione dei rifiuti, l’approvvigionamento idrico, la sanità e così via. Proprio a questo riguardo, il sostegno che saremo di grado di fornire alle autorità locali consentirà loro sia di essere operative dal punto di vista dei loro compiti istituzionali sia di svolgere appieno il loro ruolo di promotori.</p>
      <p sl="fr">Signora Commissario, insieme ai nostri colleghi e ai membri della Commissione europea, auspico un pieno coinvolgimento delle varie direzioni generali interessate, affinché questa operazione possa concludersi con successo. I nostri paesi si attendono da noi che ci attiviamo a tale scopo, e invero abbiamo gli strumenti necessari per soddisfare le loro richieste. I risultati tangibili devono essere pari alle loro aspettative.</p>
      <a text="(Applausi)"/>
    </intervention>
    <intervention id="4-049" speaker_id="28374" name="Wiesław Stefan Kuc" is_mep="True" mode="spoken">
      <p sl="pl">a nome del gruppo UEN. – Signor Presidente, il ruolo delle autorità locali nella soluzione dei problemi delle comunità urbane e rurali non può essere messo in discussione. Dobbiamo pertanto essere soddisfatti che tutti i documenti esaminati dal relatore considerino le autorità locali quali attori pienamente coinvolti nel processo di sviluppo, ne riconoscano le capacità e sottolineino la loro importanza e il loro ruolo decisivo per il raggiungimento di diversi obiettivi. Peccato, però, che questo quadro così accattivante non si sia tradotto in realtà.</p>
      <p sl="pl">Quasi nessuno degli attori interessati, compresi sia gli Stati sia le organizzazioni, ha fatto tesoro dell’esperienza delle autorità locali per dare soluzioni concrete a problemi locali. La loro esperienza non è stata sfruttata in sede di pianificazione o di attuazione dell’economia sociale. E’ noto che le autorità locali sono diffuse su tutto il territorio, il che consente loro di praticare una politica di prossimità e di comunicare quotidianamente le aspettative delle loro comunità. Altrettanto noto è che le autorità locali hanno la capacità di affrontare problemi locali e che la loro partecipazione può contribuire al rafforzamento della democrazia locale. Ciononostante, continuiamo a fare affidamento sulle amministrazioni dei governi centrali.</p>
      <p sl="pl">Dobbiamo attingere quanto prima alla nostra esperienza e alle nostre convinzioni sostenendo le attività delle autorità locali e mettendole in condizione di svolgere il loro legittimo ruolo. Credo che l’eccellente relazione dell’onorevole Schapira fornirà un contributo sostanziale in tal senso.</p>
    </intervention>
    <intervention id="4-050" speaker_id="4453" name="Luisa Morgantini" is_mep="True" mode="spoken">
      <p sl="it">a nome del gruppo GUE/NGL . – Signor Presidente, onorevoli colleghi, do pieno sostegno alla relazione Schapira – come del resto ha fatto anche tutta la commissione per lo sviluppo – sostegno perché riconosce il ruolo fondamentale delle autorità locali per politiche di sviluppo efficaci, efficienti e partecipative e concretamente funzionali alla lotta contro la povertà e al diritto allo sviluppo umano per tutti e tutte, esempi sono già innumerevoli.</p>
      <p sl="it">Nel corso di questi ultimi anni la Comunità ha riconosciuto nelle sue strategie l’indispensabile contributo che le autorità locali e le autorità civili di tutto il mondo hanno saputo realizzare, con dedizione e creatività, facendo diventare la democrazia quello che dovrebbe essere: una pratica in cui i cittadini sul loro territorio, e non solo, sono protagonisti.</p>
      <p sl="it">Ora bisogna rendere gli attori della cooperazione decentralizzata, autorità locali in primis, non solo gestori di fondi e progetti, che sono comunque da accrescere anche finanziariamente, bensì attori capaci di incidere politicamente nella definizione ed applicazione della politica e della cooperazione allo sviluppo dell’UE, garantendo, insieme alle ONG e altri attori non statali, rappresentanza e consultazioni permanenti degli organismi delle politiche di sviluppo dell’UE per un dialogo strutturato in Europa e nei paesi partner. Con questa relazione il Parlamento è in piena coerenza con le sue funzioni e i valori di fondo dell’UE.</p>
    </intervention>
    <intervention id="4-051" speaker_id="28427" name="Alessandro Battilocchio" is_mep="True" mode="spoken">
      <p sl="it">Signor Presidente, onorevoli colleghi, sono sindaco ormai da oltre sei anni di una cittadina a nord di Roma e conosco bene quanto ogni realtà locale abbia problematiche particolari che raramente possono essere affrontate in modo incisivo da programmi di livello nazionale o regionale. Favorire i gemellaggi con i paesi terzi potrebbe essere una forma efficace, per esempio, per diffondere buone prassi anche a livello territoriale.</p>
      <p sl="it">Come relatore per la commissione per lo sviluppo sullo Strumento di finanziamento per i diritti umani ho insistito fortemente sul valore aggiunto che le comunità locali rappresentano per lo sviluppo dei paesi terzi. Solo i diretti interessati, i cittadini più a contatto con i bisogni e le necessità di ogni singola comunità, possono conoscere appieno le proprie problematiche e soprattutto, se necessario, in collaborazione gli esperti europei ed internazionali, intervenire con azioni concrete</p>
      <p sl="it">In particolare nei paesi in balia di governi corrotti o instabili, un approccio che ponga le autorità locali al centro delle azioni di sviluppo finanziate dalla comunità internazionale permetterebbe, a mio avviso, di mettere in pratica azioni più rapide e concrete, con minor dispendio di risorse economiche e di competenze.</p>
      <p sl="it">E’ importante che la Commissione, come effettivamente avviene con il nuovo Strumento per lo sviluppo e in generale, i donor internazionali, riconoscano la società civile e le autorità locali come partner politici nelle sfide contro la povertà e per lo sviluppo economico e sociale. Ma questo riconoscimento teorico deve trovare riscontro nella pratica, attraverso linee di finanziamento dirette sempre più consistenti.</p>
      <p sl="it">Ho sostenuto nei giorni scorsi una campagna per la corresponsabilità nella concessione di prestiti ai governi, affinché il flusso di finanziamenti, che in nome dello sviluppo entrano nelle disponibilità dei governi beneficiari, venga gestito con la piena approvazione dei rappresentanti eletti dai cittadini interessati. Se trent’anni di cooperazione allo sviluppo non hanno ancora dato i risultati attesi, è forse necessario a questo punto riconoscere gli errori ed effettuare un cambiamento di rotta finché si è ancora in tempo.</p>
    </intervention>
    <intervention id="4-052" speaker_id="4470" is_mep="True" mode="spoken" role="Presidente">
      <p sl="unknown">Le auguro tutto il successo possibile per la sua attività di sindaco.</p>
    </intervention>
    <intervention id="4-053" speaker_id="28112" name="Gay Mitchell" is_mep="True" mode="spoken">
      <p sl="en">Signor Presidente, desidero complimentarmi con l’onorevole Schapira per il lavoro svolto in qualità di relatore e con l’onorevole Mavrommatis per il suo ruolo di relatore ombra. Credo che la relazione sia una parte importante dell’attività della commissione per lo sviluppo.</p>
      <p sl="en">Ho avuto l’onore di essere relatore sullo strumento di cooperazione allo sviluppo: invero uno strumento alquanto controverso, sul quale siamo riusciti a trovare un accordo solo dopo due anni. In quella circostanza abbiamo insistito sulla necessità che sia riconosciuto il ruolo dei poteri locali – e così è stato. Ora dobbiamo garantire, nell’ambito della nuova procedura di attuazione concordata tra i quattro partiti rappresentati nella commissione per lo sviluppo, che le autorità locali siano pienamente coinvolte nel processo di consultazione e nell’utilizzazione degli aiuti allo sviluppo, e che gli auspici del Parlamento non siano considerati alla stregua di pii desideri ma che lo strumento di cooperazione allo sviluppo sia visto come la manifestazione della volontà politica di quest’Assemblea.</p>
      <p sl="en">In secondo luogo, non dobbiamo restringere la partecipazione delle autorità locali a quelle dei paesi in via di sviluppo. In quanto ex sindaco di Dublino, consentitemi di parteciparvi la mia esperienza di responsabile della maggiore autorità locale d’Irlanda. Nel consiglio municipale di Dublino, ad esempio, abbiamo un’enorme risorsa: ingegneri che sanno come procurare acqua potabile, smaltire liquami, costruire strade e banchine e ogni genere di cose, e credo che non solo la città di Dublino ma anche tutte le contee d’Irlanda e tutte le diverse autorità locali dell’Unione europea potrebbero mettere a disposizione del mondo in via di sviluppo le loro risorse. Dovremmo pensare a come gemellare le nostre autorità locali con quelle dei paesi in via di sviluppo. So che molte persone capaci e competenti che lavorano per le autorità locali dell’Unione europea sarebbero contente di dar prova delle loro capacità fornendo al mondo in via di sviluppo acqua potabile e altre cose utili. Chiedo alla Commissione di tradurre in pratica quest’idea, coinvolgendo non soltanto le autorità locali dei paesi in via di sviluppo ma anche quelle dei nostri paesi affinché mettano le risorse di cui dispongono al servizio del mondo in via di sviluppo. Propongo quest’idea alla Commissione nell’auspicio che ne tenga conto.</p>
    </intervention>
    <intervention id="4-054" speaker_id="28392" name="Józef Pinior" is_mep="True" mode="spoken">
      <p sl="pl">Signor Presidente, gli enti locali sono attori d’importanza decisiva nel campo dello sviluppo, perché contribuiscono a promuovere e coordinare l’attività degli operatori economici e sociali a livello locale.</p>
      <p sl="pl">Il coinvolgimento delle autorità locali nella politica di sviluppo è necessario per raggiungere gli Obiettivi di sviluppo del Millennio e per garantire il buon governo. Le autorità locali hanno un’esperienza ultratrentennale in tutti i campi dello sviluppo. Non dobbiamo dimenticare che i bilanci dei governi locali sono in costante crescita. Le autorità locali formano una rete globale di solidarietà che abbraccia il mondo intero. Sono più vicine alle aree locali sia del governo centrale sia dei donatori internazionali, e possono in questo modo avere il polso dell’impatto locale delle strategie nazionali e internazionali di sviluppo.</p>
      <p sl="pl">Desidero esprimere al relatore, onorevole Schapira, il mio apprezzamento per la sua relazione, che tiene conto di molti aspetti del rapporto tra le autorità locali e la cooperazione allo sviluppo. La relazione del Parlamento coniuga la sessantennale esperienza della cooperazione europea tra le città con la politica di sviluppo nell’odierna civiltà globale.</p>
      <p sl="pl">Vorrei sottolineare il fatto che nella nostra relazione invitiamo la Commissione a istituire un osservatorio mondiale per la democrazia e la decentralizzazione a livello locale, in partenariato con le organizzazioni delle autorità locali, che ci permetterà di definire una cartografia mondiale della governance locale e di recensire i progetti, gli attori e i bilanci a disposizione delle autorità locali in tutto il mondo. Tale osservatorio favorirà il coordinamento, la coerenza e la sinergia tra i diversi partner del governo locale.</p>
    </intervention>
    <intervention id="4-055" speaker_id="4338" name="Thierry Cornillet" is_mep="True" mode="spoken">
      <p sl="fr">Signor Presidente, mi associo alle congratulazioni già espresse all’onorevole Schapira per la sua eccellente relazione, nella quale egli pone l’accento, più d’ogni altra cosa, sul ruolo essenziale che le autorità locali devono svolgere nel campo dello sviluppo in considerazione della loro vicinanza e della loro capacità di dialogo con le popolazioni locali, nonché della loro conoscenza del territorio.</p>
      <p sl="fr">In tutto il mondo un dato è certo: la regione, in qualunque modo si chiami – provincia, governatorato, dipartimento o, più semplicemente, il livello interstatale più basso –, viene sempre più riconosciuta come un’entità significativa in materia di pianificazione territoriale e di sviluppo. Inoltre, in molti paesi le stesse aree urbane sono organizzate come regioni.</p>
      <p sl="fr">Le regioni sono quindi già ora partner irrinunciabili. Va ricordato che, ad esempio, ogni anno le regioni francesi finanziano con 35 milioni di euro le regioni francofone di tutto il mondo.</p>
      <p sl="fr">Per questo motivo, la settimana scorsa a Marsiglia è stata istituita un’organizzazione internazionale delle regioni. Volevo rendere di pubblico dominio questa informazione e comunicarvela. In altri termini, 12 reti internazionali che riuniscono regioni di cinque continenti, indipendentemente dalle loro caratteristiche – francofone, periferiche, marittime o d’altro tipo –, si stanno organizzando in una rete per formare il Forum mondiale delle regioni. Signora Commissario, ora si aspettano un segnale dall’Unione europea per poter avere accesso a finanziamenti internazionali diretti, per poter partecipare alla definizione dei programmi nazionali integrati e al Fondo europeo di sviluppo, ovvero per avere il diritto ai programmi che saranno i loro.</p>
    </intervention>
    <intervention id="4-056" speaker_id="28389" name="Zbigniew Krzysztof Kuźmiuk" is_mep="True" mode="spoken">
      <p sl="pl">Signor Presidente, voglio dire anzi tutto che sono favorevole al messaggio chiave contenuto nella relazione dell’onorevole Schapira, ossia che l’Unione europea deve collaborare con le autorità locali per favorire lo sviluppo dei paesi dell’Africa, dei Caraibi e del Pacifico.</p>
      <p sl="pl">Pertanto, in primo luogo è necessario rafforzare il potenziale delle autorità locali nei paesi ACP, perché solo autorità locali forti sono in grado di assumersi la responsabilità di fornire servizi pubblici essenziali. In secondo luogo, è fondamentale che le autorità locali siano capaci di fornire i servizi più importanti per lo sviluppo umano, come l’istruzione, l’assistenza medica e la cultura, nonché di soddisfare le esigenze quotidiane di base, compreso l’approvvigionamento idrico, lo smaltimento dei rifiuti e i trasporti pubblici.</p>
      <p sl="pl">In terzo luogo, è necessario che una quota significativa degli aiuti di bilancio UE destinati ai paesi in via di sviluppo sia assegnata direttamente alle autorità locali, d’intesa con i governi centrali, perché solo così si aumenterà l’efficacia degli aiuti e si ridurranno sia la corruzione sia la burocrazia.</p>
      <p sl="pl">In quarto luogo, è necessario sostenere la riorganizzazione dei sistemi di finanziamento delle autorità locali per consentire ai loro bilanci di generare risorse finanziarie proprie da destinare allo sviluppo e per promuoverne l’indipendenza finanziaria.</p>
    </intervention>
    <intervention id="4-057" speaker_id="28325" name="Sylwester Chruszcz" is_mep="True" mode="spoken">
      <p sl="pl">Oggi ci occupiamo delle autorità locali e della cooperazione allo sviluppo a livelli di potere diversi.</p>
      <p sl="pl">E’ indubbio che il livello delle autorità locali è senz’altro quello in cui vengono affrontate quotidianamente questioni rilevanti per i cittadini e le comunità locali, sia in Europa che nel resto del mondo. Penso a molte questioni diverse tra loro, spesso legate a circostanze specifiche. Gli enti locali sono attori decisivi nel campo dello sviluppo perché contribuiscono a motivare e coordinare gli operatori economici e sociali a livello locale.</p>
      <p sl="pl">Il mio paese, la Polonia, registra uno sviluppo sempre più dinamico delle comunità locali. Ne ho avuto la prova durante una recente visita nelle municipalità di Choszczno e Łobez nel voivodato della Pomerania occidentale. C’è d’augurarsi che tanto in Europa quanto nei paesi in via di sviluppo l’Unione europea, i suoi programmi per lo sviluppo e la sua normativa in materia possano stimolare la crescita economica delle comunità locali, invece di ostacolarla con una burocrazia eccessiva e con leggi inadeguate.</p>
    </intervention>
    <intervention id="4-058" speaker_id="33964" name="Roberta Alma Anastase" is_mep="True" mode="spoken">
      <p sl="it">În intervenţia mea doresc să subliniez, încă o dată, importanţa Parlamentului European în ceea ce priveşte sprijinirea comunităţilor locale şi asigurarea afirmării rolului acestora în contextul realizării Obiectivelor de Dezvoltare ale Mileniului. Parlamentul European, care îşi găseşte legitimitatea în votul direct, secret şi liber exprimat al cetăţenilor europeni, trebuie să fie forul care exprimă cel mai fidel mod aşteptările şi necesităţile acestora. Este, într-adevăr, rolul Comisiei de a gestiona problemele referitoare la dezvoltarea la nivel macro-european. Această dezvoltare, însă, nu poate fi realizată ignorându-se problematicile, experienţele şi tradiţiile existente la nivel micro, la nivel de comunitate locală. Este rolul nostru de Parlament să punem în vedere Comisiei să-şi ajusteze politicile şi programele în funcţie de cele de mai sus.</p>
      <p sl="it">Dezvoltarea Europei este alcătuită dintr-un puzzle de dezvoltări specifice fiecărei colectivităţi locale. A ignora aceste colectivităţi înseamnă a iniţia un proces de dezvoltare artificială care nu va corespunde niciodată realităţilor locale. În plus, ignorarea unor aspecte sensibile ce ţin de o anumită moştenire culturală, de un filon tradiţional specific, va conduce la respingerea de către comunităţile locale a soluţiilor de dezvoltare propuse la nivel european. Tot comunităţile locale sunt cele îndrituite să analizeze existenţa resurselor umane şi materiale pentru punerea în aplicare a Obiectivelor de Dezvoltare ale Mileniului.</p>
      <p sl="it">În concluzie, permiteţi-mi să afirm că este rolul şi obligaţia Parlamentului European de a veghea la crearea şi desăvârşirea unei construcţii europene care să utilizeze experienţa şi acquis-ul local.</p>
    </intervention>
    <intervention id="4-059" speaker_id="28268" name="Danutė Budreikaitė" is_mep="True" mode="spoken">
      <p sl="lt">Nell’attuazione degli Obiettivi di sviluppo del Millennio sono coinvolte, di norma, due parti: coloro che danno gli aiuti e coloro che li ricevono. L’Unione europea concede i propri aiuti se vengono soddisfatti determinati requisiti, il più importante dei quali è il buon governo.</p>
      <p sl="lt">La Commissione europea ha sempre avuto un atteggiamento prudente riguardo al ruolo degli enti locali nel campo della politica di sviluppo, cercando di mantenere buone relazioni diplomatiche con i paesi terzi e di versare a quei paesi i fondi loro destinati quanto prima possibile, poiché i negoziati con le autorità locali sono molto lunghi e, a mio parere, difficili.</p>
      <p sl="lt">La collaborazione decentralizzata che si comincia ad attuare nei paesi in via di sviluppo, come previsto dalla Convenzione di Lomé, offre l’occasione di specificare le modalità di applicazione degli aiuti allo sviluppo attraverso la collaborazione non solo tra due paesi, ma anche con il coinvolgimento degli enti locali. In tal modo si dà ai paesi beneficiari l’opportunità di sfruttare gli aiuti per risolvere i problemi specifici della popolazione locale.</p>
      <p sl="lt">Penso tuttavia che le autorità locali dovrebbero partecipare in maniera più incisiva alla gestione del loro paese, collaborando attivamente e regolarmente con il governo centrale. E’ irrealistico pensare che un paese possa svilupparsi sul piano economico e sociale in assenza di rapporti bilaterali tra gli enti locali e il governo centrale.</p>
      <p sl="lt">L’accordo di Cotonou stabiliva che le istituzioni locali sarebbero state invitate a partecipare alla definizione della politica di sviluppo. Occorre pertanto esigere che il governo centrale si attenga all’accordo e, in caso di violazione delle disposizioni in esso contenute, prevedere la possibilità che la fornitura degli aiuti sia rimessa in discussione.</p>
      <p sl="lt">A mio parere, non spetta alla Commissione europea risolvere specifici problemi di gestione locale nei paesi terzi: non ne ha i mezzi. E’ invece suo compito vigilare sull’impiego degli aiuti che fornisce.</p>
      <p sl="lt">Nutro perplessità quanto all’efficacia di un osservatorio mondiale per la democrazia e la decentralizzazione a livello locale. Ci sono troppi paesi, strutture di gestione, culture, usi e costumi diversi tra loro. Ciascun paese deve scegliere il suo personale metodo di collaborazione tra i diversi livelli di governo.</p>
    </intervention>
    <intervention id="4-060" speaker_id="photo_generic" name="Neelie Kroes" is_mep="True" mode="spoken">
      <p sl="en">Membro della Commissione. – Signor Presidente, onorevoli deputati, la Commissione accoglie con favore questa relazione e condivide la sua analisi dell’importante ruolo che le autorità locali possono svolgere nella cooperazione per lo sviluppo. Il loro contributo è fondamentale ai fini del raggiungimento degli Obiettivi di sviluppo del Millennio in materia di buon governo e di una migliore appropriazione delle strategie di cooperazione allo sviluppo.</p>
      <p sl="en">Per i medesimi motivi, la Commissione appoggia i poteri locali attraverso strumenti geografici e tematici e coinvolge le autorità locali nello stesso processo di programmazione. La Commissione è impegnata a migliorare ulteriormente il loro grado di partecipazione, e a tale proposito siamo grati al Parlamento per il suo sostegno.</p>
      <p sl="en">Avete inoltre proposto una serie di idee interessanti, come quella dei gemellaggi, che porterò senz’altro all’attenzione del Commissario Michel affinché le valuti più da vicino.</p>
    </intervention>
    <intervention id="4-061" speaker_id="4470" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">La votazione si svolgerà alle 12.00.</p>
      <p sl="unknown">Dichiarazioni scritte (articolo 142 del Regolamento)</p>
    </intervention>
    <intervention id="4-062" speaker_id="28199" name="Gábor Harangozó" is_mep="True" mode="written">
      <p sl="it">In primo luogo desidero esprimere il mio sincero apprezzamento per i contenuti della relazione d’iniziativa dell’onorevole Pierre Schapira sull’importanza del ruolo delle autorità locali ai fini del raggiungimento degli obiettivi della cooperazione per lo sviluppo. Considerata l’ampia gamma di finalità previste nel quadro degli Obiettivi di sviluppo del Millennio, e visti i ritardi nell’attuazione di questi ultimi, la relazione assume grande rilevanza nell’ottica di favorire la partecipazione delle autorità locali in quanto partner irrinunciabili in tutte le fasi del processo di cooperazione, allo scopo di raggiungere tali obiettivi. In linea con il principio di sussidiarietà, gli attori locali sono i partner migliori per garantire che gli aiuti allo sviluppo siano adeguati ai bisogni reali delle comunità locali, il cui ruolo, finora, è stato eccessivamente limitato, nonostante la politica abbia da lungo tempo riconosciuto il valore aggiunto che esse possono conferire alle politiche di sviluppo. In proposito, sono estremamente favorevole anche alla proposta di istituire un osservatorio internazionale per la democrazia e la decentralizzazione a livello locale, incaricato di vigilare sui progressi compiuti in merito alla partecipazione delle autorità locali sia nell’attuazione dei progetti sia nell’elaborazione delle politiche di sviluppo.</p>
    </intervention>
    <intervention id="4-063" speaker_id="28280" name="Filip Kaczmarek" is_mep="True" mode="written">
      <p sl="it">Ringrazio il relatore, onorevole Schapira, per l’importante progetto che ci ha sottoposto. E’ indubbio che le autorità locali hanno un ruolo molto importante nella cooperazione per lo sviluppo. Questo vale sia per i paesi che forniscono gli aiuti sia per i paesi che li ricevono.</p>
      <p sl="it">Il motivo di ciò è che le autorità locali sono più vicine alla gente, conoscono meglio i bisogni delle comunità locali nonché i problemi sociali, economici e quelli collegati alle infrastrutture. Pertanto, se gestiti dalle autorità locali, gli aiuti allo sviluppo possono essere più efficaci. Dovremmo profittare più spesso di queste caratteristiche delle autorità locali e apprezzarne le capacità. Inoltre, il rafforzamento degli enti locali dei paesi in via di sviluppo può di per sé contribuire a ridurre la povertà e l’ingiustizia. Vale quindi la pena di appoggiare lo sviluppo delle autorità locali e, anzi, di investire sulle iniziative in tal senso.</p>
      <p sl="it">Condivido l’idea che le autorità locali dovrebbero ricevere le risorse finanziare necessarie per poter svolgere un ruolo adeguato ai fini del raggiungimento degli Obiettivi di sviluppo del Millennio. Molti enti locali, specialmente quelli dei nuovi Stati membri, non sono in grado di finanziare simili attività con i propri bilanci. Inoltre, le autorità locali possono procurarsi il sostegno di altri attori locali, come le università, le ONG e le imprese. Questo serve a stimolare la partecipazione dei cittadini alla vita pubblica in generale e, più in particolare, il loro coinvolgimento nella cooperazione allo sviluppo. Molte grazie.</p>
    </intervention>
  </section>
  <section id="creitem5" title="5. Turno di votazioni">
    <intervention id="4-066" speaker_id="1253" is_mep="True" mode="spoken" role="Presidente">
      <p sl="unknown">L’ordine del giorno reca il turno di votazioni.</p>
      <a text="(Per i risultati e ulteriori dettagli sulle votazioni: cfr. Processo verbale)"/>
    </intervention>
  </section>
  <section id="creitem6" title="5.1. Nomina nelle delegazioni interparlamentari (votazione)"/>
  <section id="creitem7" title="5.2. Azione comunitaria in materia di assistenza sanitaria transfrontaliera (votazione)"/>
  <section id="creitem8" title="5.3. Caccia illegale di uccelli a Malta (votazione)">
    <intervention id="4-071" speaker_id="28123" name="Louis Grech" is_mep="True" mode="spoken">
      <p sl="en">Signor Presidente, per motivi di chiarezza, desidero aggiungere l’espressione “all’epoca” dopo la parola “Commissione”, in modo tale che l’emendamento n. 7 reciti: “rileva che prima dell’adesione all’Unione europea, il governo maltese aveva asserito di aver negoziato con la Commissione europea una deroga sulla pratica venatoria primaverile; deplora che, malgrado altre forze politiche e segmenti della società civile a Malta abbiano messo in discussione le asserzioni del governo maltese, la Commissione, all’epoca, abbia optato per non pronunciarsi in merito, dando luogo a una situazione potenzialmente ambivalente”.</p>
    </intervention>
    <intervention id="4-073" speaker_id="28120" name="Simon Busuttil" is_mep="True" mode="spoken">
      <p sl="en">Signor Presidente, il nostro gruppo desiderava richiedere una votazione per appello nominale sull’emendamento n. 12 ma, sfortunatamente, non è riuscito a farlo in tempo utile. Chiedo pertanto all’Assemblea di permettere una votazione per appello nominale sull’emendamento n. 12, nonostante la nostra richiesta non sia stata presentata per tempo. Sono sicuro che la collega Frassoni non avrà nulla da obiettare.</p>
      <a text="(Si ride)"/>
    </intervention>
  </section>
  <section id="creitem9" title="5.4. Relazioni euromediterranee (votazione)">
    <intervention id="4-077" speaker_id="1065" name="Pasqualina Napoletano" is_mep="True" mode="spoken">
      <p sl="it">Signor presidente, credo che il collega Tannock abbia ritirato il suo emendamento a favore di un emendamento orale che – mi riferisco al paragrafo 21 del testo francese – reciterebbe cosi: alla frase “aucun cas refouler une personne ” si propone di aggiungere “demandeur d’asile vers un état où elle risque … ”.</p>
      <p sl="it">Signor Presidente, con l’occasione invito il mio gruppo a votare a favore del testo finale perché sulla lista di voto c’è stato un errore.</p>
    </intervention>
    <intervention id="4-078" speaker_id="4521" name="Charles Tannock" is_mep="True" mode="spoken">
      <p sl="en">Signor Presidente, non ho ritirato l’emendamento che ho presentato, ma sarei disposto a farlo se tale emendamento orale venisse modificato con l’aggiunta di un’espressione simile a “per il periodo durante il quale le autorità esaminano il caso dei richiedenti asilo”, perché altrimenti questi ultimi potrebbero restare nei nostri paesi a oltranza.</p>
    </intervention>
  </section>
  <section id="creitem10" title="5.5. Creazione della zona di libero scambio euromediterranea (votazione)">
    <intervention id="4-082" speaker_id="36396" name="Gianluca Susta" is_mep="True" mode="spoken">
      <p sl="it">Signor Presidente, chiederei la sostituzione delle parole “by extending ” con “by considering ” rispetto al testo che era stato consegnato.</p>
    </intervention>
  </section>
  <section id="creitem11" title="5.6. Bosnia-Erzegovina (votazione)"/>
  <section id="creitem12" title="5.7. Rispetto della Carta dei diritti fondamentali nelle proposte legislative della Commissione (votazione)">
    <intervention id="4-087" speaker_id="2053" name="Johannes Voggenhuber" is_mep="True" mode="spoken" role="relatore">
      <p sl="de">Signor Presidente, poco prima della votazione, la mia attenzione è stata attirata da un problema di facilissima soluzione. Il paragrafo 15 recita: “intende modificare l’articolo 34 del suo regolamento”. Poiché abbiamo bisogno di una maggioranza diversa per il Regolamento interno rispetto a quella necessaria per questa votazione, molti deputati ritengono che il termine “intende” sia troppo forte.</p>
      <p sl="de">Pertanto suggerirei di modificare il paragrafo 15 nel seguente modo: “considera la possibilità di modificare il suo Regolamento”. Spero che anche il gruppo PPE-DE accetti di apportare questa modifica al Regolamento.</p>
    </intervention>
  </section>
  <section id="creitem13" title="5.8. Negoziato di un accordo di associazione tra l’Unione europea e l’America centrale (votazione)"/>
  <section id="creitem14" title="5.9. Negoziato di un accordo di associazione tra l’Unione europea e la Comunità andina (votazione)">
    <intervention id="4-095" speaker_id="28278" name="Luis Yañez-Barnuevo García" is_mep="True" mode="spoken" role="relatore">
      <p sl="es">Signor Presidente, d’intesa con diversi gruppi, desidero presentare un emendamento orale volto a sostituire, nella prima riga del paragrafo 1, lettera b, “l’obiettivo”, con l’espressione: “gli obiettivi” e a sostituire “consiste nella progressiva liberalizzazione degli scambi commerciali” con la frase “dovrebbero essere l’istituzione per tempo di una zona di libero scambio avanzata”.</p>
    </intervention>
    <intervention id="4-097" speaker_id="28278" name="Luis Yañez-Barnuevo García" is_mep="True" mode="spoken" role="relatore">
      <p sl="es">Signor Presidente, desidero presentare un emendamento orale che, alla seconda riga del paragrafo 1, lettera s, dopo “liberalizzazione progressiva e reciproca degli scambi commerciali in”, introduca, in sostituzione di “condizioni di concorrenza”, l’espressione “condizioni di giustizia e reciproco beneficio sulla base di complementarietà e solidarietà”.</p>
      <p sl="es">Propongo anche di concludere lo stesso paragrafo con le parole “relazioni economico-commerciali tra le parti”.</p>
    </intervention>
    <intervention id="4-099" speaker_id="28278" name="Luis Yañez-Barnuevo García" is_mep="True" mode="spoken" role="relatore">
      <p sl="es">Il presente emendamento orale intende sostituire “ZLS” al paragrafo 1, lettera u, con l’espressione: “zona euro-latinoamericana di associazione globale interregionale”.</p>
    </intervention>
    <intervention id="4-101" speaker_id="28278" name="Luis Yañez-Barnuevo García" is_mep="True" mode="spoken" role="relatore">
      <p sl="es">Il presente emendamento orale intende sostituire “ZLS” nel paragrafo 1, lettera v, con l’espressione: “zona euro-latinoamericana di associazione globale interregionale”.</p>
    </intervention>
    <intervention id="4-103" speaker_id="28278" name="Luis Yañez-Barnuevo García" is_mep="True" mode="spoken" role="relatore">
      <p sl="es">Signor Presidente, questo è l’ultimo degli emendamenti orali e intende sostituire “ZLS” nel paragrafo 1, lettera x, con l’espressione: “zona euro-latinoamericana di associazione globale interregionale”.</p>
    </intervention>
  </section>
  <section id="creitem15" title="5.10. Persone scomparse a Cipro (votazione)">
    <intervention id="4-106" speaker_id="1253" is_mep="True" mode="spoken" role="Presidente">
      <p sl="unknown">Posso richiamare la vostra attenzione sul fatto che anche gli onorevoli Resetarits e Triantaphyllides hanno firmato questa proposta di risoluzione? L’onorevole Resetarits, a nome del gruppo dell’Alleanza dei Democratici e dei Liberali per l’Europa e l’onorevole Triantaphyllides, a nome del gruppo confederale della Sinistra unitaria europea/Sinistra verde nordica.</p>
    </intervention>
    <intervention id="4-107" speaker_id="23730" name="Panayiotis Demetriou" is_mep="True" mode="spoken">
      <p sl="en">Signor Presidente, mi permetta di informarla che oggi abbiamo tra noi i tre membri del Comitato per le persone scomparse a Cipro: Christophe Girod, Presidente del Comitato, in rappresentanza dell’ONU, Gülden Plümer Küçük, in rappresentanza dei turcociprioti, ed Elias Georgiades, in rappresentanza dei grecociprioti. Tutti i componenti del comitato sono qui per chiedere il nostro sostegno.</p>
      <a text="(Applausi)"/>
    </intervention>
  </section>
  <section id="creitem16" title="5.11. Vincoli insulari, naturali ed economici nel contesto della politica regionale (votazione)"/>
  <section id="creitem17" title="5.12. Poteri locali e cooperazione per lo sviluppo (votazione)">
    <intervention id="4-111" speaker_id="1253" is_mep="True" mode="spoken" role="Presidente">
      <p sl="unknown">Con questo si conclude il turno di votazioni.</p>
    </intervention>
  </section>
  <section id="creitem18" title="6. Dichiarazioni di voto">
    <intervention id="4-114" speaker_id="1403" name="David Martin" is_mep="True" mode="written">
      <p sl="en">Ho votato a favore di questa risoluzione e accolgo con favore l’iniziativa della Commissione di avviare una procedura di consultazione per definire il tipo di azione comunitaria più idoneo al fine predisporre un quadro regolamentare relativo agli aspetti transfrontalieri dell’assistenza sanitaria.</p>
    </intervention>
    <intervention id="4-116" speaker_id="28120" name="Simon Busuttil" is_mep="True" mode="spoken">
      <p sl="mt">Desidero spiegare il mio voto sulla risoluzione relativa alla pratica venatoria primaverile a Malta: ho votato contro la risoluzione perché ritenevo fosse superflua e sproporzionata. Non ce ne era assolutamente bisogno perché sono in corso discussioni tra la Commissione europea e le autorità maltesi su questo tema. La risoluzione è priva di senso, considerato che Malta ha compiuto grandi passi avanti nei confronti di coloro che trasgrediscono le normative venatorie. Inoltre, occorre tenere presente che, durante i negoziati di adesione tra Malta e l’Unione europea, la Commissione europea ha approvato (per iscritto e non a parole) un accordo in base al quale Malta potrebbe utilizzare una deroga per consentire la caccia primaverile.</p>
    </intervention>
    <intervention id="4-117" speaker_id="4242" name="Karin Scheele" is_mep="True" mode="spoken">
      <p sl="de">Signor Presidente, a differenza del precedente oratore, ritengo che questa risoluzione sulla caccia agli uccelli a Malta sia molto importante. Il Parlamento europeo ha già dimostrato in diverse occasioni che la protezione degli animali e il rispetto delle leggi comunitarie in materia sono per noi fondamentali. Questa risoluzione riveste pertanto un’importanza fondamentale, anche se abbiamo dovuto affrontare un forte vento contrario dall’altra ala dell’Assemblea.</p>
    </intervention>
    <intervention id="4-118" speaker_id="24087" name="Marcin Libicki" is_mep="True" mode="spoken">
      <p sl="pl">Signor Presidente, desidero dichiarare che ho votato a favore della risoluzione su Malta poiché i progressi registrati da parte del governo maltese sono stati esigui. Stiamo ancora assistendo all’uccisione di enormi quantità di uccelli a Malta: in quel paese stanno morendo molti milioni di uccelli, in violazione di tutti i fondamentali provvedimenti adottati dall’Unione europea.</p>
      <p sl="pl">Vorrei anche dichiarare che, durante la prima votazione per appello nominale, ho votato per errore per il paragrafo 2 della relazione Voggenhuber, ma in realtà volevo votare contro, per cui vi prego di prenderne nota.</p>
    </intervention>
    <intervention id="4-119" speaker_id="4537" name="Robert Atkins" is_mep="True" mode="written">
      <p sl="en">I conservatori britannici hanno votato contro questa risoluzione per motivi puramente procedurali. Riteniamo che questa risoluzione rappresenti un abuso procedurale. Il nostro voto non deve essere considerato come un’indicazione delle opinioni dei parlamentari conservatori britannici nel merito o comunque riguardo allo specifico caso in esame.</p>
    </intervention>
    <intervention id="4-120" speaker_id="1403" name="David Martin" is_mep="True" mode="written">
      <p sl="en">Ho votato a favore di questa risoluzione e appoggio un immediato divieto di ogni tipo di caccia illegale agli uccelli a Malta.</p>
    </intervention>
    <intervention id="4-121" speaker_id="4751" name="Bart Staes" is_mep="True" mode="written">
      <p sl="nl">La presentazione di questa risoluzione durante la seduta plenaria del Parlamento europeo avrebbe potuto essere facilmente evitata se Malta avesse semplicemente annullato la caccia primaverile e, così facendo, si fosse conformata alle disposizioni della direttiva sugli uccelli, ma essa continua a ignorare le innumerevoli iniziative parlamentari e i provvedimenti legali adottati dalla Commissione; inoltre sembra, ancora una volta, intenzionata a consentire ai suoi cacciatori di abbattere un gran numero di specie protette di uccelli migratori. Questi animali vengono uccisi soltanto per hobby dai cacciatori del luogo, un hobby che è sfuggito di mano, minacciando la diversità e la protezione delle specie di uccelli in tutta l’Unione europea. I rappresentanti dei cacciatori non si fanno scrupoli di chiamare fascisti coloro che si oppongono all’attività venatoria primaverile. Essi minacciano il proprio governo, i propri rappresentanti eletti e il proprio apparato di polizia con aggressività, e questo, nella nostra Unione, non può essere tollerato. Il governo maltese potrebbe sentirsi ferito da questa risoluzione, ma potrebbe anche sentirsi rinvigorito dal sostegno di tutta l’Europa quando adotterà provvedimenti per l’abolizione della caccia primaverile, ed è per questa ultima ragione che appoggio senza riserve la risoluzione in esame.</p>
    </intervention>
    <intervention id="4-123" speaker_id="1413" name="Glyn Ford" is_mep="True" mode="written">
      <p sl="en">Sosterrò questa relazione, nonostante la mancata inclusione del paragrafo 21 nella sua forma originale: “Rammenta che, secondo la giurisprudenza della Corte europea dei diritti dell’uomo, gli Stati europei non possono in alcun caso, espellere una persona, rimandandola in un paese in cui rischia di essere sottoposta ad atti di tortura o a trattamenti crudeli, degradanti o disumani, compresa la pena di morte”.</p>
      <p sl="en">Sono deluso del fatto che un’esigua maggioranza in questa Aula si sia pronunciata a favore dell’esclusione di questo importante principio in materia di diritti umani.</p>
    </intervention>
    <intervention id="4-124" speaker_id="31123" name="Pedro Guerreiro" is_mep="True" mode="written">
      <p sl="pt">Avrei potuto esprimere diverse osservazioni su questa risoluzione. Tuttavia, ho a disposizione soltanto 200 parole, che utilizzerò per condannare il silenzio della risoluzione sull’inaccettabile boicottaggio dell’Autorità palestinese (AP) proclamato dal governo israeliano e dall’amministrazione statunitense in seguito alle elezioni palestinesi del gennaio 2006. L’UE si è unita al boicottaggio e ha anche sospeso i suoi aiuti finanziari, aggravando in tal modo la già grave situazione umanitaria in cui versa il popolo palestinese a causa dell’occupazione e dell’aggressione israeliana.</p>
      <p sl="pt">Ha passato sotto silenzio l’inaccettabile atteggiamento attendista ed emulativo adottato dall’UE, che continua a far dipendere il ristabilimento delle relazioni con le autorità palestinesi, compreso il proseguimento degli aiuti finanziari, dal verificarsi di alcune condizioni come “l’impegno alla non violenza”, quando è Israele che occupa i territori palestinesi manu militari , oppure dal “riconoscimento di Israele”, quando è Israele che non riconosce il diritto del popolo palestinese al suo Stato sovrano e indipendente, e dal “rispetto per i precedenti accordi e obblighi, compresa la roadmap ”, quando è Israele a non rispettare le risoluzioni delle Nazioni Unite, gli accordi di Oslo e la stessa roadmap e a proseguire la costruzione del suo muro illegale e la politica degli insediamenti.</p>
    </intervention>
    <intervention id="4-125" speaker_id="1403" name="David Martin" is_mep="True" mode="written">
      <p sl="en">Ho votato a favore di questa risoluzione. In particolare, sono a favore degli emendamenti conformi alle decisioni della Corte europea, la quale ha dichiarato che nessuno può essere rimpatriato in un paese in cui rischi di subire maltrattamenti, la tortura o la pena capitale.</p>
    </intervention>
    <intervention id="4-126" speaker_id="4461" name="Luís Queiró" is_mep="True" mode="written">
      <p sl="pt">Uno dei principali successi dell’Unione europea sono le conseguenze dei successivi allargamenti: conseguenze in parte dovute al fatto che le prospettive di adesione sono state uno dei fattori chiave della democratizzazione e della modernizzazione dei nostri paesi e delle nostre società.</p>
      <p sl="pt">Poiché l’allargamento dell’UE non può essere illimitato, una prospettiva che comunque non vedrei positivamente, sono favorevole a una formula che contribuisca a produrre risultati simili nel bacino del Mediterraneo. Penso a un nuovo progetto europeo, concepito in associazione con i nostri vicini del Mediterraneo e volto a creare, nel medio periodo, uno spazio di libera circolazione nella regione del Mediterraneo, in una logica il più simile possibile a quella del modello dell’UE. L’accesso a questo spazio sarebbe aperto ai paesi circostanti che soddisfino i criteri fondamentali di Copenaghen: democrazia, economia di mercato e rispetto per i diritti umani. Si tratterebbe di un partenariato rafforzato in cambio di riforme. Avrebbe inoltre la virtù incidentale e accessoria di essere una soluzione che, essendo forse interessante per Marocco, Israele e Tunisia, potrebbe anche esserlo per la Turchia nel momento in cui tale paese dovesse giungere alla conclusione di avere imboccato un vicolo cieco nel suo processo di adesione.</p>
      <p sl="pt">Avere vicini prosperi e democratici, vincolati da potenziali benefici e le cui popolazioni non sono costrette a emigrare a ogni costo, sarebbe un progetto europeo costruttivo e, inoltre, non sarebbe neanche del tutto nuovo.</p>
    </intervention>
    <intervention id="4-128" speaker_id="1164" name="Bruno Gollnisch" is_mep="True" mode="written">
      <p sl="fr">E’ chiaro che una vera e propria politica di cooperazione con i paesi del sud e dell’est del Mediterraneo è necessaria per arginare i flussi migratori che l’Europa da tempo non ha più i mezzi per accogliere. E’ inoltre chiaro che una ragionevole politica commerciale può essere reciprocamente vantaggiosa per entrambe le sponde del Mediterraneo.</p>
      <p sl="fr">Questo, tuttavia, non è ciò che propone l’onorevole Arif nella sua relazione, che prevede, né più né meno, di estendere all’Africa del nord e a parte del Medio Oriente l’Unione europea, le sue funzioni e le sue politiche: politica agricola integrata, libera circolazione delle persone e delle merci e libera prestazione dei servizi, per citare soltanto alcuni esempi.</p>
      <p sl="fr">A quale scopo? Non lo sappiamo, perché uno studio citato dall’onorevole Arif stesso prevede ripercussioni sociali e ambientali negative nel breve e nel medio periodo.</p>
      <p sl="fr">Pertanto è puramente per la sua ideologia liberista, e non negli interessi dei paesi dell’Unione europea, nemmeno di quelli del Mediterraneo, che il Parlamento appoggia questo progetto.</p>
    </intervention>
    <intervention id="4-129" speaker_id="31123" name="Pedro Guerreiro" is_mep="True" mode="written">
      <p sl="pt">Nonostante contenga un certo grado di retorica riformista, l’obiettivo di questa relazione è essenzialmente quello di promuovere la creazione di una zona di libero scambio (ZLS) tra l’UE e la regione del Mediterraneo e, inoltre, di farlo nel quadro dei tentativi dell’UE di creare un’efficace liberalizzazione del commercio mondiale mediante la firma di accordi bilaterali/regionali al fine di superare le difficoltà incontrate nei negoziati nell’ambito dell’Organizzazione mondiale del commercio.</p>
      <p sl="pt">Per esempio, la relazione prevede “l’apertura dei mercati agricoli”, benché regolamentata, con particolare riferimento ai settori vinicolo e ortofrutticolo, la liberalizzazione dei servizi, escludendo però (soltanto …) i servizi pubblici considerati essenziali (sanità, istruzione, fornitura di acqua potabile, arti e servizi audiovisivi), la liberalizzazione delle forniture energetiche mediante la creazione di un mercato euromediterraneo e, infine, la liberalizzazione del settore industriale, in particolare attraverso la “creazione di uno spazio euromediterraneo di produzione” per il tessile e l’abbigliamento, incoraggiando così essenzialmente il trasferimento di gran parte della capacità produttiva.</p>
      <p sl="pt">In altre parole, l’intento è quello di promuovere la liberalizzazione del commercio, per la gioia delle multinazionali e dei grandi importatori europei, che aspirano a dominare nuovi mercati e nuove risorse naturali e a creare nuove opportunità di sfruttamento della manodopera a basso costo.</p>
      <p sl="pt">Ciò che fondamentalmente è in pericolo sono i modelli di sviluppo delle nazioni, fondati sulle specifiche esigenze e circostanze nazionali, oltre a un progetto di cooperazione tra questi diversi paesi effettivamente basato sul sostegno reciproco.</p>
    </intervention>
    <intervention id="4-130" speaker_id="28585" name="Diamanto Manolakou" is_mep="True" mode="written">
      <p sl="el">Nei 12 anni trascorsi dalla Dichiarazione di Barcellona, i popoli del Mediterraneo sono diventati più poveri e più disperati, mentre alcune zone sono state teatro di guerre. Allo stesso tempo, il capitale (sia locale, sia estero) si sta ulteriormente arricchendo.</p>
      <p sl="el">La relazione sulla creazione della zona di libero scambio euromediterranea esprime la preoccupazione dell’UE per i mancati progressi nel processo di Barcellona. Il documento chiede di intensificare l’azione: in altre parole si tratta di un palese intervento dell’Unione europea imperialista nelle questioni interne dei paesi del sud e del sudest del Mediterraneo, che prende di mira tutti gli aspetti della vita sociale, economica e politica di questi paesi. L’UE spende grandi somme di denaro in questi paesi, subordinate a determinate condizioni, ovvero che le strutture politiche e per lo sviluppo economico siano asservite al capitale eurounificante e ai suoi profitti ed eludano ogni sovranità nazionale degli Stati della regione.</p>
      <p sl="el">I timori espressi per l’instabilità politica nel sud e sudest del Mediterraneo, per i danni materiali provocati dalla guerra, sono ipocriti. L’Unione europea imperialista è egualmente colpevole e responsabile, come le migliaia di soldati nella regione stanno a testimoniare.</p>
      <p sl="el">Questi popoli potranno prosperare soltanto se sarà rispettata la loro piena sovranità nazionale e la libertà di sviluppare le loro strutture e la loro produzione come meglio credono. E’ per questo che essi devono essere liberi da qualunque tipo di intervento estero e che devono intensificare la loro lotta antimperialista, in modo che sia il popolo a governare veramente.</p>
    </intervention>
    <intervention id="4-131" speaker_id="1403" name="David Martin" is_mep="True" mode="written">
      <p sl="en">Ho votato per questa relazione che avanza diverse proposte volte alla creazione di una ZLS euromediterranea reciprocamente vantaggiosa. Penso che l’attuazione di riforme economiche e politiche possa essere un’opportunità di crescita. In particolare, sono lieto che la relazione dichiari che la ZLS deve guardare alle specifiche caratteristiche economiche e sociali dei vari paesi per consentire loro di proteggere i settori economici più vulnerabili, quali l’agricoltura e i servizi pubblici.</p>
    </intervention>
    <intervention id="4-132" speaker_id="1944" name="Sebastiano (Nello) Musumeci" is_mep="True" mode="written">
      <p sl="it">I tre principali obiettivi fissati dalla Conferenza di Barcellona del 1995, ossia l’istituzione di un’area di libero scambio entro il 2010 fra l’Unione europea e i partner afro-asiatici; una zona di pace e stabilità e lo sviluppo di società libere e democratiche non sono stati ancora raggiunti.</p>
      <p sl="it">Il conflitto palestinese-israeliano è, purtroppo, lontano anni luce da una pacifica soluzione. Inoltre, dopo il ritiro di Israele dalla Striscia di Gaza è esplosa una drammatica guerra civile tra i sostenitori di Hamas e di Fatah.</p>
      <p sl="it">In alcuni Paesi extraeuropei del partenariato, alcuni dei basilari diritti dell’uomo se sono riconosciuti, spesso non sono applicati pienamente.</p>
      <p sl="it">Anche il partenariato economico e sociale, alimentato dai fondi del “Programma Meda”, non ha dato i risultati sperati e permane un pauroso ritardo di sviluppo, sia perché l’Europa non ha vigilato sulla piena attuazione del primo e del secondo programma Meda, sia perché i Paesi beneficiari non hanno sempre saputo creare infrastrutture economiche e sociali adeguate a rendere competitive le loro realtà.</p>
      <p sl="it">Infine, in molte regioni euromediterranee, manca un efficace sistema di trasporti, lo sviluppo delle tecnologie dell’informazione è ancora insufficiente e l’ammodernamento delle telecomunicazioni è lontano. Per queste ragioni, ritengo necessario posticipare l’istituzione della zona di libero scambio euromediterranea.</p>
    </intervention>
    <intervention id="4-133" speaker_id="4461" name="Luís Queiró" is_mep="True" mode="written">
      <p sl="pt">I miei commenti sulle relazioni euromediterranee si riferiscono integralmente, mutatis mutandis, a questa discussione.</p>
      <p sl="pt">Come ho già detto in precedenti occasioni, sono favorevole all’obiettivo di creare un partenariato profondo tra “l’Europa” e i suoi vicini del Mediterraneo. A mio parere, qualsiasi atto non riesca a raggiungere tale obiettivo (e una zona di libero scambio non lo fa) è insufficiente. E’ inoltre chiaro, tuttavia, che qualunque iniziativa orientata in quella direzione è positiva e merita il mio appoggio. E’ questo essenzialmente il caso del tema della discussione odierna.</p>
      <p sl="pt">Pertanto ho votato a favore, ma desidererei che la nostra discussione su questi temi si spostasse verso un più ampio esame della forma che devono assumere le nostre relazioni con i vicini meridionali. Per il bene di entrambe le sponde del Mediterraneo.</p>
    </intervention>
    <intervention id="4-134" speaker_id="28457" name="Luca Romagnoli" is_mep="True" mode="written">
      <p sl="it">Per il gruppo ITS e del Partito Fiamma che rappresento, dichiaro NO a questa inaccettabile risoluzione. Non per quanto attiene alla creazione della zona di libero scambio, bensì per gli sconvolgenti contenuti di proposta e prospettiva.</p>
      <p sl="it">Nell’attuale contesto di instabilità politica e di confusione istituzionale, per zona di libero scambio non si può intendere soltanto un’opportunità per i Paesi del sud-est del Mediterraneo. I ritardi riscontrati nell’attuazione delle riforme necessarie per la creazione di un mercato euromediterraneo da parte dei Paesi menzionati, non possono automaticamente consentire loro l’attribuzione del diritto di proteggere i settori più vulnerabili delle loro economie, a discapito dei Paesi dell’UE, ai quali, secondo questa relazione, compete solo assistenza e ai cittadini compete pagarne i costi.</p>
      <p sl="it">Si tiene conto della necessità di adattare il ritmo e l’intensità dell’apertura dei mercati solo mediante la fornitura tempestiva di un sostegno all’integrazione dei PSEM. Si ipotizza la creazione di una sorta di politica agricola integrata per il Mediterraneo e un adeguato supporto finanziario ai PSEM, tanto da prefigurare la trasformazione del FEMIP in una vera banca per lo sviluppo. E per finire con le assurdità, la relazione pretende agevolare la libera circolazione dei lavoratori, attraverso modalità giuridiche e amministrative che facilitino la concessione dei visti d’ingresso. Non c’è nessun vantaggio, ci sono solo ulteriori danni per i contribuenti europei.</p>
    </intervention>
    <intervention id="4-136" speaker_id="1403" name="David Martin" is_mep="True" mode="written">
      <p sl="en">Ho votato a favore di questa relazione e sono lieto che essa ponga l’accento sulla riforma della polizia e sull’istruzione.</p>
    </intervention>
    <intervention id="4-137" speaker_id="1318" name="James Nicholson" is_mep="True" mode="written">
      <p sl="en">Appoggio questa relazione perché formula raccomandazioni appropriate per il perseguimento della giustizia e per la difesa della pace nella regione. Un encomio particolare va al relatore per aver incoraggiato le autorità della Bosnia-Erzegovina a perseguire i criminali di guerra ricercati e ad assicurarli alla giustizia. Inoltre giudico con favore il progetto di riforma strutturale della polizia presentato di recente perché fissa un’equilibrata assegnazione dei compiti a tutti i livelli, assicurando al contempo trasparenza nella scelta dei capi e degli ufficiali di polizia e nel controllo del loro operato. In questa sede desidero anche elogiare il lavoro degli specialisti e delle specialiste del Royal Ulster Constabulary che hanno collaborato all’addestramento della polizia locale.</p>
    </intervention>
    <intervention id="4-139" speaker_id="24029" name="Koenraad Dillen" is_mep="True" mode="spoken">
      <p sl="nl">Signor Presidente, ho votato contro la relazione Voggenhuber perché questa Aula, ancora una volta, sta facendo piazza pulita dei referendum olandese e francese sulla Costituzione europea. Come si potrebbe descrivere altrimenti questa situazione? Nonostante la Carta dei diritti fondamentali non sia mai stata un documento vincolante dal punto di vista giuridico e, in seguito al rifiuto della Costituzione in quei due paesi, non lo sarà mai, si cerca in ogni modo di far rientrare questo catalogo politicamente corretto dalle più svariate porte di servizio. Ciò è inaccettabile sia a livello giuridico che a livello politico.</p>
      <p sl="nl">L’ovvio disprezzo unanime mostrato dall’Europa ufficiale per le democrazie nazionali è il motivo che di recente ha indotto il Presidente della Commissione Barroso a intimare agli olandesi, nel loro paese, di approvare finalmente questa Costituzione. I cittadini possono benissimo continuare a votare, ma in ultima istanza sono i mandarini europei a prendere le decisioni. Chiunque ritenga che questo tipo di arroganza renderà l’opinione pubblica meno euroscettica farebbe meglio a cambiare opinione.</p>
    </intervention>
    <intervention id="4-140" speaker_id="photo_generic" name="Gerard Batten, Nigel Farage, Michael Henry Nattrass e Thomas Wise" is_mep="True" mode="written">
      <p sl="en">L’UKIP ha appoggiato questo emendamento perché afferma con molta chiarezza, e basandosi sui fatti, che il Trattato costituzionale è stato respinto e deve pertanto essere abbandonato. Tuttavia, questo voto non implica assolutamente alcun tipo di appoggio per il gruppo politico che ha presentato l’emendamento.</p>
    </intervention>
    <intervention id="4-141" speaker_id="4540" name="Philip Bradbourn" is_mep="True" mode="written">
      <p sl="en">I conservatori sostengono il principio secondo cui la Carta dei diritti fondamentali debba essere una dichiarazione di carattere consultivo per gli Stati membri. Abbiamo quindi votato contro questa relazione perché l’intento era quello di rendere la Carta giuridicamente vincolante in tutta l’Unione: una prospettiva alla quale siamo assolutamente contrari.</p>
    </intervention>
    <intervention id="4-142" speaker_id="28493" name="Derek Roland Clark" is_mep="True" mode="written">
      <p sl="en">Ho appoggiato questo emendamento perché afferma con molta chiarezza, basandosi sui fatti, che il Trattato costituzionale è stato respinto e pertanto deve essere abbandonato. Tuttavia, questo voto non implica assolutamente alcun tipo di appoggio al gruppo politico che ha presentato l’emendamento.</p>
    </intervention>
    <intervention id="4-143" speaker_id="1892" name="Carlos Coelho" is_mep="True" mode="written">
      <p sl="pt">La Carta dei diritti fondamentali è una sintesi dei valori europei comuni in cui tutti i cittadini si possono identificare, poiché fornisce loro uno strumento con cui essi possono difendersi, grazie alla presa di coscienza e alla comprensione dei propri diritti, e controllare meglio le attività delle autorità nazionali ed europee quando adottano e applicano la legislazione dell’Unione.</p>
      <p sl="pt">Mi rincresce che non sia ancora stata resa giuridicamente vincolante, benché sia diventata un testo di riferimento per le attività delle Istituzioni europee e per la magistratura europea, per esempio per la Corte di giustizia.</p>
      <p sl="pt">E’ indispensabile fare tutto ciò che è in nostro potere per sviluppare una vera e propria “cultura dei diritti fondamentali” nell’Unione europea, creando un sistema generale di controllo dei diritti fondamentali, promovendo attivamente quei diritti e intervenendo nel caso in cui gli Stati membri li violino o non li tutelino adeguatamente.</p>
      <p sl="pt">Pertanto occorre un controllo rigoroso e sistematico che miri a trovare le soluzioni migliori per garantire un giusto equilibrio tra gli obiettivi di sicurezza e le limitazioni dei diritti fondamentali.</p>
      <p sl="pt">Inoltre, il rispetto per la Carta dei diritti fondamentali deve essere esteso all’intero processo legislativo e alla comitatologia.</p>
    </intervention>
    <intervention id="4-144" speaker_id="1164" name="Bruno Gollnisch" is_mep="True" mode="written">
      <p sl="fr">La relazione dell’onorevole Voggenhuber sostiene che tutta la legislazione europea debba essere subordinata alla Carta dei diritti fondamentali (un autentico guazzabuglio ideologico) e che, quindi, questa Carta debba essere resa vincolante. In altre parole, sostiene di ignorare il rifiuto popolare della Costituzione europea, di cui la Carta rappresentava la Parte II, e di imporre un vincolo giuridico che non è stato approvato né dal popolo, né dai suoi parlamenti!</p>
      <p sl="fr">Inoltre, ciò avrebbe tre effetti: legittimerebbe l’intervento della Corte di Lussemburgo in ambiti da cui è stata esclusa dagli stessi Trattati, quali la cooperazione giudiziaria e di polizia, il che è un paradosso; imporrebbe vincoli illegittimi agli Stati membri: Bruxelles potrebbe, per esempio, imporre il “lock out ”, un diritto riconosciuto dalla Carta, ma una pratica vietata in diversi Stati; imporrebbe vincoli al modo in cui vota il Parlamento europeo: come sarebbe possibile emendare, se non soltanto a margine, qualsiasi legislazione che attui un “diritto fondamentale”?</p>
      <p sl="fr">Il testo è molto preoccupante: in nome dei diritti umani riesce nella straordinaria impresa di violare la democrazia, i Trattati e i diritti dello stesso Parlamento europeo!</p>
    </intervention>
    <intervention id="4-145" speaker_id="photo_generic" name="Hélène Goudin e Nils Lundgren" is_mep="True" mode="written">
      <p sl="sv">La relazione va nella direzione giusta ma contiene un paio di proposte che non sono di alcun aiuto, per esempio al paragrafo 2, le quali contrastano tutte con il mandato che abbiamo ricevuto dai nostri elettori. E’ importante che tutte le decisioni dell’UE siano prese nel rispetto dei diritti umani fondamentali. La relazione critica i precedenti accordi sulla cessione dei dati dei passeggeri stipulati tra la Commissione e le autorità americane. Il relatore spiega perché il trasporto segreto di prigionieri praticato dalla CIA sul territorio UE fosse illegale e rileva che è importantissimo che tali violazioni dei diritti umani non si ripetano.</p>
      <p sl="sv">La relazione mostra chiaramente che una Costituzione europea è superflua per la tutela dei diritti umani negli Stati membri.</p>
    </intervention>
    <intervention id="4-146" speaker_id="31123" name="Pedro Guerreiro" is_mep="True" mode="written">
      <p sl="pt">Si sono registrate ripetute manovre per tentare di ripristinare il cosiddetto “processo costituzionale”, nella più totale indifferenza per le decisioni sovrane del popolo francese e del popolo olandese espresse nei referendum del 2005.</p>
      <p sl="pt">L’utilizzo della “Carta dei diritti fondamentali”, parte integrante della “Costituzione europea”, è da tempo un espediente utilizzato in questo inaccettabile tentativo di raggiro.</p>
      <p sl="pt">Il relatore intende far rientrare il contenuto della Costituzione dalla finestra, ovvero rendere questo testo vincolante quando in realtà non lo è, quindi “mantenere” le famose (o, meglio, famigerate) “conquiste fondamentali della Costituzione”.</p>
      <p sl="pt">Se l’obiettivo è quello di tutelare i diritti, occorrerebbe rispettare quelli stabiliti dalla costituzione della Repubblica portoghese, dalla Convenzione europea per la protezione dei diritti dell’uomo e dalla Carta sociale europea, testi validi a livello internazionale, che sono più esaurienti e dotati di una legittimità riconosciuta, e non la “Carta dei diritti fondamentali”, i cui contenuti sono piuttosto scarni in materia di diritti economici, sociali e culturali, per esempio.</p>
      <p sl="pt">Ancora una volta, l’intento è essenzialmente quello di strumentalizzare i diritti umani (ora denominati diritti “fondamentali”) per imporre (nuovamente) il cosiddetto “processo costituzionale”, celando la sua inaccettabile agenda neoliberista, federalista e militarista dietro dichiarazioni che manipolano le legittime aspettative e i ragionevoli timori dei diversi popoli dell’Unione europea.</p>
      <p sl="pt">Per questo abbiamo espresso un voto contrario.</p>
    </intervention>
    <intervention id="4-147" speaker_id="2057" name="Carl Lang" is_mep="True" mode="written">
      <p sl="fr">Il Parlamento europeo ha un concetto molto particolare e fazioso della definizione dei diritti fondamentali.</p>
      <p sl="fr">Questi diritti servono da supporto nella lotta contro le persone che il Parlamento considera sgradite, contro gli oppositori politici, o anche per attaccare governi imbarazzanti che non si dimostrano politicamente corretti. Curiosamente, essi non sono mai invocati a tutela, per esempio, dei diritti delle minoranze politiche presenti in questa Assemblea, minoranze il cui errore è quello di non appartenere alla grande massa benpensante degli eurofederalisti. In questo ambito, i grandi principi della libertà di espressione e dell’uguaglianza sono totalmente disprezzati. Il Parlamento europeo mette in pratica la famosa espressione “predicare bene e razzolare male”.</p>
      <p sl="fr">Questo genere di politici europei è disposto a fare qualsiasi cosa per imporre la sua visione dell’Europa, anche contro la volontà popolare, se necessario. Pertanto, anche se la Costituzione europea è stata respinta dai referendum francese e olandese, questo genere di politici si sforza di farla passare un pezzo alla volta. Allo stesso modo, benché la Carta dei diritti fondamentali non abbia alcun valore giuridico vincolante, il testo presentatoci in questa sede cerca di renderla indispensabile – o, peggio, un testo di riferimento essenziale – per i tribunali europei.</p>
      <p sl="fr">Lungi dall’essere innocente, questa relazione è pericolosa per le libertà e i diritti delle persone.</p>
    </intervention>
    <intervention id="4-148" speaker_id="1403" name="David Martin" is_mep="True" mode="written">
      <p sl="en">Ho votato a favore di questa relazione che esamina i metodi per migliorare i meccanismi di verifica della conformità di tutta la legislazione UE ai parametri dei diritti umani internazionali, mentre i diritti fondamentali sono analizzati mediante procedure di valutazione degli effetti fin dalla fase di bozza delle proposte della Commissione. In particolare, sono lieto che la relazione esamini possibili modi per rafforzare il ruolo del Parlamento in difesa dei diritti fondamentali e per garantire che la legislazione UE sia conforme ai livelli dei diritti umani internazionali.</p>
    </intervention>
    <intervention id="4-149" speaker_id="4313" name="Martine Roure" is_mep="True" mode="written">
      <p sl="fr">L’Unione europea sta attraversando una crisi istituzionale. Con il loro voto i francesi hanno espresso il loro desiderio di Unione europea, ma di un’Unione che non si limiti al mercato unico. I cittadini vogliono un’Europa che conferisca anche diritti sociali.</p>
      <p sl="fr">Questa proposta di metodologia per l’efficace attuazione della Carta dei diritti fondamentali nelle proposte legislative della Commissione e, in particolare, per un controllo sistematico e rigoroso volto a garantire il rispetto di tutti i diritti fondamentali discussi al momento della prima stesura di tutte le proposte legislative, deve far sì che il desiderio d’Europa venga esaudito. Mi sembra pertanto fondamentale trovare un modo per non compromettere il carattere giuridicamente vincolante della Carta europea dei diritti fondamentali, affinché essa possa avere tutta l’importanza che i cittadini europei desiderano attribuirle.</p>
    </intervention>
    <intervention id="4-150" speaker_id="28139" name="Carl Schlyter" is_mep="True" mode="written">
      <p sl="sv">La relazione contiene molte sciocchezze in merito all’obbligo di un costante sviluppo dell’UE, oltre a varie utili proposte relative alla Costituzione e alla concessione di ulteriori poteri alla nuova agenzia. Niente di tutto ciò va a vantaggio della democrazia e dello sviluppo. Al contrario, si tratta di diciture standard che continuano a rispuntare nelle relazioni della Commissione per gli affari costituzionali. L’aspetto esaltante in questo caso è rappresentato dalla richiesta della Sottocommissione per i diritti dell’uomo di avere il potere di bloccare le normative UE che minaccino tali diritti. Questo è importantissimo quando un flusso ininterrotto di nuove leggi antiterrorismo minaccia sempre più pesantemente la società che tali leggi dovrebbero proteggere. Pertanto voto a favore della relazione, nonostante le sue limitazioni.</p>
    </intervention>
    <intervention id="4-151" speaker_id="28382" name="Andrzej Jan Szejna" is_mep="True" mode="written">
      <p sl="pl">Ho votato a favore della relazione sul rispetto della Carta dei diritti fondamentali nelle proposte legislative della Commissione: metodologia per un controllo sistematico e rigoroso.</p>
      <p sl="pl">L’onorevole Voggenhuber ha preparato un’ottima relazione sul tema centrale dei diritti fondamentali, in cui sottolinea l’esigenza di rispettare e osservare tali diritti, nonché l’esigenza di creare strumenti per la libertà. E’ essenziale che la Carta dei diritti fondamentali divenga giuridicamente vincolante.</p>
      <p sl="pl">E’ opportuno che la Commissione controlli e vagli sistematicamente tutte le sue proposte legislative per verificare che rispettino i diritti fondamentali. In qualità di principale organo legislativo, la Commissione deve avere il compito di verificare la conformità delle proposte legislative ad altri strumenti internazionali in materia di libertà e diritti garantiti ai cittadini. Condivido la posizione della Commissione, la quale intende applicare la Carta dei diritti fondamentali nelle sue proposte legislative fino al momento in cui entrerà in vigore.</p>
      <p sl="pl">Tutelare i diritti fondamentali e garantire il loro rispetto dovrebbe essere una delle priorità dell’Unione. La proposta di sottoporre gli atti della Commissione a un controllo preliminare per verificare che rispettino i diritti fondamentali sembra un buon segnale; tale misura, inoltre, indica anche la direzione verso cui si devono orientare le attività degli organismi dell’Unione. Speriamo che facciano sì che la Carta dei diritti fondamentali diventi giuridicamente vincolante.</p>
    </intervention>
    <intervention id="4-152" speaker_id="23894" name="Anna Záborská" is_mep="True" mode="written">
      <p sl="fr">Rendere la Carta europea dei diritti fondamentali giuridicamente vincolante è politicamente disonesto e praticamente irresponsabile. La Carta è sempre stata concepita come documento simbolico di un compromesso politico influenzato da potenti rappresentanti di interessi individuali che non promuovono il bene comune.</p>
      <p sl="fr">La Carta crea 18 nuovi “diritti fondamentali” senza giustificazione alcuna, ma obbligatori per le costituzioni nazionali, senza che alcun governo o rappresentante nazionale eletto possa opporvisi. Questa Carta resterà inutile e priva di senso finché non avremo deciso formalmente quale sarà lo strumento giuridico da applicare in sede di Corte di giustizia delle comunità europee di Lussemburgo e di Corte europea per i diritti umani di Strasburgo. Dati i dubbi sull’applicazione di due pesi e due misure, non appoggerò la Carta e mi dichiaro a favore della Convenzione.</p>
      <p sl="fr">L’unica istituzione che ha il diritto di discutere della tutela dei diritti umani nel nostro continente è il Consiglio d’Europa. L’unico strumento giuridico vigente in materia di diritti dell’uomo in Europa è la Convenzione europea dei diritti dell’uomo. La nostra superagenzia europea per i diritti umani è la Corte europea dei diritti dell’uomo.</p>
    </intervention>
    <intervention id="4-155" speaker_id="28310" name="Edite Estrela" is_mep="True" mode="written">
      <p sl="pt">Ho votato a favore della relazione dell’onorevole Meyer Pleite (A6-0026/2007) sulla negoziazione di un accordo di associazione tra l’UE e l’America centrale perché ritengo che l’Unione europea debba continuare a svolgere un ruolo centrale nella protezione dell’ambiente e dei diritti umani in tutto il mondo.</p>
      <p sl="pt">Questo accordo deve cercare di raggiungere un equilibrio tra i tre pilastri – dialogo politico, cooperazione e commercio – che consenta di consolidare i processi democratici in America centrale, migliori l’efficienza delle istituzioni e delle amministrazioni democratiche, combatta la violenza, la corruzione e l’impunità, nonché le violazioni dei diritti umani, e, infine, migliori la coesione sociale e le condizioni di vita di tutti gli abitanti della regione.</p>
    </intervention>
    <intervention id="4-156" speaker_id="1403" name="David Martin" is_mep="True" mode="written">
      <p sl="en">Ho votato a favore di questa relazione poiché sono favorevole a un accordo di associazione equilibrato nel quadro del quale la progressiva liberalizzazione degli scambi sia uno strumento (e non un fine) al servizio degli obiettivi di più ampio respiro di promozione dello sviluppo socioeconomico, dello sviluppo sostenibile e della coesione sociale. Il deficit politico, economico e sociale che si registra nei paesi centroamericani merita un accordo che tenga conto delle asimmetrie tra le due regioni.</p>
    </intervention>
    <intervention id="4-157" speaker_id="966" name="Jean-Claude Martinez" is_mep="True" mode="written">
      <p sl="fr">Sullo sfondo della globalizzazione della finanza, dell’agricoltura, delle migrazioni e del mercato, le nazioni europee devono formare un’alleanza di civiltà con i paesi dell’America centrale. I nostri agricoltori, per esempio, devono in fondo affrontare problemi simili a quelli dei campesinos del Messico o delle PMI latinoamericane, quali la confisca della loro proprietà intellettuale, delle loro competenze e, soprattutto, la loro graduale eliminazione ad opera di un sistema commerciale mondiale che mette in competizione i nostri produttori di banane delle Antille francesi e delle Canarie con i produttori dell’Honduras o del Nicaragua, a tutto vantaggio di multinazionali quali la Chiquita .</p>
      <p sl="fr">L’esigenza di questa alleanza di civiltà tra Europa e America latina diventa ancora più netta alla luce delle migrazioni mondiali. Infatti se, negli anni ’70, i produttori francesi nei settori automobilistico, siderurgico ed edilizio avessero guardato alla manodopera latinoamericana anziché a quella dell’Aurès, dell’Anatolia e della Cabilia, la società francese avrebbe evitato le tensioni odierne e i bilanci pubblici avrebbero evitato esborsi non indifferenti.</p>
      <p sl="fr">Stringendo un’alleanza con l’Europa, l’America latina troverebbe gli alleati di cui ha bisogno nei forum internazionali e commerciali per difendere una concezione di gestione delle società e delle economie umane diversa dall’ideologia anglosassone dell’assoluta centralità del mercato.</p>
    </intervention>
    <intervention id="4-158" speaker_id="28407" name="Willy Meyer Pleite" is_mep="True" mode="written">
      <p sl="es">Quando sono stato chiamato a redigere questa relazione, ho stilato un testo, in collaborazione con la società civile e le organizzazioni politiche centroamericane, che raccomandava un accordo di associazione fondato su tre pilastri fondamentali: accordo politico e buon governo, cooperazione allo sviluppo e scambi tra le due regioni in condizioni di giustizia e reciproco vantaggio basato sulla complementarità e la solidarietà. In seguito alla discussione in sede di commissione per gli affari esteri, è stata inclusa una serie di emendamenti fondati sul parere della commissione per il commercio internazionale che hanno completamente distorto lo spirito della mia relazione, indicando come obiettivo strategico prioritario la creazione di una zona di libero scambio. La mia opinione, condivisa dalla maggioranza dei centroamericani, è che l’accordo di associazione dominato da formule neoliberiste sarebbe un errore e produrrebbe soltanto sperequazioni e povertà in America centrale, a beneficio delle multinazionali. In questo quadro, i vari gruppi politici hanno raggiunto una serie di compromessi che diluiscono lo stampo neoliberista della relazione, anche se, a mio modo di vedere, non abbastanza. Questa relazione è ancora molto distante da quella che avevo in mente inizialmente e, pertanto, mi sono astenuto.</p>
    </intervention>
    <intervention id="4-160" speaker_id="31123" name="Pedro Guerreiro" is_mep="True" mode="written">
      <p sl="pt">E’ fuor di dubbio che l’attuale situazione in molti paesi latinoamericani renda piuttosto controversa una chiara ammissione dei reali intenti degli accordi di associazione promossi dall’UE. E’ per questo che, all’ultimo minuto, in alcuni punti della risoluzione, il Parlamento europeo ha sostituito una chiara indicazione del suo intento, ovvero la creazione di una “zona di libero scambio”, con l’espressione “zona di associazione globale interregionale euro-latinoamericana”, pur mantenendo il contenuto della prima come gli obiettivi della seconda.</p>
      <p sl="pt">Questo artificio non riesce a nascondere il fatto che l’obiettivo è la “l’istituzione per tempo di una zona di libero scambio”, prevedendo nelle sue “linee direttrici negoziali la liberalizzazione progressiva e reciproca degli scambi commerciali” (idea ammorbidita all’ultimo minuto aggiungendo, “in condizioni di giustizia e reciproco beneficio sulla base di complementarietà e solidarietà”), mirando a “negoziare un accordo commerciale unico e indivisibile, che vada oltre gli obblighi presenti e futuri delle parti negoziali nei confronti dell’OMC, e crei, dopo un periodo di transizione compatibile con i requisiti dell’OMC, una zona euro-latinoamericana di associazione interregionale globale … senza escludere alcun settore …”, sviluppando una “unione doganale” e un “mercato interno comune”, che garantiscano “accesso al mercato agricolo” e nei servizi (tranne che nei settori della sanità e dell’istruzione).</p>
      <p sl="pt">Occorre aggiungere altro?</p>
    </intervention>
    <intervention id="4-161" speaker_id="28251" name="Jörg Leichtfried" is_mep="True" mode="written">
      <p sl="de">Voterò a favore della relazione avente come oggetto un mandato negoziale per un accordo di associazione tra l’UE e la Comunità andina se terrà conto delle asimmetrie tra i diversi paesi membri del Patto andino al momento di negoziare una zona di libero scambio (occorre considerare i diversi livelli economici e l’eterogeneità delle caratteristiche demografiche e delle strategie politiche dei singoli Stati membri, nonché la grave carenza di moderne infrastrutture nel settore delle comunicazioni e dei trasporti). Un altro punto importante è rappresentato dall’introduzione delle norme fondamentali del lavoro, nonché dalla lotta al narcotraffico e al traffico di armi.</p>
    </intervention>
    <intervention id="4-162" speaker_id="1403" name="David Martin" is_mep="True" mode="written">
      <p sl="en">Ho votato a favore di questa relazione poiché sostiene la necessità di un accordo di associazione equilibrato nel quadro del quale la progressiva liberalizzazione degli scambi sia uno strumento (e non un fine) al servizio degli ampi obiettivi di promozione dello sviluppo socioeconomico, dello sviluppo sostenibile e della coesione sociale.</p>
    </intervention>
    <intervention id="4-154" speaker_id="4555" name="Daniel Hannan" is_mep="True" mode="spoken">
      <p sl="en">Signor Presidente, desidero concentrarmi su un solo aspetto delle relazioni Meyer Pleite e Yañez-Barnuevo García, ovvero il loro sostegno all’integrazione regionale in America latina. Durante la discussione di ieri sera, il Commissario Mandelson ha detto a questa Assemblea che tale integrazione è il fattore principale per la promozione della crescita e della stabilità. Egli ha tutto il diritto di pensarla così, ma nessuno in America latina – e, se è per questo, nemmeno in Europa – ha eletto Peter Mandelson ad alcuna carica.</p>
      <p sl="en">Come i colleghi sanno, alcuni Stati dell’America centrale, in particolare, lamentano che Bruxelles fa dipendere i propri accordi commerciali e di assistenza dalla loro partecipazione alle strutture regionali. Io non metto in discussione la sincerità di quanti in Europa insistono che la sopranazionalità è negli interessi di tutti, ma sta a noi dire agli altri paesi di imitare ciò che fa l’Unione europea? Perché ogni volta che in questa Aula discutiamo, per esempio, dell’Iraq o dell’Iran, i deputati sono pronti a denunciare Washington quando cerca di imporre i suoi valori al mondo, ma, quando si tratta di obbligare altri Stati a cedere la loro sovranità, Bruxelles diventa improvvisamente impaziente di imporre i propri valori al mondo? Non si può avere la botte piena e la moglie ubriaca.</p>
    </intervention>
    <intervention id="4-164" speaker_id="28146" name="Hélène Goudin" is_mep="True" mode="written">
      <p sl="sv">La Lista di giugno crede che una maggiore libertà degli scambi promuova la prosperità nel mondo. Il concetto di libero scambio si fonda sull’idea che quante più parti prendono parte agli scambi, migliori saranno i risultati che otterranno.</p>
      <p sl="sv">Questa relazione di iniziativa contiene molte proposte valide che potrebbero accrescere la prosperità. Purtroppo, come spesso succede per le relazioni di questo Parlamento, nel testo figurano anche contenuti non pertinenti e superflui.</p>
      <p sl="sv">La relazione parla, ad esempio, degli aspetti strategici di politica estera di un accordo e di concedere al Parlamento maggiori poteri in materia di commercio e di politica estera.</p>
      <p sl="sv">E’ deplorevole che gli aspetti che ho appena menzionato mettano in ombra gli obiettivi auspicabili che si potrebbero ottenere. Ho pertanto votato contro la relazione nel corso della votazione odierna.</p>
    </intervention>
    <intervention id="4-165" speaker_id="28142" name="Nils Lundgren" is_mep="True" mode="written">
      <p sl="sv">Il libero scambio è il fattore di prosperità più importante al mondo: quanto più alto è il numero di paesi che vi fanno ricorso, tanto maggiore sarà la loro prosperità. L’inclusione di gran parte dell’America meridionale e centrale in una zona di libero scambio con l’UE rappresenterebbe pertanto un gran passo avanti verso la prosperità e l’eliminazione della povertà.</p>
      <p sl="sv">Questa relazione di iniziativa contiene quindi molte proposte valide che potrebbero portare a una maggiore prosperità qualora venissero attuate. Come spesso accade per le relazioni di questo Parlamento, tuttavia, questa purtroppo contiene diversi punti che mirano a promuovere la trasformazione dell’UE in una superpotenza federale e ad aumentare il potere del Parlamento a spese degli Stati membri.</p>
      <p sl="sv">La relazione parla, ad esempio, degli aspetti strategici di politica estera di un accordo e di concedere al Parlamento maggiori poteri in materia di politica commerciale e di politica estera.</p>
      <p sl="sv">Nonostante queste mie forti obiezioni, ritengo sia meglio concludere, piuttosto che ostacolare, questi accordi di associazione interregionali.</p>
    </intervention>
    <intervention id="4-167" speaker_id="28310" name="Edite Estrela" is_mep="True" mode="written">
      <p sl="pt">Ho votato a favore di questa proposta di risoluzione perché ritengo che la scomparsa delle persone, che ha conseguenze drammatiche a tutti i livelli, per sé stesse, per i familiari e per gli amici, è inaccettabile in qualunque caso, in particolare sul territorio europeo.</p>
      <p sl="pt">L’UE non può sottrarsi alle proprie responsabilità e deve svolgere un ruolo chiave nel trovare una soluzione a questi problemi. Occorre adottare misure efficaci, sostenute da una cooperazione efficace tra le parti in causa, allo scopo di porre fine ad atrocità che vanno avanti da decenni e che violano la dignità umana e la Dichiarazione dei diritti dell’uomo.</p>
      <p sl="pt">Sono anche felice dell’abbattimento, il 9 marzo, del muro che da decenni separava “l’ultima capitale divisa dell’Europa”.</p>
    </intervention>
    <intervention id="4-168" speaker_id="4461" name="Luís Queiró" is_mep="True" mode="written">
      <p sl="pt">Oltre ai meriti intrinseci delle proposte che stiamo votando, a prescindere da qualsiasi particolare opinione sulla questione di Cipro, questa risoluzione è importante perché ci ricorda che nella nostra “Europa” vi è ancora un muro tanto vergognoso quanto quello che abbiamo chiamato il “muro della vergogna”, anche se a Nicosia il muro è stato sostituito da assi di legno.</p>
      <p sl="pt">Il problema, tuttavia, sta nella linea che separa un’isola, che divide l’Europa e che provoca sofferenze da entrambi i lati. Non dobbiamo mai dimenticarcene, e questa dichiarazione è qui a ricordarcelo.</p>
    </intervention>
    <intervention id="4-170" speaker_id="4552" name="Den Dover" is_mep="True" mode="written">
      <p sl="en">I conservatori britannici approvano alcuni elementi di questa relazione, come l’esigenza di monitorare l’impatto dell’immigrazione illegale sulle comunità insulari.</p>
      <p sl="en">Tuttavia non possiamo appoggiare la creazione di squadre di intervento rapido alle frontiere. Né possiamo appoggiare alcun provvedimento vada nella direzione della creazione di un “corpo europeo di guardie costiere”.</p>
      <p sl="en">Per questi motivi, abbiamo deciso di astenerci dalla votazione finale.</p>
    </intervention>
    <intervention id="4-171" speaker_id="1164" name="Bruno Gollnisch" is_mep="True" mode="written">
      <p sl="fr">L’esistenza di questa relazione in tema di integrazione, nelle politiche regionali, delle caratteristiche e degli svantaggi delle regioni insulari nell’Unione europea, sta a dimostrare che queste particolari caratteristiche, pur non essendo state completamente nascoste nel corso degli anni, al momento non vengono trattate nel modo corretto. Questo, senza dubbio, per la natura stessa dell’Unione europea, che è propensa alla standardizzazione e al livellamento.</p>
      <p sl="fr">Mi rincresce anche che non si siano messe in risalto le insostenibili restrizioni che l’applicazione, o la minaccia di applicazione, del diritto comune europeo comporta per queste zone, in particolare in materia di fisco e di concorrenza. In Francia, i diritti di banchina, le aliquote IVA e le accise ridotte, applicabili alla Corsica e ai dipartimenti d’oltremare francesi, vengono costantemente messi in discussione e devono essere rinegoziati periodicamente dal governo a Bruxelles.</p>
      <p sl="fr">Infine, deploro il fatto che l’afflusso di immigranti illegali che stanno invadendo alcune isole europee venga trattato, in questa relazione, come una questione puramente locale e in modo quasi asettico, mentre si tratta di un problema gravissimo. L’abbattimento delle frontiere interne e il proselitismo immigrazionista dell’UE sono, occorre sottolinearlo, una delle principali cause di questo problema.</p>
    </intervention>
    <intervention id="4-172" speaker_id="31123" name="Pedro Guerreiro" is_mep="True" mode="written">
      <p sl="pt">Ho soltanto due punti da aggiungere alla risoluzione in questione:</p>
      <p sl="pt">Vorrei sottolineare che concordiamo sul fatto che i problemi insulari non vanno confusi con quelli delle regioni ultraperiferiche, e che dobbiamo pertanto tenere presente che le regioni ultraperiferiche sono doppiamente svantaggiate: in primo luogo, per la loro distanza dal continente europeo, e, in secondo luogo, perché esse risentono di svantaggi strutturali dovuti soprattutto alle loro caratteristiche insulari e ad altri ostacoli naturali e geografici;</p>
      <p sl="pt">Vorrei mettere in risalto il nostro totale disaccordo con i punti della risoluzione che sostengono l’attuale politica dell’immigrazione, in particolare per quanto riguarda l’immigrazione dall’Africa del nord, in quanto appoggiano la creazione di “squadre di intervento rapido alle frontiere” e di un “corpo europeo di guardie costiere” nel quadro dell’Agenzia europea per la gestione della cooperazione operativa alle frontiere esterne (FRONTEX), al fine di alleviare “l’immediata pressione ad affrontare tale problema”. Riteniamo che questa sia una politica repressiva, che criminalizza gli immigranti, i quali sono semplicemente in cerca di migliori condizioni di vita per sé e per le proprie famiglie, proprio come avviene per migliaia di portoghesi che emigrano ogni anno. Si tratta di una politica che elude e non affronta direttamente le cause di fondo dell’immigrazione, che da tempo sono state individuate, in particolare dalle Nazioni Unite.</p>
      <p sl="pt">Da qui la nostra decisione di astenerci.</p>
    </intervention>
    <intervention id="4-173" speaker_id="1403" name="David Martin" is_mep="True" mode="written">
      <p sl="en">Ho votato a favore di questa relazione. L’importanza delle isole nelle principali politiche comunitarie aumenta con l’espandersi dell’Unione. Sono lieto che questa tematica resti in agenda perché rappresenta ancora una sfida per l’UE. Questa relazione ha individuato i principali problemi delle isole, quali i prezzi più alti, i salari inferiori e le difficoltà di accesso al mercato unico.</p>
    </intervention>
    <intervention id="4-174" speaker_id="28111" name="Mary Lou McDonald" is_mep="True" mode="written">
      <p sl="en">Pur condividendo appieno gli inviti a prestare maggiore attenzione alla difficile situazione delle isole nel contesto dello sviluppo regionale, non ho avuto altra scelta se non quella di votare contro l’odierna relazione dell’onorevole Musotto per il suo sostegno a un approccio da “Fortezza Europa”.</p>
      <p sl="en">Lo sviluppo economico e sociale delle isole è importantissimo e richiede provvedimenti speciali, come la flessibilità in termini di regolamentazione della concorrenza. Le isole al largo della costa irlandese hanno svolto e continuano a svolgere un ruolo significativo nel preservare la cultura e l’economia irlandese. Il Sinn Féin sosterrà qualunque provvedimento che contribuisca a sostenere tali isole.</p>
    </intervention>
    <intervention id="4-175" speaker_id="1944" name="Sebastiano (Nello) Musumeci" is_mep="True" mode="written">
      <p sl="it">Le isole dell’Unione europea, siano esse ultraperiferiche o meno, devono quasi tutte affrontare le medesime difficoltà. Fra queste, la carenza di infrastrutture, i prezzi più elevati dovuti a costi di trasporto supplementari, maggiori costi energetici, emigrazione e immigrazione.</p>
      <p sl="it">Anche per queste ragioni ho interpellato, a più riprese, la Commissione europea affinché si esprimesse su alcune questioni essenziali per lo sviluppo delle isole, in particolare per la mia regione d’origine, la Sicilia.</p>
      <p sl="it">Ritengo, innanzitutto, che sia essenziale riconoscere a tutte le isole la fiscalità compensativa, così come è avvenuto per altre regioni dell’Unione europea. Ciò permetterebbe di attirare maggiormente capitali, generando sviluppo e occupazione.</p>
      <p sl="it">Riguardo agli incentivi agli investimenti, ho chiesto alla Commissione di tener conto dello sviluppo di una politica che incoraggi soprattutto quelli stranieri, in particolare extracomunitari, a tassazione zero.</p>
      <p sl="it">Infine, per quanto concerne la mancanza di infrastrutture, che costituisce uno dei maggiori ostacoli alla crescita socioeconomica delle isole, condivido pienamente l’invito fatto alla Commissione affinché riveda la propria politica relativa alla mancata concessione di aiuti statali per progetti infrastrutturali che migliorino i collegamenti di trasporto. In questo contesto, ribadisco la necessità di realizzare il ponte sullo Stretto di Messina.</p>
    </intervention>
    <intervention id="4-176" speaker_id="4461" name="Luís Queiró" is_mep="True" mode="written">
      <p sl="pt">Le regioni insulari devono affrontare gravi problemi a causa di vincoli naturali ed economici. I maggiori costi dei trasporti e dell’energia, la mancanza di risorse naturali, lo spopolamento, le scarse infrastrutture e l’immigrazione illegale rendono necessaria l’adozione di specifici provvedimenti comunitari per rispondere efficacemente ai caratteristici problemi di queste regioni.</p>
      <p sl="pt">I Fondi strutturali sono pertanto il principale strumento di azione comunitaria in questo ambito, poiché sono in grado di rispondere alla volontà politica dell’Unione di non abbandonare le sue isole.</p>
      <p sl="pt">Nello specifico, dobbiamo accertare con precisione quali sono le loro caratteristiche e le loro esigenze. La Commissione deve quindi garantire che i particolari problemi affrontati dalle isole europee siano sempre tenuti in considerazione, e, di conseguenza, deve adottare le misure di controllo delle frontiere volte ad affrontare l’immigrazione illegale che le minaccia. Deve anche formulare una politica di sviluppo integrata che possa garantire la sostenibilità delle attività economiche delle isole, per esempio il turismo.</p>
      <p sl="pt">Infine, l’intero pacchetto di provvedimenti è essenziale per creare le condizioni necessarie a garantire a queste regioni di godere dello stesso accesso al mercato unico delle regioni continentali. Per questo ho votato a favore della relazione.</p>
    </intervention>
    <intervention id="4-179" speaker_id="23787" name="Czesław Adam Siekierski" is_mep="True" mode="spoken">
      <p sl="pl">Signor Presidente, sono lieto che l’Unione europea stia agendo correttamente nel potenziare il ruolo degli enti locali nella nostra cooperazione con i singoli paesi, in particolare con i paesi terzi. Sono lieto che miri alla decentralizzazione di cooperazione e aiuti.</p>
      <p sl="pl">Gli enti locali svolgono un ruolo importante nello sviluppo locale e regionale perché comprendono le esigenze delle comunità locali, sono radicati nel territorio, e di solito sono stati eletti democraticamente. Essi rivestono un ruolo particolare nella lotta alla povertà e alla disuguaglianza. Il loro ruolo istituzionale riguarda soprattutto problematiche legate all’istruzione, alla sanità, all’ambiente e all’imprenditorialità. Occorre sottolineare che spesso non dispongono di sufficienti risorse finanziarie. Questo è vero in particolare per le regioni più povere, caratterizzate da alti tassi di disoccupazione.</p>
      <p sl="pl">Questi enti locali non ricevono finanziamenti adeguati dai bilanci dei propri Stati membri. Conferire agli enti locali l’autorità di agire indipendentemente nel quadro della nostra politica di sviluppo, pertanto, merita tutto il nostro appoggio, ora e per il futuro. Tale processo è corroborato dalla nostra esperienza di cooperazione con gli enti locali nei paesi dell’Unione, compreso il mio, la Polonia.</p>
    </intervention>
    <intervention id="4-178" speaker_id="1403" name="David Martin" is_mep="True" mode="written">
      <p sl="en">Ho votato a favore di questa relazione perché credo che, per realizzare gli Obiettivi di sviluppo del Millennio, le comunità debbano ricevere gli aiuti dalle strutture a loro più vicine. In particolare, sono soddisfatto che la relazione suggerisca alla Commissione di adottare proposte d’azione concrete, soprattutto intensificando il dialogo con gli enti locali in materia di aiuti allo sviluppo, migliorando la decentralizzazione nell’erogazione degli aiuti e favorendo un dialogo strutturato tra gli enti locali nei paesi in via di sviluppo e l’Unione europea.</p>
    </intervention>
    <intervention id="4-180" speaker_id="1253" is_mep="True" mode="spoken" role="Presidente">
      <p sl="unknown">Con questo si concludono le dichiarazioni di voto.</p>
    </intervention>
  </section>
  <section id="creitem19" title="7. Correzioni e intenzioni di voto: vedasi processo verbale"/>
  <section id="creitem20" title="8. Approvazione del processo verbale della seduta precedente: vedasi processo verbale"/>
  <section id="creitem21" title="9. Interdizione nell’Unione europea di prodotti derivati dalle foche (discussione)">
    <intervention id="4-186" speaker_id="23788" is_mep="True" mode="spoken" role="Presidente">
      <p sl="unknown">L’ordine del giorno reca la dichiarazione della Commissione sull’interdizione nell’Unione europea di prodotti derivati dalle foche.</p>
    </intervention>
    <intervention id="4-187" speaker_id="photo_generic" name="Stavros Dimas" is_mep="True" mode="spoken">
      <p sl="el">Membro della Commissione. – Signor Presidente, onorevoli deputati al Parlamento europeo, vi ringrazio per avermi dato la possibilità di illustrare la posizione della Commissione in merito all’interdizione nell’Unione europea di prodotti derivati dalle foche e di commentare le iniziative già adottate o programmate.</p>
      <p sl="el">La caccia alle foche è da diversi anni al centro di polemiche e discussioni accese. Sono assolutamente d’accordo che è opportuno porsi interrogativi sulla caccia alle foche, ovunque essa abbia luogo. Nondimeno è incoraggiante rilevare che le colonie di foche sembrano essersi in gran parte stabilizzate e la loro sopravvivenza nell’ambiente naturale non è più minacciata. Questo parere è corroborato dai dati scientifici disponibili sull’andamento delle colonie di foche della Groenlandia e foche dal cappuccio. Non esistono prove scientifiche dell’effetto negativo della caccia sulla sopravvivenza di queste specie di fauna selvatica.</p>
      <p sl="el">La popolazione di foche nell’Atlantico nordorientale è aumentata sostanzialmente dall’inizio degli anni ’70; le foche della Groenlandia – la specie più cacciata durante la stagione annuale – sono passate da 2 milioni a circa 5,8 milioni di individui. In altre parole, le colonie di foche in questione non risultano oggi minacciate di estinzione e di conseguenza non rientrano nella Convenzione sul commercio internazionale delle specie di fauna e flora minacciate di estinzione (CITES). Queste specie di foche rientrerebbero nell’ambito di applicazione della CITES soltanto nel caso in cui la loro sopravvivenza nel loro habitat naturale fosse minacciata dal commercio internazionale.</p>
      <p sl="el">Certo, questo non dovrebbe dissuaderci dall’affrontare l’altra importante questione che riguarda la caccia alle foche in numerosi paesi, inclusi alcuni Stati membri dell’Unione europea, ovvero l’interdizione di importare, esportare e vendere prodotti derivati dalle foche nel caso in cui la caccia sia stata perpetrata con metodi che non ottemperano alle norme sul corretto trattamento degli animali da noi stabilite. Alla luce di questa considerazione concordo che, sebbene non sia stato ancora adottato alcun provvedimento legislativo a livello comunitario, le preoccupazione espresse dal Parlamento europeo relativamente al trattamento degli animali, e in particolare alla caccia alle foche, meritino di essere analizzate in dettaglio. A tal fine, dobbiamo raccogliere le informazioni e le statistiche pertinenti; in quest’ottica abbiamo commissionato uno studio indipendente. Sulla scorta dei risultati forniti dallo studio preparato principalmente dall’Autorità europea per la sicurezza alimentare proporremo alcuni provvedimenti al Consiglio e al Parlamento. In ottemperanza ai principi del buon governo e del diritto e alle chiare regole procedurali della Commissione, siamo chiamati a prendere una decisione sulla base di dati scientifici credibili e di uno studio d’impatto.</p>
      <p sl="el">Ho altresì istruito i miei servizi affinché valutino la possibilità di inviare a nome della Commissione una missione di controllo e osservazione della caccia alle foche durante la stagione di caccia del 2007. I membri del Parlamento europeo potranno decidere di prendere eventualmente parte a tale missione.</p>
      <p sl="el">Una valutazione completa e obiettiva di tutti gli aspetti pertinenti ci consentirà di prendere decisioni con cognizione di causa.</p>
    </intervention>
    <intervention id="4-188" speaker_id="4527" name="John Bowis" is_mep="True" mode="spoken">
      <p sl="en">a nome del gruppo PPE-DE . – Signor Presidente, il Commissario è una persona ragionevole e umana. Ci ha chiesto del tempo per una ricerca: siamo disposti a concederglielo, ma in cambio egli deve imporre nel frattempo una moratoria su qualsiasi importazione di prodotti derivati dalle foche.</p>
      <p sl="en">Egli afferma che la selezione delle foche in Canada è sostenibile. Sarà pur vero, ma nel 2006 sono state uccise 330 000 foche della Groenlandia, di cui il 95 per cento aveva meno di tre mesi. La maggioranza di queste foche è stata scuoiata viva, perché il 79 per cento dei cacciatori di foche non verifica realmente se il cucciolo è ancora cosciente.</p>
      <p sl="en">Questa mattanza è crudele e indegna di un paese civilizzato. La caccia alle foche non è affatto sostenibile in un paese come la Namibia, il secondo paese tra quelli in cui è praticato questo tipo di caccia, dove ogni anno aumenta il numero di animali uccisi. Nel 2007 è stato stabilito un contingente di 91 000 animali e tale cifra, combinata alla mortalità naturale delle foche, potrebbe causare quest’anno lo sterminio di tutti i cuccioli di foca.</p>
      <p sl="en">Le foche non sono cacciate per la loro carne e neppure per tutelare le riserve ittiche. Il loro martirio avviene sull’altare della moda che trova adepti proprio in Europa. Il nostro continente è il mercato di sbocco principale delle esportazioni canadesi di pelle di foca. Il Belgio ne ha vietato l’importazione e un’interdizione analoga, pur se temporanea, vige anche in Italia e in Lussemburgo. Il Regno Unito e la Germania hanno richiesto un’interdizione su scala europea. Nella propria dichiarazione scritta, firmata dalla maggioranza dei deputati di quest’Aula, il Parlamento europeo ha chiesto la messa al bando permanente di questi prodotti. Signor Commissario, le concediamo il tempo per una ricerca, ma lei ci conceda una moratoria immediata.</p>
    </intervention>
    <intervention id="4-189" speaker_id="4447" name="Paulo Casaca" is_mep="True" mode="spoken">
      <p sl="pt">a nome del gruppo PSE. – Desidero associarmi a quanto detto poc’anzi dall’onorevole Bowis.</p>
      <p sl="pt">In effetti non sussistono motivi per posticipare la moratoria e gli studi che la Commissione ritiene opportuni potranno essere condotti successivamente. Dati eloquenti sulla questione sono già disponibili in abbondanza e un esempio chiaro è stato dato da altri paesi, come gli Stati Uniti e il Messico – gli Stati Uniti hanno vietato l’uso di qualsiasi prodotto derivato dalle foche da oltre trent’anni – e non capisco perché la Commissione ritenga le informazioni disponibili insufficienti per un intervento immediato.</p>
      <p sl="pt">Come spiegato ottimamente dal nostro collega, non è in gioco soltanto la sopravvivenza della specie. Il problema è essenzialmente morale. Dobbiamo chiederci qual è il senso di una pratica barbara messa in atto al solo fine di soddisfare alcuni vezzi della moda, come denunciato l’anno scorso da una delegazione dell’intergruppo sul benessere e la conservazione degli animali, che comprendeva tra gli altri l’onorevole Schlyter, e come illustratoci in diverse occasioni.</p>
      <p sl="pt">Se la Commissione vuole vedere cosa accade sul terreno, la prossima settimana il Parlamento si recherà in Canada con una missione. Andremo direttamente nei luoghi dove si pratica la caccia alle foche. La Commissione è invitata ad aggregarsi, così da fugare qualsiasi dubbio possa ancora avere in relazione a questo problema.</p>
    </intervention>
    <intervention id="4-190" speaker_id="23881" name="Marios Matsakis" is_mep="True" mode="spoken">
      <p sl="en">a nome del gruppo ALDE . – Signor Presidente, talvolta mi domando chi può chiudere gli occhi di fronte a una realtà lampante, dopodiché mi sovvengo del governo canadese che, anno dopo anno, permette il massacro di migliaia di cuccioli di foca indifesi.</p>
      <p sl="en">Altre volte mi chiedo come si possa rimanere impassibili di fronte a manifestazioni di crudeltà estrema, ma poi mi sovvengo delle migliaia di persone ossessionate dalla moda, disposte a pagare qualsiasi prezzo per indossare una pelliccia di foca, anche se spesso questo significa scuoiare animali ancora vivi.</p>
      <p sl="en">Non rimango invece mai sorpreso di come sia possibile rimanere sordi a un grido o di come si possa non capire l’ovvio poiché, con tutto il rispetto che le tributo, signor Commissario, ciò è accaduto fin troppo spesso nei rapporti che la Commissione intrattiene con il Parlamento e l’argomento discusso oggi non fa eccezione.</p>
      <p sl="en">Nel settembre 2006 il Parlamento ha lanciato un appello molto chiaro e forte alla Commissione a favore di un’interdizione nella UE del commercio dei prodotti derivati dalle foche. Trascorsi sei mesi, la Commissione ci comunica che necessita di altro tempo per approfondire la questione, nonostante il massacro delle foche sia riconosciuto da anni come una crudeltà insensata perpetrata a danno degli animali.</p>
      <p sl="en">Da amico fedele e alleato della Commissione, posso sforzarmi di esercitare la pazienza e credo che dovremmo concedere alla Commissione il tempo richiesto, se questo è ciò di cui necessita, ma, come hanno sottolineato gli oratori precedenti, a condizione che nel contempo sia imposta una moratoria immediata sulla vendita di tutti i prodotti derivati dalle foche nell’Unione europea. La nostra richiesta si basa sulle forti convinzioni che abbiamo in merito, sulla necessità di un’azione rapida e sulla considerazione che alcuni Stati membri hanno già bandito questi prodotti dal loro territorio.</p>
    </intervention>
    <intervention id="4-191" speaker_id="28139" name="Carl Schlyter" is_mep="True" mode="spoken">
      <p sl="sv">a nome del gruppo Verts/ALE. – Signor Presidente, signor Commissario, l’anno scorso mi sono recato in Canada su incarico dell’intergruppo sul benessere degli animali al fine di assistere alla caccia delle foche. I cacciatori di foche hanno messo in atto metodi violenti per impedirmi di vedere quanto stava accadendo. Hanno spinto la nostra vettura fuori strada, sono saliti sui nostri elicotteri per impedirci di decollare e ci hanno minacciato di morte se avessimo tentato di allontanarci dal nostro albergo per documentare la caccia alle foche. A dispetto di queste minacce, siamo riusciti a ottenere fotografie e abbiamo visto quanto incredibilmente crudele sia questo tipo di caccia. I cacciatori sapevano bene di avere qualcosa da nascondere. Le foche sono scuoiate vive, colpite a morte e lasciate a soffocare nel loro stesso sangue. Sono ferite e finiscono con l’affogare o agonizzare poiché il secondo colpo che concederebbe loro la morte fa diminuire il valore della pelliccia di circa due dollari.</p>
      <p sl="sv">Questa caccia non va vietata per motivi di conservazione della specie, bensì per motivi etici. Ritengo comunque necessario sottolineare che la popolazione di foche è diminuita l’ultima volta che è stata organizzata una caccia su larga scala. Inoltre adesso si aggiungono i cambiamenti climatici e la foca della Groenlandia deve vivere sul ghiaccio per poter allattare i suoi cuccioli. Oggi molti cuccioli sono abbandonati in acqua. L’UE alimenta questa caccia in quanto costituisce il maggiore mercato di sbocco per i prodotti derivati e il Parlamento ha detto a chiare lettere di non volere che il nostro mercato sia coinvolto in questa pratica. Come accennato dall’onorevole Bowis, diversi paesi hanno vietato questi prodotti a livello nazionale. Quando il problema riguardava la pelliccia di cani e gatti, la Commissione dichiarò che il mercato interno non funzionava e che occorreva un’interdizione su scala comunitaria. La medesima logica si applica a questa fattispecie.</p>
      <p sl="sv">La Commissione vuole che siano svolti degli studi? Esistono già numerosi studi che corroborano quanto denunciato qui in Aula, tra cui in particolare il Bird and Veterinary Report , e comunque ciò non dovrebbe ritardare l’adozione dei provvedimenti necessari. Se la Commissione ha bisogno di più tempo, noi possiamo concederglielo, ma nel frattempo vogliamo che sia introdotta un’interdizione temporanea, ed è vostro compito individuare la base giuridica idonea. La ringraziamo per avere commissionato lo studio al Comitato per la protezione degli animali dell’Autorità europea per la sicurezza alimentare. Tale Autorità è accettata e riconosciuta come ente indipendente e rappresentativo della volontà dei paesi interessati.</p>
      <p sl="sv">Desidero precisare che la caccia alla foca non è d’importanza vitale per le economie dei paesi in cui è praticata: Canada, Norvegia, Russia e Namibia. Come abbiamo visto nel caso della caccia alla balena, la sua abolizione e sostituzione con il whale watching si è dimostrata ancora più proficua; possiamo aiutare anche i cacciatori di foche a migliorare la loro situazione finanziaria, a condizione che rinuncino a questa pratica cruenta.</p>
    </intervention>
    <intervention id="4-192" speaker_id="4508" name="Erik Meijer" is_mep="True" mode="spoken">
      <p sl="nl">a nome del gruppo GUE/NGL . – Signor Presidente, le foche sono a rischio di estinzione da parecchi anni. La causa della loro decimazione non è da ascriversi esclusivamente alle malattie o all’inquinamento delle acque costiere nelle aree densamente popolate, ma anche all’aumento della caccia. Per un certo periodo, sembrava che le foche fossero destinate a scomparire del tutto in alcune zone costiere. Anche adesso che le colonie di foche pare abbiano ripopolato almeno in parte alcune zone, permane la necessità di una protezione speciale.</p>
      <p sl="nl">Ma se non mettiamo un freno agli appetiti delle persone, non avremo alcuna salvaguardia. La pelliccia delle foche è un materiale apprezzato per adornare abiti e giocattoli, ma tale funzione ornamentale viene soddisfatta uccidendo a mazzate i cuccioli di foca e scuoiandoli vivi – un’attività abominevole che è diventata l’unico mezzo di sussistenza per alcuni abitanti delle aree costiere, un sistema alimentato dalla possibilità di esportare le pelli di foca e di trovare acquirenti lontani dalla scena del delitto. Alla luce di queste considerazioni, è importante che da molti anni si cerchi di garantire che prodotti di questo tipo non siano più messi in vendita, in particolare nelle parti più ricche del mondo, come l’Europa.</p>
      <p sl="nl">All’inizio della sua dichiarazione, il Commissario Dimas afferma di condividere le preoccupazioni di questo Emiciclo e dell’opinione pubblica sul tema, ma le conclusioni che trae sono deludenti. Non abbiamo alcuna obiezione allo studio d’impatto, e ispezioni più approfondite in Canada e Namibia sarebbero senz’altro auspicabili. Ma questo non deve significare che perseveriamo nella tattica dello “stare a guardare”.</p>
      <p sl="nl">Alcuni Stati membri dell’UE hanno già seguito l’esempio statunitense impedendo le importazioni, ma perché altri paesi europei segnano il passo? Ci sono mille buoni motivi per una moratoria con effetto immediato. Se rimandiamo a domani, arriveremo con anni di ritardo a fronte di una situazione molto grave. La invito pertanto a non utilizzare lo studio come scusa per un’ulteriore procrastinazione.</p>
    </intervention>
    <intervention id="4-193" speaker_id="photo_generic" name="Stavros Dimas" is_mep="True" mode="spoken">
      <p sl="en">Membro della Commissione. – Signor Presidente, desidero ringraziare tutti i deputati che sono intervenuti per i loro contributi costruttivi alla discussione di questo pomeriggio.</p>
      <p sl="en">Innanzi tutto desidero ribadire che non è necessaria un’azione ai fini della conservazione della specie, se consideriamo che le foche appartenenti alle specie più cacciate erano 2 milioni negli anni ’70 e sono 5,8 milioni attualmente. Dobbiamo prendere in esame solo il secondo aspetto e questo è molto importante.</p>
      <p sl="en">Per quanto concerne lo studio, devo ribadire che la Commissione è perfettamente consapevole dell’interessamento dall’opinione pubblica a favore di metodi di uccisione più umani ed esamineremo tutti i dati disponibili, in sintonia con il nostro impegno verso standard di benessere più elevati per gli animali. Secondo alcune fonti che talvolta si contraddicono, in alcune regioni le foche sono cacciate e uccise con metodi disumani. Lo studio che vogliamo condurre, e di cui uno degli oratori ha condiviso la necessità, presenterà conclusioni e raccomandazioni equilibrate, obiettive e pratiche. Il risultato complessivo dovrebbe consentire alla Commissione di trarre alcune conclusioni e avanzare eventuali proposte legislative, qualora la situazione lo richiedesse.</p>
      <p sl="en">Per quanto concerne la moratoria, la Commissione non dispone di uno strumento giuridico che le consenta di imporre con effetto immediato una moratoria sulle importazioni, le esportazioni e il commercio dei prodotti derivati dalle foche. Non possiamo avvalerci delle disposizioni di salvaguardia previste dalle politiche sanitarie e zoosanitarie, poiché queste prevedono un’interdizione temporanea solo in caso di minaccia alla salute umana o animale. La decisione di sospendere temporaneamente l’importazione di volatili selvatici, per esempio, fu presa al fine di tutelare la salute umana e animale dal rischio di una diffusione dell’influenza aviaria in tutto il mondo.</p>
      <p sl="en">Neppure la politica commerciale ci offre uno strumento di applicazione immediata. Qualsiasi provvedimento che l’Unione europea decidesse di adottare dovrebbe soddisfare i requisiti di necessità e proporzionalità ed essere notificato all’Organizzazione mondiale del commercio. In questo momento un’interdizione immediata di questo tipo di commercio non è pertanto né opportuna, né realizzabile.</p>
      <p sl="en">La Commissione deve condurre in primo luogo una valutazione obiettiva di tutte le informazioni disponibili. In base all’esito della valutazione, la Commissione dovrebbe essere in grado di trarre conclusioni e avanzare eventuali proposte legislative, qualora la situazione lo richiedesse.</p>
      <p sl="en">Sono stati menzionati gli Stati Uniti e la loro legge per la tutela dei mammiferi marini che risale al 1972 ed è antecedente alla Convenzione internazionale sul commercio delle specie in via di estinzione entrata in vigore nel 1975. Gli Stati membri, da parte loro, possono adottare misure conformemente alla giurisprudenza della Corte di giustizia, mentre la Comunità non ha la facoltà di avvalersi di tale base giuridica.</p>
      <p sl="en">Vi invito pertanto ad appellarvi ai vostri governi nazionali affinché provvedano a interdire tali prodotti, poiché essi dispongono degli strumenti legislativi per farlo. Dobbiamo disporre di una base giuridica adeguata prima di imporre un’interdizione a livello di Unione e proprio a tal fine vogliamo svolgere questa valutazione d’impatto e raccogliere tutte le informazioni del caso. Nondimeno, facendo presenti le vostre preoccupazioni a livello nazionale e richiedendo la messa al bando di questi prodotti ai vostri governi, si potrebbero creare condizioni di mercato interno tali da agevolare un’azione anche da parte dell’Unione.</p>
      <p sl="en">Desidero ribadire il forte interessamento della Commissione a favore di standard elevati di protezione degli animali all’interno dell’Unione europea e nel resto del mondo. Una valutazione completa e obiettiva sul benessere degli animali nell’ambito della caccia alle foche fornirà un quadro completo e un fondamento solido su cui basare le nostre conclusioni. Esamineremo tutte le informazioni disponibili e adotteremo le misure necessarie; se dovesse emergere che le foche sono cacciate e uccise con metodi disumani, si prenderà in considerazione la possibilità di un’interdizione delle importazioni e delle esportazioni, nonché della messa in commercio di prodotti derivati dalle foche.</p>
      <p sl="en">Aggiorneremo di nuovo il Parlamento europeo nel più breve tempo possibile. Ribadisco che abbiamo già incaricato l’Autorità europea per la sicurezza alimentare di lavorare sugli aspetti scientifici dello studio e ho scritto personalmente al governo canadese affinché ci sia concesso di partecipare a una missione ricognitiva cui anche il Parlamento europeo è invitato a prendere parte per vedere come viene organizzata la caccia. E’ stato molto interessante ascoltare le vostre esperienze.</p>
    </intervention>
    <intervention id="4-194" speaker_id="23788" is_mep="True" mode="spoken" role="Presidente">
      <p sl="unknown">Do la parola all’onorevole Beazley. Mi sembra di capire che lei presenterà una mozione formale.</p>
    </intervention>
    <intervention id="4-195" speaker_id="1429" name="Christopher Beazley" is_mep="True" mode="spoken">
      <p sl="en">Signor Presidente, prima di dare nuovamente la parola al Commissario, non so se è necessario richiedere una precisazione ulteriore sui tempi della sua dichiarazione. Il Parlamento europeo ha sollevato la questione per la prima volta 25 anni or sono. E’ stato molto utile sapere dal Commissario che ci informerà il prima possibile, ma sarebbe così gentile da indicarci esattamente quanto tempo crede che dovremo aspettare?</p>
    </intervention>
    <intervention id="4-196" speaker_id="photo_generic" name="Stavros Dimas" is_mep="True" mode="spoken">
      <p sl="en">Membro della Commissione. – Dalle sue parole trapela il timore che lo studio richiederà anni. Non sarà così, si concluderà nel giro di alcuni mesi.</p>
    </intervention>
    <intervention id="4-197" speaker_id="23788" is_mep="True" mode="spoken" role="Presidente">
      <p sl="unknown">La discussione è chiusa.</p>
    </intervention>
  </section>
  <section id="creitem22" title="10. Attacco a Galina Kozlova, membro del consiglio di amministrazione dell’organizzazione Mari Ušem e redattrice capo della rivista letteraria Onchyko (discussione)">
    <intervention id="4-199" speaker_id="23788" is_mep="True" mode="spoken" role="Presidente">
      <p sl="unknown">L’ordine del giorno reca la dichiarazione della Commissione sull’attacco a Galina Kozlova, membro del consiglio di amministrazione dell’organizzazione Mari Ušem e redattrice capo della rivista letteraria Ontšõko .</p>
    </intervention>
    <intervention id="4-200" speaker_id="photo_generic" name="Neelie Kroes" is_mep="True" mode="spoken">
      <p sl="en">Membro della Commissione . – Signor Presidente, onorevoli colleghi, la Commissione condanna i violenti attacchi verificatisi il 25 gennaio nella capitale della Repubblica mari ai danni di Galina Kozlova. Nell’esprimere la mia solidarietà a lei e alla sua famiglia, le porgo i miei migliori auguri per una pronta guarigione dalle ferite riportate. La Commissione si aspetta che l’incidente sia oggetto di un’inchiesta rapida e completa e che i responsabili vengano assicurati alla giustizia. A tale proposito, segnalo che è stata aperta un’inchiesta e che, a quanto pare, il Presidente della Repubblica mari ha chiesto che a tale procedimento sia attribuita speciale priorità.</p>
      <p sl="en">Più in generale, la Commissione è cosciente della situazione delle popolazioni indigene ugrofinniche, come quella dei mari in Russia. Siamo altresì consapevoli delle preoccupazioni espresse da alcuni membri del Parlamento europeo sul trattamento dei mari, in particolar modo per quanto concerne l’uso della loro lingua nel sistema scolastico, nonché sulle vessazioni contro i giornalisti e le elezioni presidenziali del dicembre 2004. La Commissione ha inoltre preso debita nota della risoluzione del Parlamento del maggio 2005.</p>
      <p sl="en">La Commissione ritiene che valori comuni, come, ad esempio, il rispetto dei diritti umani, costituiscano una pietra miliare nelle sue relazioni con la Russia. La Commissione partecipa attivamente alle consultazioni bilaterali sui diritti umani, nel cui ambito ci proponiamo di discutere con la Russia le principali questioni in modo aperto e costruttivo. Sarebbe utile se, su tematiche di questo tipo, potessimo astenerci da mutue recriminazioni e concentrarci sullo scambio di esperienze e di migliori pratiche su come gestire problemi similari, che possono verificarsi in varie società moderne. E’ per questa ragione che la Commissione ha suggerito che la partecipazione a tali consultazioni sui diritti umani sia aperta non solo ai diplomatici, ma anche a esperti provenienti da ministeri e agenzie incaricate di affrontare tali questioni sul campo.</p>
      <p sl="en">Il prossimo giro di consultazioni con la Russia sui diritti dell’uomo – inclusi quelli delle popolazioni minoritarie – e sulle libertà fondamentali avrà luogo il 3 maggio.</p>
      <p sl="en">La Commissione ha sollevato bilateralmente con le autorità russe la questione dei diritti della popolazione mari e come risposta ha ottenuto informazioni relative alle attività finanziate dal governo della Repubblica mari allo scopo di promuovere lo sviluppo dell’arte e della cultura della Repubblica stessa, di incoraggiare il multilinguismo e tutelare le arti e i mestieri tradizionali. E’ stato fornito sostegno alla pubblicazione di libri in lingua mari, nonché alla loro traduzione in russo, e di quotidiani in lingua mari e allo studio in tale lingua presso l’università di Mari El e altri istituti di istruzione superiore.</p>
      <p sl="en">Per concludere, dovrei aggiungere che, nell’ottica della creazione di uno spazio comune di ricerca e istruzione, comprensivo di aspetti culturali, Unione europea e Russia hanno concordato di operare congiuntamente, in modo da rafforzare ed esaltare l’identità europea sulla base di valori comuni, ivi compresi la libertà di espressione, il funzionamento democratico dei media e il rispetto dei diritti umani, inclusi quelli delle persone appartenenti a minoranze, e la promozione della diversità culturale e linguistica quale base per una società civile in Europa senza linee divisorie. Attualmente stiamo lavorando assieme alla Russia su un piano d’azione per la cooperazione culturale che miri a tradurre tali principi in un’azione concreta. Scambi in questo campo dovrebbero aiutare a costruire un clima migliore per il rispetto delle culture e delle tradizioni delle minoranze.</p>
    </intervention>
    <intervention id="4-201" speaker_id="28424" name="Tunne Kelam" is_mep="True" mode="spoken">
      <p sl="en">a nome del gruppo PPE-DE . – Signor Presidente, vorrei ringraziare la signora Commissario per la sua comprensione e per la sua pronta reazione. Il Parlamento ha già espresso la propria preoccupazione sulla situazione nella Repubblica di Mari El due anni fa, nel maggio 2005, dopo che Vladimir Kozlov, leader nazionale mari, era stato brutalmente percosso.</p>
      <p sl="en">E’ allarmante che da allora non si sia registrato alcun miglioramento. I tentativi di impedire una rinascita della cultura e della lingua nazionale mari sono continuati. Per tale ragione, il fatto che l’indagine sulla violenza perpetrata ai danni di Vladimir Kozlov in due anni non abbia portato a nulla e che ora si sia verificato un nuovo episodio non può vederci soddisfatti.</p>
      <p sl="en">Ritengo che l’elemento più allarmante nella Russia di oggi sia che uccisioni, morti ed attacchi fisici per ragioni politiche continuino inesorabilmente e che nemmeno un responsabile sia stato ancora catturato o processato.</p>
      <p sl="en">L’ultimo caso è quello di Ivan Safronov, che è accidentalmente caduto dalla finestra proprio alla vigilia della pubblicazione di un articolo sul traffico illegale di armi russe in Siria e Iran.</p>
      <p sl="en">Purtroppo, il vivace riaccendersi di una xenofobia diffusa e di movimenti militanti neofascisti e stalinisti sono divenuti parte della realtà russa.</p>
      <p sl="en">Se per anni un governo non ha saputo o non ha voluto garantire i diritti fondamentali alla vita e alla sicurezza di tutti i suoi cittadini e portare assassini prezzolati di fronte alla giustizia, tale governo mina necessariamente la sua stessa credibilità di partner internazionale.</p>
      <p sl="en">Il nostro messaggio odierno dovrebbe essere il seguente: non ci possono essere ulteriori progressi nelle relazioni UE-Russia finché il Cremlino non deciderà di intervenire e porre fine a questo circolo vizioso di uccisioni e violazioni dei diritti umani. Chiaramente, se i cittadini russi non possono aver fiducia nella giustizia del loro stesso Stato, come possono i partner stranieri di questo paese confidare in future forniture di gas e nel rispetto del codice internazionale di condotta da parte russa?</p>
    </intervention>
    <intervention id="4-202" speaker_id="23808" name="Csaba Sándor Tabajdi" is_mep="True" mode="spoken">
      <p sl="hu">a nome del gruppo PSE . – A nome del gruppo dei socialisti europei, sono estremamente grato alla Commissione europea per la sua pronta reazione, in quanto ci troviamo di fronte a una situazione molto seria che dà adito a gravi preoccupazioni. Come già accennato dall’onorevole Tunne Kelam, la decisione del 2005 aveva portato a qualche risultato e la situazione nella Repubblica mari era temporaneamente migliorata. Ora, a distanza di due anni, assistiamo ancora una volta al brutale attacco di una attivista di pace, Galina Kozlova, in un incidente che giustamente attira l’attenzione della Commissione e del Parlamento europei. Sappiamo che i responsabili dell’attacco a Kozlov, nel 2005, non sono ancora stati trovati e indubbiamente tale constatazione è un punto di partenza per la decisione di oggi. In qualità di presidente dell’intergruppo per le lingue minoritarie in seno a questo Parlamento e di presidente del forum ugrofinnico – un’iniziativa trasversale – nel settembre 2006 ho potuto invitare Kozlov qui a Strasburgo. Ho potuto constatare di persona che non si tratta di un ingestibile estremista, ma di un uomo incredibilmente moderato. Lo scopo della risoluzione odierna è quello di notare e far notare che la Commissione e il Parlamento europei stanno prestando attenzione a quanto accade in questa regione. Chiediamo alle autorità federali russe di esercitare pressioni sulle autorità locali della Repubblica mari, perché al momento l’inchiesta è ben lungi dall’essere rassicurante. Il caso è stato trattato come se alla vittima fossero state inferte ferite leggere, mentre in realtà Galina Kozlova ha subito una frattura della base cranica, ovvero una ferita di carattere ben più grave. L’odierna risoluzione è importante anche per questa ragione, ed è importante altresì che in occasione del prossimo vertice UE-Russia, la situazione sia affrontata congiuntamente a quella di altre popolazioni ugrofinniche e che sia discussa anche nel contesto del dialogo UE-Russia. Desidero ringraziare il Commissario, signora Kroes, e la Commissione europea per la loro collaborazione.</p>
    </intervention>
    <intervention id="4-203" speaker_id="23830" name="István Szent-Iványi" is_mep="True" mode="spoken">
      <p sl="hu">a nome del gruppo ALDE . – Il 25 gennaio di quest’anno Galina Kozlova è stata gravemente ferita da un ignoto aggressore a Yoshkar-Ola. Ha subito lesioni craniche, cerebrali e alla vista. E’ rimasta ricoverata in ospedale per settimane ed è ancora convalescente, quantunque sia rientrata a casa. L’aggressore o gli aggressori non sono ancora stati catturati, e questo fatto non sorprende, naturalmente, considerato che, come sappiamo, gravi incidenti ai danni di attivisti che lottano per i diritti della minoranza mari si sono verificati con regolarità tra il 2001 e il 2005, e da allora non un solo responsabile è stato assicurato alla giustizia. Tale situazione fa ovviamente temere che simili gravi incidenti si verifichino su ordine delle autorità locali o quantomeno con il loro beneplacito.</p>
      <p sl="hu">La risoluzione del Parlamento del 2005 ha ottenuto risultati tangibili, come l’onorevole Tabajdi ha indicato, in quanto per un anno e mezzo non si sono verificati incidenti. E’ vero che la situazione della minoranza mari non è migliorata in maniera significativa, ma sono stati compiuti piccoli passi avanti, e pertanto sono lieto che ora anche la Commissione ponga simili quesiti e che li inserisca all’ordine del giorno. Ho chiesto altresì che sia la Commissione che il Parlamento prestino maggiore attenzione alla risoluzione dei problemi delle minoranze ugrofinniche e delle minoranze in generale all’interno del territorio russo.</p>
      <p sl="hu">Incoraggiamo l’Unione a sollevare la questione nel contesto del dialogo UE-Russia sui diritti umani. Non si tratta semplicemente di un evento isolato, ma di un attacco ai diritti della minoranza mari e delle minoranze ugrofinniche in generale. Al contempo chiedo altresì che, nel contesto della cooperazione tra l’Unione europea e la Russia nel settore culturale, si lancino infine programmi sovvenzionati a sostegno dell’istruzione, dello studio della lingua e del mantenimento delle istituzioni culturali delle minoranze ugrofinniche e di altre minoranze.</p>
      <p sl="hu">Se non dovessimo riuscire in tale tentativo, la questione dovrà essere affrontata in occasione del vertice UE-Russia, in quanto è intollerabile che, nonostante la volontà del Parlamento, della Commissione e del Consiglio, in Russia continuino a verificarsi violazioni dei diritti civili.</p>
    </intervention>
    <intervention id="4-204" speaker_id="28376" name="Leopold Józef Rutowicz" is_mep="True" mode="spoken">
      <p sl="pl">a nome del gruppo UEN . – Signor Presidente, in quest’Aula protestiamo contro chi viola i diritti umani e le regole del diritto, tuttavia dovremmo chiederci quali effetti abbiano le nostre azioni mosse da uno spirito di solidarietà verso le persone di buona volontà. Non credo il risultato sia quello auspicato, tuttavia questo è uno dei modi per impedire processi sociali che colpiscono in modo negativo tutti noi, quali il mancato rispetto per gli esseri umani, la violenza e la lotta per poter esprimere il proprio punto di vista, qualcosa che ogni cittadino di uno Stato democratico dovrebbe poter fare.</p>
      <p sl="pl">Galina Kozlova, membro del consiglio di amministrazione dell’organizzazione Mari Ušem e redattrice della rivista letteraria Ontšõko ne è un esempio. E’ moglie di Vladimir Kozlov, Presidente del consiglio della Repubblica di Mari El. Ha svolto un lodevole servizio per la Repubblica ma, diversamente da molti altri giornalisti, non condivide le opinioni politiche dei suoi oppositori.</p>
      <p sl="pl">In quanto europei è nostro dovere monitorare, evidenziare e condannare discriminazioni nei confronti di cittadini mari ed attacchi ai danni dei loro rappresentanti e giornalisti. Sosteniamo Galina Kozlova nella sua lotta per gli interessi dei cittadini mari e per la democrazia.</p>
    </intervention>
    <intervention id="4-205" speaker_id="4508" name="Erik Meijer" is_mep="True" mode="spoken">
      <p sl="nl">a nome del gruppo GUE/NGL . – Signor Presidente, negli anni ’20 l’Unione Sovietica ha cercato di trovare una soluzione equa per il problema delle nazionalità. Il vasto impero russo, con le sue numerose minoranze, ha dato il via a un autogoverno regionale per le altre popolazioni, con un sistema di istruzione e amministrazione nelle rispettive lingue madri. E’ a tale decisione che undici paesi, tra cui Ucraina, Georgia e Uzbekistan, ora debbono la propria indipendenza.</p>
      <p sl="nl">Le numerose popolazioni minoritarie, come i ceceni, i tatari, gli osseti, i careli o i mari, d’altro canto, hanno ricevuto soltanto zone autonome all’interno della Russia o di uno degli altri Stati federali. Fin dalla caduta dell’Unione Sovietica, tali popolazioni attraversano un brutto periodo. Nessuno riconosce loro il diritto all’indipendenza e tutti loro auspicano che, nonostante tutto, possano mantenere i diritti che erano stati loro concessi 85 anni fa.</p>
      <p sl="nl">Sfortunatamente, la continuità di tali diritti è minacciata dal risorgente nazionalismo sia in Georgia che in Russia. L’insalubre clima politico che si respira in Russia è causato dal mantenimento della morsa sulla Cecenia in violazione dei desideri dei ceceni stessi con mezzi estremamente violenti. Intimidazione e omicidio all’interno dell’esercito sono all’ordine del giorno, e le giovani reclute sono oggetto di sistematici abusi da parte dei soldati più anziani e costrette al silenzio.</p>
      <p sl="nl">Nella Russia di Putin c’è sempre meno spazio per la protesta, la critica e l’avvicendamento al potere. La stabilità del regime attuale e il sempre crescente controllo di Mosca sulle varie regioni hanno priorità assoluta. Gli oppositori sono relegati dietro le sbarre, picchiati o esclusi dalle elezioni. Ancor più drastiche le improvvise morti di chi ha una posizione critica, specie di chi sembra sul punto di rivelare importanti informazioni. L’Europa deve aiutare la Russia a non scivolare ulteriormente in una situazione che sta divenendo intollerabile per un numero vieppiù crescente di persone. E’ in questa luce che bisognerebbe considerare la protezione delle persone che lottano per i diritti della Repubblica mari.</p>
    </intervention>
    <intervention id="4-206" speaker_id="28276" name="Laima Liucija Andrikienė" is_mep="True" mode="spoken">
      <p sl="lt">Anzitutto vorrei ringraziare gli onorevoli Tunne Kelam, Vytautas Landsbergis e Charles Tannock per l’iniziativa di farci ascoltare la dichiarazione della Commissione su Galina Kozlova quest’oggi e di farci adottare una risoluzione sull’argomento.</p>
      <p sl="lt">Questa risoluzione è l’ennesimo documento del Parlamento europeo relativo a violazioni dei diritti umani in Russia, paese legato all’Unione europea da un accordo di partenariato e cooperazione – attualmente in essere – e da un partenariato strategico che ora risulta essere basato non sulla condivisione di valori, ma sul pragmatismo e la ricerca di benefici economici e di altra natura.</p>
      <p sl="lt">In qualità di membro della sottocommissione per i diritti umani del Parlamento europeo, una questione in particolare è di grande rilievo nella cooperazione UE-Russia, ovvero le attuali consultazioni bilaterali su diritti umani, diritti delle minoranze e diritti fondamentali. In tale contesto, il brutale attacco a Galina Kozlova, redattrice della rivista letteraria Ontšõko e moglie del Presidente del consiglio Vladimir Kozlov, avvenimento violento che presenta dei precedenti nella Repubblica mari, non solo merita la nostra attenzione e la nostra considerazione, ma ci costringe a riaffrontare ancora una volta la questione dei diritti umani in Russia.</p>
      <p sl="lt">Considerando gli ultimi dati, la Russia è ora la seconda regione più pericolosa del mondo per i giornalisti (dopo l’Iraq). Per tale ragione sostengo totalmente lo spirito di questa risoluzione, in cui il Parlamento europeo incita la Federazione russa e le istituzioni governative locali a rispettare i propri obblighi derivanti dal diritto internazionale, non solo per garantire la libertà di stampa, ma anche per attuare quelle disposizioni legislative relative alla tutela e allo sviluppo delle lingue e delle culture minoritarie.</p>
      <p sl="lt">Ritengo che i problemi delle minoranze ugrofinniche in Russia potrebbero essere sollevate dalla Commissione in occasione del dialogo UE-Russia in corso sulle questioni relative ai diritti umani e del vertice dei leader dei due paesi.</p>
    </intervention>
    <intervention id="4-207" speaker_id="28392" name="Józef Pinior" is_mep="True" mode="spoken">
      <p sl="pl">Signor Presidente, il Parlamento europeo esprime la propria preoccupazione circa l’attacco a Galina Kozlova, membro del consiglio di amministrazione dell’organizzazione Mari Ušem e redattrice della rivista letteraria Ontšõko della Repubblica di Mari El della Federazione russa. Galina Kozlova è moglie di Vladimir Kozlov, Presidente del consiglio della Repubblica di Mari El, che è stato altresì nominato per il Premio Sacharov 2006. Ricordiamo che la sua candidatura a tale premio era stata sostenuta dall’attuale Presidente dell’Estonia, Toomas Ilves, già deputato di questo Parlamento.</p>
      <p sl="pl">Il quesito che si pone è a cosa miri la Russia. Il numero di attacchi a danni di attivisti e giornalisti è in crescita, come pure il numero di incidenti rimasti irrisolti. Questioni come la repressione, la violazione dei diritti umani e dei diritti delle minoranze nazionali in seno alla Federazione Russia vengono sollevate sempre più di frequente. Forse che il regime del Presidente Putin sta diventando sempre più autoritario? Un caso come questo dovrebbe darci di che riflettere e abbiamo il dovere di richiedere un’inchiesta completa da parte delle autorità russe allo scopo di identificare gli autori di tale attacco.</p>
    </intervention>
    <intervention id="4-208" speaker_id="photo_generic" name="Neelie Kroes" is_mep="True" mode="spoken">
      <p sl="en">Membro della Commissione . – Signor Presidente, quella odierna è stata una discussione di notevole valenza e ho preso debita nota di tutte le questioni che sono state sollevate. E’ bene, di quando in quando, concentrare la nostra attenzione su questioni che non compaiono necessariamente sulle prime pagine dei quotidiani dell’Unione. L’attacco a Galina Kozlova è stato uno di questi casi e auspico sinceramente che possa riprendersi completamente in tempi rapidi e continuare a svolgere le proprie funzioni.</p>
      <p sl="en">Come ho detto in precedenza, la Commissione vorrebbe portare avanti un dialogo costruttivo con la Russia su tali questioni. Siamo tutti consapevoli della criticità della situazione attuale relativamente alla popolazione mari e degli sforzi che sono stati compiuti a livello ufficiale in Russia per salvaguardarne i diritti e la cultura. Le società moderne devono trovare il modo di risolvere la questione delle minoranze nel senso di uno sviluppo socioeconomico pacifico ed armonioso e tutti noi dobbiamo perseverare nei nostri sforzi al riguardo. Per tale ragione, quindi, dovremo utilizzare i nostri contatti con la Russia, e in particolar modo le consultazioni sui diritti umani, per identificare come poter operare congiuntamente per migliorare la situazione. Ho già accennato al fatto che il 3 maggio sarà una giornata dedicata a questo genere di incontri.</p>
      <p sl="en">La Commissione continuerà a sollevare preoccupazioni per i diritti umani a tutti i livelli, dai massimi vertici alle riunioni di carattere meno formale. Per una discussione più dettagliata su questi argomenti, la sede più appropriata per uno scambio di opinioni con la Russia è proprio quella delle consultazioni sui diritti umani.</p>
    </intervention>
    <intervention id="4-209" speaker_id="23788" is_mep="True" mode="spoken" role="Presidente">
      <p sl="unknown">Comunico di aver ricevuto tre proposte di risoluzione ai sensi dell’articolo 103, paragrafo 2, del Regolamento .</p>
      <p sl="unknown">La discussione è chiusa.</p>
      <p sl="unknown">La votazione si svolgerà oggi alle 17.00.</p>
    </intervention>
  </section>
  <section id="creitem23" title="11. Discussioni su casi di violazione dei diritti umani, della democrazia e dello Stato di diritto(discussione)"/>
  <section id="creitem24" title="11.1. Guatemala">
    <intervention id="4-212" speaker_id="23788" is_mep="True" mode="spoken" role="Presidente">
      <p sl="unknown">L’ordine del giorno reca la discussione su sei proposte di risoluzione relative al Guatemala .</p>
    </intervention>
    <intervention id="4-213" speaker_id="28392" name="Józef Pinior" is_mep="True" mode="spoken">
      <p sl="pl">autore. – Signor Presidente, negli ultimi mesi il Guatemala è stato teatro di omicidi insoluti, oscure minacce, casi di intimidazioni ai danni di sindacalisti, politici e ampi strati della popolazione. Nel gennaio 2007 Human Rights Watch ha pubblicato il suo ultimo rapporto sui diritti umani, in cui si afferma che nei 36 anni della guerra sporca che ha insanguinato il Guatemala e si è conclusa nel 1996, sono rimaste uccise circa 200 000 persone – lo ripeto, 200 000 persone sono rimaste uccise nei 36 anni della cosiddetta guerra sporca che ha investito il Guatemala.</p>
      <p sl="pl">Negli ultimi 20 anni in Guatemala abbiamo assistito a un processo di democratizzazione, grazie al quale lo Stato di diritto e le istituzioni democratiche hanno conosciuto un significativo sviluppo. Il Guatemala tuttavia rimane un paese in cui lo Stato di diritto è gravemente carente, e la democrazia non si è ancora affermata. In passato il paese è stato sconvolto da una serie di omicidi insoluti e dall’improvvisa scomparsa di numerosi cittadini, e attualmente si denunciano incidenti che coinvolgono potenti bande e la criminalità internazionale.</p>
      <p sl="pl">Vorrei ricordare all’Assemblea che nel 2005 sono stati scoperti tra 70 e 80 milioni di documenti concernenti la dissolta polizia nazionale; questi documenti contengono informazioni sui desaparecidos della guerra sporca, ma per essi non è ancora stata trovata la sede adatta. E’ giunto il momento che il Guatemala risolva tali questioni ispirandosi a principi democratici.</p>
      <p sl="pl">Signor Presidente, oggi la nostra Assemblea ha approvato le raccomandazioni alla Commissione europea sull’Accordo di associazione con i paesi dell’America centrale. Il mio gruppo politico ha sottolineato che, a nostro avviso, la liberalizzazione del commercio dev’essere inquadrata in una prospettiva politica. La liberalizzazione del commercio in America latina non può essere separata dalla democratizzazione. L’Unione europea deve fare ogni sforzo per aiutare il popolo guatemalteco a consolidare la democrazia, condurre indagini su tutti gli omicidi verificatisi durante la guerra sporca, e rafforzare la transizione pacifica per instaurare nel paese strutture effettivamente democratiche.</p>
    </intervention>
    <intervention id="4-214" speaker_id="2229" name="Bernd Posselt" is_mep="True" mode="spoken">
      <p sl="de">autore. – Signor Presidente, vorrei ringraziare l’onorevole Pinior per aver ricordato che in Guatemala entrambe le parti ricorrono al terrore ormai da decenni. Nella discussione sui problemi d’attualità tenuta nel corso dell’ultima tornata alcuni mesi or sono, ho ricordato all’Assemblea che, all’inizio degli anni ’70, ossia più di 30 anni fa, un diplomatico tedesco, Karl Graf von Spreti, fu rapito e assassinato dai terroristi in Guatemala; egli era un autorevole politico bavarese che si batteva per la libertà, e tra breve in Baviera ricorderemo nuovamente l’anniversario della sua morte. Anche allora, al terrore ricorrevano indifferentemente regime e forze di opposizione.</p>
      <p sl="de">Da allora il paese non ha ancora trovato pace, sebbene negli ultimi 20 anni vi sia stato un inizio di democratizzazione. Estrema destra ed estrema sinistra ricorrono alla violenza e, come l’onorevole Pinior ha giustamente sottolineato, il paese purtroppo è investito anche dalla violenza della criminalità organizzata, che è spesso legata agli estremisti politici. Per questo motivo in America latina dobbiamo condurre una politica aggressiva e intensa.</p>
      <p sl="de">Sono grato all’onorevole Salafranca Sánchez-Neyra per aver preso l’iniziativa a nome del nostro gruppo, e anche all’onorevole Dess, che è particolarmente interessato ai rapporti con l’America latina, e soprattutto con il Brasile. Dobbiamo chiarire però che l’America latina non riguarda solo i nostri colleghi spagnoli e portoghesi, ma tutti noi, e che quel continente è un partner importante. Soltanto quando la democrazia e lo Stato di diritto avranno messo salde radici nell’America centrale e meridionale, e ogni forma di estremismo sarà nuovamente sotto controllo, il continente sarà in grado di svolgere quel ruolo che la sua influenza economica e culturale esige.</p>
      <p sl="de">Per questo motivo – e su questo punto sono d’accordo con l’onorevole Pinior – dobbiamo utilizzare tutti gli strumenti di politica commerciale a nostra disposizione per consolidare la democrazia e lo Stato di diritto. Democrazia e Stato di diritto non sono un lusso, né un accessorio da applicarsi alle relazioni economiche. Nel lungo periodo, non potranno esserci relazioni economiche di successo con regimi e forze che calpestano i fondamentali diritti umani. Per questo motivo è indispensabile condurre un dibattito sui diritti umani, ed esercitare pressioni di conseguenza.</p>
    </intervention>
    <intervention id="4-215" speaker_id="28372" name="Ryszard Czarnecki" is_mep="True" mode="spoken">
      <p sl="pl">autore . – Signor Presidente, nel lontano Guatemala, sono stati assassinati tre deputati del parlamento nazionale. Poi, come in un film poliziesco, quattro poliziotti coinvolti nel caso e arrestati – tra i quali il capo del dipartimento antimafia del Guatemala – sono stati uccisi in prigione.</p>
      <p sl="pl">Sembra proprio la sceneggiatura di un film giallo; purtroppo, però, non è un film bensì la vita reale, una scena di vita quotidiana in Guatemala. E’ giusto che il Parlamento europeo reagisca; stiamo reagendo alla situazione di uno Stato il cui Presidente ha pubblicamente ammesso che la corruzione è ampiamente diffusa tra le forze di polizia del suo paese.</p>
      <p sl="pl">Parliamo di un paese in cui ogni anno si commettono varie migliaia di omicidi e che, come la Colombia, è coinvolto nel traffico di stupefacenti. Adesso, com’è noto a tutti deputati di quest’Assemblea, le autorità del parlamento centroamericano stanno discutendo con Daniel Ortega, Presidente rieletto del Nicaragua, la possibilità di spostare la sede del parlamento centroamericano dal Guatemala – dove esiste una situazione di alto rischio – in Nicaragua. La situazione è davvero paradossale, se Ortega è in grado di offrire un rifugio sicuro.</p>
      <p sl="pl">Stando così le cose, credo che gli onorevoli Posselt e Pinior abbiano ragione: dobbiamo adottare una posizione ferma ed esplicita.</p>
    </intervention>
    <intervention id="4-216" speaker_id="28249" name="Tobias Pflüger" is_mep="True" mode="spoken">
      <p sl="de">autore . Signor Presidente, la situazione dei diritti umani in Guatemala è spaventosa. L’onorevole Czarnecki ha accennato al caso specifico a causa del quale oggi stiamo discutendo di questo tema.</p>
      <p sl="de">Ovviamente la situazione in Guatemala è caratterizzata dalla forte influenza di gruppi sociali esterni ai partiti politici, in particolare i militari e le imprese. In alcune parti del paese, la popolazione indiana in particolare ha scarsa fiducia nel sistema giuridico statale. Secondo gli esperti guatemaltechi di diritti umani, ogni anno vengono uccise diverse migliaia di persone, ma soltanto il due per cento circa dei casi viene effettivamente risolto o si conclude con arresti.</p>
      <p sl="de">Ieri in Guatemala è stato ucciso un cittadino tedesco; all’inizio di quest’anno sono stati uccisi sindacalisti come Pedro Zamora a Puerto Quetzal, o leader degli agricoltori insieme alle loro famiglie. I testimoni degli omicidi o i loro legali rappresentanti vengono minacciati e aggrediti, e subiscono anche irruzioni in casa propria.</p>
      <p sl="de">Se vogliamo che la situazione migliori dal punto di vista della sicurezza, si dovrà favorire una soluzione politica e non il riarmo delle forze di sicurezza. Per questo motivo è essenziale ricordare che proprio le forze di sicurezza sono parte del problema guatemalteco. Adesso l’Unione europea ha annunciato l’intenzione di sostenere queste stesse forze di sicurezza, e purtroppo anche di continuare ad appoggiare un’intensificazione del libero scambio. La risposta di migliaia di cittadini guatemaltechi è relativamente chiara, come abbiamo potuto constatare durante la visita nel paese del Presidente degli Stati Uniti George W. Bush, che è stata contestata con ampie manifestazioni di dissenso.</p>
      <p sl="de">Tra gli Stati Uniti e i paesi dell’America centrale esiste un accordo di libero scambio, il CAFTA; ieri il Presidente Bush ha dichiarato al Presidente del Guatemala Oscar Berger che si tratta di un accordo vantaggioso per tutte le parti interessate. Bush ha anche promesso al Guatemala ulteriore sostegno nella lotta contro la criminalità organizzata, e soprattutto contro le bande coinvolte nel traffico di stupefacenti. Ma com’è avvenuto nelle prime tappe del viaggio di Bush in Brasile, Uruguay e Colombia, anche in Guatemala la visita del Presidente statunitense è stata accompagnata da proteste: è giusto così. Se l’Unione europea seguisse l’esempio della politica statunitense, potrebbero emergere gravi problemi.</p>
      <p sl="de">Non saranno il libero scambio e nuove armi alle forze di sicurezza a risolvere i problemi del Guatemala, ma misure efficaci di lotta alla povertà e di consolidamento della situazione giuridica della maggioranza della popolazione.</p>
    </intervention>
    <intervention id="4-217" speaker_id="23881" name="Marios Matsakis" is_mep="True" mode="spoken">
      <p sl="en">autore. – Signor Presidente, signora Commissario, in passato il Parlamento europeo ha approvato numerose risoluzioni sul Guatemala, che hanno prodotto alcuni risultati; purtroppo però, a quanto pare, c’è ancora molta strada da fare per realizzare una vera riforma democratica in questo paese.</p>
      <p sl="en">Il crudele assassinio di tre deputati del parlamento centroamericano – perpetrato a metà dello scorso febbraio – e il presunto coinvolgimento di funzionari della polizia in questo e molti altri reati ci ricordano che in Guatemala l’impunità e la corruzione del corpo di polizia sono ancora fenomeni frequenti. Le vistose carenze democratiche e i tentativi di ridurre la libertà di stampa sono patologie pericolose per qualsiasi società, ed è quindi necessario adottare azioni drastiche per porvi rimedio.</p>
      <p sl="en">Le autorità guatemalteche devono render conto di molte delle loro azioni, e spetta a loro adesso agire con decisione per proteggere i diritti e le libertà dei cittadini. Nel frattempo, osserveremo la situazione da vicino con occhio critico per assicurarci che esse diano prova della volontà e dell’energia necessarie per espellere i criminali dalle forze di polizia e dalle altre istituzioni statali.</p>
    </intervention>
    <intervention id="4-219" speaker_id="28409" name="Raül Romeva i Rueda" is_mep="True" mode="spoken">
      <p sl="es">autore . – Signor Presidente, poco tempo fa, in una delle discussioni su problemi di attualità abbiamo dibattuto il caso del Guatemala, in occasione del dibattito sull’estradizione di Ríos Montt e altri. Oggi ne discutiamo nuovamente, questa volta in relazione all’assassinio di tre deputati salvadoregni del parlamento centroamericano, e in merito alle persone sospettate di questo reato, che in questo caso si trovano in prigione.</p>
      <p sl="es">Questo preoccupante episodio tuttavia non è isolato e avviene in un contesto di crescente tensione e pericolosità. L’insicurezza è un grave problema che si sta acutizzando in Guatemala, come del resto l’impunità per certi reati, alcuni dei quali vengono perpetrati direttamente dalle pubbliche istituzioni o se non altro con il loro consenso.</p>
      <p sl="es">Lo stesso governo guatemalteco, attraverso il vicepresidente Stein, ha riconosciuto che la criminalità organizzata è sempre più radicata nelle istituzioni pubbliche, tra cui la polizia.</p>
      <p sl="es">Come hanno già dichiarato alcuni oratori, i dati sono impressionanti. Ogni anno in Guatemala vengono assassinate migliaia di persone, ma soltanto il 2 per cento dei casi si è concluso con l’arresto dei responsabili. Uno dei casi più recenti è stato l’assassinio del dirigente del movimento contadino Pedro Zamora, avvenuto a Puerto Queztal e da noi denunciato alla Commissione europea e al Consiglio.</p>
      <p sl="es">Tuttavia, alla luce del nuovo episodio di cui discutiamo oggi, dobbiamo insistere su alcune delle richieste che la nostra Assemblea ha avanzato in precedenza.</p>
      <p sl="es">In primo luogo, dobbiamo ripetere l’appello che il Parlamento europeo ha rivolto al parlamento guatemalteco, affinché esso ratifichi lo Statuto di Roma concernente il Tribunale penale internazionale e l’accordo firmato il 12 dicembre 2006 tra il governo guatemalteco e le Nazioni Unite per l’istituzione di una Commissione internazionale d’inchiesta contro l’impunità in Guatemala (CICIG).</p>
      <p sl="es">In secondo luogo, dobbiamo chiedere alle autorità guatemalteche di adottare misure per tutelare i testimoni e le vittime di violazioni dei diritti umani nei procedimenti giudiziari.</p>
      <p sl="es">In terzo luogo, dobbiamo invitare la Commissione a rafforzare, nell’ambito della strategia di cooperazione con il Guatemala per il periodo 2007-2013, da un lato, la promozione dello Stato di diritto, la lotta contro l’impunità e il pieno rispetto dei diritti umani e, dall’altro lato, il sostegno al governo nello sviluppo della capacità delle forze di sicurezza in termini di salvaguardia della sicurezza delle persone.</p>
    </intervention>
    <intervention id="4-220" speaker_id="28299" name="Bogusław Sonik" is_mep="True" mode="spoken">
      <p sl="pl">a nome del gruppo PPE-DE . – Signor Presidente, il Guatemala è uno dei paesi più poveri dell’America latina: su 11 milioni di guatemaltechi, più della metà vive al limite della soglia di povertà. La guerra civile ha certamente contribuito alla situazione attuale; dobbiamo ricordare infatti che la guerra è durata 36 anni e, secondo le stime attuali, ha provocato la morte di più di 200 000 civili.</p>
      <p sl="pl">La popolazione del Guatemala subisce ancora costanti e ripetute violenze, atti di intimidazione, corruzione e violazioni dei diritti civili. Nessuna forma di democrazia sarà possibile in questo paese finché politici e funzionari governativi responsabili del mantenimento dell’ordine pubblico verranno uccisi brutalmente. Una società sottoposta a continue violenze non può svilupparsi né funzionare normalmente.</p>
      <p sl="pl">A causa della diffusa corruzione nella polizia, non è possibile fare i conti con il sanguinoso passato di questo paese. E’ noto che l’esercito è uno dei maggiori responsabili dei crimini e delle gravi violazioni dei diritti umani perpetrati nel paese. La corruzione dello Stato, dei politici, delle autorità amministrative e dei servizi pubblici favorisce la diffusione di comportamenti impropri e della povertà. La società è vittima di gravi intimidazioni ed è ostaggio dei criminali.</p>
      <p sl="pl">Secondo le dichiarazioni di molte organizzazioni internazionali, il Guatemala è diventato il paradiso della criminalità organizzata. Questo paese dell’America latina infatti figura tra le regioni del mondo in cui fiorisce su larga scala la tratta di esseri umani, soprattutto quella dei bambini.</p>
      <p sl="pl">Dobbiamo compiere ogni sforzo per sostenere e proteggere tutti coloro che osano opporsi alle strutture illegali e ai rapporti tra organismi statali e criminalità. Una fase indispensabile di questo processo è la fine dell’impunità, che si otterrà processando i responsabili delle violenze politiche. In omaggio alla correttezza politica quindi l’Unione deve impedire a quei politici che favoriscono la corruzione delle istituzioni pubbliche di entrare nel territorio dell’Unione europea, come è già stato fatto per altri paesi in cui si registrano flagranti violazioni dei diritti umani.</p>
    </intervention>
    <intervention id="4-221" speaker_id="28376" name="Leopold Józef Rutowicz" is_mep="True" mode="spoken">
      <p sl="pl">a nome del gruppo UEN . – Signor Presidente, con la risoluzione sull’assassinio dei tre deputati salvadoregni del parlamento centroamericano e del loro autista nei pressi di Città del Guatemala, capitale del Guatemala nonché sede amministrativa del parlamento centroamericano, intendiamo levare la nostra voce contro la criminosa illegalità che colpisce persone innocenti.</p>
      <p sl="pl">Il Guatemala raggiunse la piena indipendenza nel 1839; è un paese abitato da una popolazione india che ha legami con la cultura Maya ed è per l’80 per cento di religione cattolica. Purtroppo la popolazione non ha avuto fortuna con i suoi governi. Governi non democratici, colpi di Stato militari, guerra civile, droga, corruzione, povertà: tutti questi elementi hanno creato le condizioni più favorevoli per coloro che diffondono la cultura della violenza e calpestano i diritti umani.</p>
      <p sl="pl">Il Guatemala è una repubblica presidenziale in cui il Congresso esercita il potere legislativo. Le istituzioni del potere centrale devono impegnarsi con decisione per impedire attività inaccettabili che distruggono la democrazia e violano i diritti umani. Questa risoluzione, ne sono convinto, contribuirà ad accelerare l’approvazione di misure che rafforzino quei valori fondamentali in cui noi tutti crediamo.</p>
    </intervention>
    <intervention id="4-222" speaker_id="photo_generic" name="Neelie Kroes" is_mep="True" mode="spoken">
      <p sl="en">Membro della Commissione. – Signor Presidente, dopo l’orrendo assassinio di tre deputati salvadoregni del parlamento centroamericano e del loro autista, il Guatemala compare nuovamente nel nostro ordine del giorno. L’omicidio in prigione dei quattro funzionari di polizia sospettati dell’assassinio offre un esempio straordinario della debolezza istituzionale del paese. Sebbene negli ultimi tre anni il governo abbia cercato in ogni modo di rafforzare lo Stato di diritto, esso ha dovuto riconoscere che l’insicurezza e l’impunità hanno ormai affondato le proprie radici in Guatemala.</p>
      <p sl="en">La Commissione, insieme agli Stati membri, ha chiesto che venga effettuata un’inchiesta rapida e indipendente su questo grave problema. Abbiamo sollecitato l’adozione di azioni risolutive per rafforzare le istituzioni che operano nei settori della giustizia e della sicurezza. Inoltre, la Commissione ha ribadito l’importanza di istituire una commissione internazionale d’inchiesta contro l’impunità in Guatemala, che è un progetto di cui si discute ormai da troppi anni. Gli sforzi intrapresi dal governo in questo campo sono lodevoli, ma il progetto dev’essere ancora ratificato dalla Corte costituzionale prima di poter essere approvato dal Congresso.</p>
      <p sl="en">La Commissione quindi si rallegra del fatto che il dibattito compaia nell’ordine del giorno odierno. Il Parlamento europeo ha le qualità e le capacità per far pressione sulle controparti guatemalteche affinché sostengano le riforme necessarie.</p>
      <p sl="en">La mia collega, signora Commissario Ferrero-Waldner, si recherà in Guatemala in aprile, e questa sarà un’ulteriore occasione per trasmettere il nostro messaggio al governo.</p>
      <p sl="en">La Commissione europea resterà al fianco del popolo guatemalteco, come ha sempre fatto fin dalla firma di un accordo di pace dieci anni fa. Se vogliamo che il nostro partenariato sia davvero efficace, il paese dovrà tuttavia adottare misure decisive per una politica onnicomprensiva per la sicurezza nel lungo periodo, affrontando tutti gli aspetti della questione. Si renderanno quindi necessarie adeguate risorse nazionali per il finanziamento delle istituzioni e dei programmi governativi. Adesso più che mai è importante realizzare un impegno politico basato sul consenso, a favore di un coraggioso patto fiscale, che preveda anche l’aumento delle imposte.</p>
      <p sl="en">Ci auguriamo che gli eventi recenti segnino un punto di svolta nel dibattito sulla sicurezza in Guatemala. Nell’ambito del suo nuovo quadro strategico per il periodo 2007-2013, la Commissione sarà pronta a offrire il proprio sostegno per le questioni relative alla sicurezza nell’ambito del cruciale settore “coesione sociale e sicurezza umana”.</p>
      <p sl="en">Infine, insieme agli Stati membri dell’Unione europea, la Commissione continuerà a intraprendere iniziative comunitarie in cooperazione con le autorità locali. La recente ratifica, da parte del Congresso guatemalteco, dell’accordo di dialogo politico e di cooperazione firmato nel 2003 tra l’Unione europea e alcuni paesi dell’America centrale, e la prospettiva di un accordo di associazione tra le nostre due regioni, consentiranno di intensificare il dialogo, che comprenderà certamente i temi relativi alla sicurezza.</p>
    </intervention>
    <intervention id="4-223" speaker_id="1838" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">La votazione si svolgerà alla fine delle discussioni.</p>
    </intervention>
  </section>
  <section id="creitem25" title="11.2. Cambogia">
    <intervention id="4-225" speaker_id="1838" is_mep="True" mode="spoken" role="Presidente">
      <p sl="unknown">L’ordine del giorno reca la discussione su sei proposte di risoluzione sulla Cambogia .</p>
    </intervention>
    <intervention id="4-226" speaker_id="29579" name="Marc Tarabella" is_mep="True" mode="spoken">
      <p sl="fr">autore. – Onorevoli colleghi, già due anni fa sono intervenuto sulla situazione dei diritti umani in Cambogia.</p>
      <p sl="fr">In questa risoluzione comune, presentata congiuntamente da sei gruppi parlamentari, due punti attirano la mia attenzione in modo particolare. Il primo, sul quale vorrei insistere quest’oggi, riguarda l’assassinio – perpetrato il 24 febbraio scorso – di Hy Vuthy, presidente del sindacato libero dei lavoratori del Regno di Cambogia. Questo omicidio si aggiunge a quelli, commessi nel 2004, di Chea Vichea e Ros Sovannareth, che erano stati presidenti dello stesso sindacato, e alle intimidazioni e aggressioni fisiche subite da altri sindacalisti nel corso degli ultimi anni.</p>
      <p sl="fr">La Cambogia riconosce il diritto di fondare sindacati, ma gli incidenti verificatisi di recente fanno pensare che tale diritto venga ignorato. In effetti, non è possibile aderire liberamente a un sindacato senza subirne le conseguenze, e questo è inconcepibile. Le circostanze dell’omicidio di Chea Vichea sono ancora oscure. Born Samnang e Sok Sam Oeun sono stati arrestati, giudicati colpevoli dell’omicidio del sindacalista e condannati a vent’anni di detenzione senza che sia stata addotta alcuna prova della loro colpevolezza. Ci auguriamo che i veri colpevoli di questi reati vengano individuati e consegnati alla giustizia, e che Born Samnang e Sok Sam Oeun siano sottoposti a un processo equo.</p>
      <p sl="fr">Il secondo punto che vorrei trattare quest’oggi riguarda il tribunale per i khmer rossi. Durante la missione in Cambogia cui ho partecipato nell’aprile 2006, ho potuto constatare le aspettative che i cittadini cambogiani nutrono nei confronti di questo tribunale. Oggi, un anno dopo la nostra visita, il tribunale non è stato ancora istituito. E’ essenziale che ciò avvenga senza ulteriori indugi, per colpire finalmente tutti i crimini impuniti di cui si sono resi colpevoli i khmer rossi.</p>
      <p sl="fr">Accogliamo infine con favore gli sforzi di stabilizzazione e il positivo svolgimento del processo elettorale. E’ fondamentale che il Regno di Cambogia perseveri nei suoi sforzi, in particolare per quanto riguarda il funzionamento della giustizia; in seguito alla nostra missione dello scorso anno, possiamo dire infatti che proprio qui sta l’anello debole della catena.</p>
    </intervention>
    <intervention id="4-227" speaker_id="2229" name="Bernd Posselt" is_mep="True" mode="spoken">
      <p sl="de">autore. – Signor Presidente, ormai da anni ci occupiamo regolarmente della situazione della Cambogia, e continuiamo a rilevare gravi battute d’arresto seguite da progressi minimi. Nel migliore dei casi, la situazione si è evoluta con la stessa velocità e lo stesso metodo della processione danzante di Echternach. Al momento, il problema principale sta nell’esistenza di due opposte tendenze. Da un lato, constatiamo con piacere che l’ASEAN, se non altro, ha cominciato a inserire le questioni dei diritti umani nella propria agenda; l’ASEAN infatti esercita una pressione discreta ma efficace per sviluppare la democrazia e lo Stato di diritto in Cambogia.</p>
      <p sl="de">Dall’altro, tuttavia, il processo che avrebbe dovuto condurre all’istituzione del tribunale per giudicare gli orribili crimini dei khmer rossi si è arrestato, e di questo non si può attribuire la colpa soltanto ai cambogiani che hanno, seppure lentamente, cominciato a muoversi. In alcuni settori della comunità internazionale, tuttavia, l’interesse per la questione è scemato. In Cambogia infatti sono state individuate notevoli quantità di petrolio, e siamo così venuti a trovarci in una situazione che abbiamo spesso osservato nell’ambito delle discussioni sui diritti umani; cinesi e giapponesi – ma soprattutto i cinesi – sono disposti a investire in Cambogia e a estrarre petrolio indipendentemente dalle condizioni politiche e ignorando il problema dei diritti umani, e vari gruppi occidentali, soprattutto statunitensi in questo caso, partecipano anch’essi a questa triste gara.</p>
      <p sl="de">C’è poi il rischio che gli Stati Uniti, i quali finora erano stati l’elemento di punta per l’istituzione del tribunale, perdano entusiasmo. Noi europei abbiamo certamente il cruciale compito di salvaguardare gli interessi economici e strategici della nostra parte del globo, ma – come si è già detto in merito al Guatemala – nel lungo periodo questo non sarà possibile se si ignoreranno i principi della democrazia, dei diritti umani e dello Stato di diritto.</p>
      <p sl="de">Per questo motivo un requisito fondamentale per la stabilità della Cambogia è che prosegua la sua evoluzione politica; è quindi necessario porre fine all’illegalità e all’impunità che attualmente prevalgono nel paese. L’assassinio dei sindacalisti mostra chiaramente che non si cerca neanche di nascondere i crimini commessi, né si fa alcun serio tentativo per trovare e punire i responsabili. Esiste invece un diffuso clima di assoluta illegalità, e questo è inaccettabile.</p>
      <p sl="de">Non potrà esserci alcuna stabilità economica in assenza di stabilità politica, né alcuna stabilità politica senza lo Stato di diritto. Questo dev’essere il nostro messaggio ai cambogiani, chiaro e privo di ogni ambiguità.</p>
    </intervention>
    <intervention id="4-228" speaker_id="4508" name="Erik Meijer" is_mep="True" mode="spoken">
      <p sl="nl">autore . – Signor Presidente, dall’epoca dell’invasione americana – avvenuta durante la guerra del Vietnam – la Cambogia non ha più ritrovato il suo equilibrio. Da allora, i rapporti all’interno del paese si sono fossilizzati nell’intolleranza. Inizialmente, con gli aiuti americani, andò al potere un regime di destra il cui unico obiettivo era quello di sabotare Cina e Vietnam. Poi per alcuni anni andarono al potere i khmer rossi, accecati dall’illusione che la popolazione sarebbe stata più felice se i cittadini fossero stati costretti a vivere nelle campagne e gli intellettuali fossero diventati agricoltori. Il regime godeva del sostegno cinese, e provocò la morte di moltissime persone.</p>
      <p sl="nl">Tutti questi regimi fanatici hanno trasformato una società per tradizione pacifica e tollerante in un paese segnato da assassini e violenza. Anche adesso che la Cambogia è una democrazia parlamentare, numerosi partiti politici non riescono a rinunciare a metodi ormai diventati consueti. Se ne avessero l’opportunità, metterebbero al bando l’attività politica degli altri impedendo loro di andare al potere. I cittadini vengono perseguitati mentre i veri responsabili rimangono impuniti.</p>
      <p sl="nl">E’ ancora difficile per questo paese fare i conti con i crimini del recente passato che, per quanto possibile, vengono relegati nell’oblio. In questo clima, gli atti di intimidazione e violenza sono frequenti, sfuggono a ogni controllo, e spesso sfociano nell’assassinio di coloro che si battono per affermare le proprie opinioni e per difendere gli interessi degli altri. Recentemente sono stati colpiti alcuni sindacalisti, soprattutto dell’industria tessile, apparentemente per impedire ai lavoratori di organizzarsi e di lottare per i propri diritti.</p>
      <p sl="nl">E’ importante che in Europa la questione non passi sotto silenzio, e noi dobbiamo batterci coerentemente per il rispetto dei diritti umani. A questo proposito, Consiglio e Commissione devono far valere le proprie relazioni con la Cambogia, ed evitare che divengano di secondaria importanza rispetto a qualsiasi considerazione economica, come per esempio il petrolio al largo delle coste del paese.</p>
    </intervention>
    <intervention id="4-229" speaker_id="28372" name="Ryszard Czarnecki" is_mep="True" mode="spoken">
      <p sl="pl">autore . – Signor Presidente, in molti paesi i sindacati svolgono una funzione che va al di là dei loro compiti specifici. Era così nel mio paese – penso a Solidarność – ed è così nella Cambogia odierna. Venticinque anni fa, in Polonia, i comunisti uccidevano i sindacalisti – proprio come oggi in Cambogia è stato ucciso un leader sindacale.</p>
      <p sl="pl">A tutt’oggi nessuno è stato accusato di questo reato, sebbene 10 anni fa, in un accordo speciale firmato con la Comunità europea, la Cambogia si sia impegnata a rispettare i diritti umani e i principi democratici.</p>
      <p sl="pl">Questo ovviamente rientra in un contesto più ampio, che è stato descritto con grande abilità nei precedenti interventi. Vorrei solo ricordare all’Assemblea che, ormai da tre anni, l’Unione europea chiede che in Cambogia sia approvata una legge anticorruzione, composta da otto articoli. Dobbiamo esprimerci con chiarezza e convinzione sulla situazione in Cambogia, per non doverci ripetere in futuro.</p>
    </intervention>
    <intervention id="4-230" speaker_id="4740" name="Marco Cappato" is_mep="True" mode="spoken">
      <p sl="it">autore . – Signor Presidente, onorevoli colleghi, a quanto pare il regime cambogiano ha il brutto vizio di liquidare i leader sindacali: è già stato ricordato, non è la prima volta. Oggi, ci giunge notizia dell’assassinio di Hyvuthy, di nuovo in circostanze misteriose.</p>
      <p sl="it">Ritengo necessario che l’Unione europea faccia sentire la propria voce in maniera stentorea, anche in preparazione delle elezioni di aprile. Dobbiamo evitare di arrivare all’ultimo momento e dover constatare e prendere atto delle irregolarità che immancabilmente si verificano.</p>
      <p sl="it">Altro tema fondamentale è quello del tribunale per i crimini commessi dagli khmer rossi: si assiste ormai da mesi a una fase di stallo e io credo che lo stesso Parlamento europeo, ma anche la Commissione e il Consiglio, debbano a questo punto proporre un’audizione pubblica al presidente del tribunale, per capire veramente quali sono i problemi che intralciano il lavoro di tale tribunale e cercare di risolverli.</p>
      <p sl="it">Esprimiamo la nostra solidarietà, anche come gruppo dei Liberali e Democratici europei, ai nostri compagni della stessa famiglia politica del partito Sam Rainsy – molti iscritti del quale e 24 parlamentari sono iscritti anche al Partito radicale transnazionale e non violento – ed esprimiamo la nostra solidarietà anche ai rifugiati Montagnard in Cambogia e mi auguro che questo Parlamento voglia approvare i due emendamenti che abbiamo presentato come gruppo ALDE.</p>
      <p sl="it">È vero che gli Stati Uniti stanno portando avanti, in misura sempre crescente – per le ragioni che il collega Posselt ricordava – una politica di appeasement e di buoni rapporti con il regime vietnamita, senza quindi porre con la stessa fermezza di un tempo i problemi dei diritti umani dei rifugiati. L’Unione europea ha la possibilità di distinguersi in positivo e sollevare la clausola dei diritti umani nell’ambito degli accordi con il regime cambogiano: è la buona occasione per farlo.</p>
    </intervention>
    <intervention id="4-231" speaker_id="23881" name="Marios Matsakis" is_mep="True" mode="spoken">
      <p sl="en">a nome del gruppo ALDE. – Signor Presidente, anche su questo paese il Parlamento europeo ha approvato in passato numerose risoluzioni, purtroppo con scarsi risultati. Ormai da decenni, il popolo cambogiano subisce gravissime violazioni dei diritti umani. L’incubo del regime dei khmer rossi e degli stermini di massa dei civili aleggia ancora vividamente nelle nostre menti, e ancora oggi in Cambogia il rispetto dei diritti umani e la concreta attuazione dello Stato di diritto, lungi dal divenire realtà, rimangono pii desideri.</p>
      <p sl="en">L’omicidio del Presidente del sindacato libero dei lavoratori del Regno di Cambogia nella fabbrica tessile Suntex – che ha avuto luogo il 24 febbraio di quest’anno – e l’impunità di cui sembrano godere i folli assassini usciti dalle file dei khmer rossi sono la prova della scarsa volontà con cui le autorità cambogiane adottano misure drastiche per porre fine alle abominevoli violazioni dei diritti umani che ancora affliggono il paese. Ci auguriamo che le autorità, finalmente, ascoltino con attenzione il messaggio del Parlamento europeo.</p>
    </intervention>
    <intervention id="4-232" speaker_id="photo_generic" name="Neelie Kroes" is_mep="True" mode="spoken">
      <p sl="en">Membro della Commissione. – Signor Presidente, la Commissione segue da vicino la situazione dei sindacati in Cambogia. L’assassinio di Hy Vuthy, ucciso all’alba del 24 febbraio mentre tornava a casa al termine del suo turno di notte in una fabbrica tessile, è l’ultimo di una sconvolgente serie di attentati che hanno colpito i sindacalisti cambogiani. Hy Vuthy è il terzo funzionario del sindacato libero dei lavoratori del Regno di Cambogia assassinato nel giro di tre anni.</p>
      <p sl="en">Questa campagna intimidatoria a danno dei sindacalisti è acuita dalla debolezza delle forze di polizia e del sistema giudiziario, dalle dispute politiche a livello locale, dalle interferenze politiche nel sistema giudiziario, dalla corruzione e dall’impunità. Inoltre, l’aspra competizione tra i potenziali aderenti, la scarsa professionalità, l’influenza politica e l’insufficiente controllo sui membri hanno prodotto gravi tensioni in alcune delle fabbriche tessili del paese.</p>
      <p sl="en">Recentemente la Commissione ha sollevato la questione con le autorità cambogiane, e ha richiesto un’indagine accurata per accertare le circostanze dell’omicidio; essa ha inoltre sollecitato l’adozione di misure adeguate ed efficaci sulla base dei risultati dell’indagine, e la consegna dei responsabili alla giustizia. L’Unione europea, inoltre, ha invitato il governo cambogiano, quale paese firmatario di tutte le principali convenzioni dell’Organizzazione internazionale del lavoro, a rispettare i propri impegni.</p>
      <p sl="en">La Commissione ha altresì sollevato la questione del tribunale per i khmer rossi (e continuerà a farlo), e ha invitato le parti interessate a raggiungere un accordo sulle relative procedure, per avviare i processi quanto prima. La Commissione offre un contributo di un milione di euro alle spese del tribunale. L’istituzione del tribunale che dovrà sottoporre a giudizio i khmer rossi contribuirà considerevolmente a porre fine al clima di impunità in Cambogia.</p>
      <p sl="en">Conformemente a una precedente risoluzione del Parlamento sulla Cambogia, di recente la Commissione ha istituito un gruppo di lavoro per le questioni relative alla cooperazione nei settori dell’attività istituzionale, delle riforme amministrative, delle riforme giuridiche e giudiziarie, del governo e dei diritti umani, per coinvolgere le autorità cambogiane in modo costruttivo.</p>
      <p sl="en">Posso assicurare all’Assemblea che la Commissione, attraverso la sua delegazione a Phnom Penh e insieme alle missioni degli Stati membri dell’Unione europea in Cambogia, continuerà a monitorare da vicino la situazione. La comunità internazionale e soprattutto l’UE, che hanno svolto un ruolo così importante nella costruzione della nuova Cambogia, devono garantire il rispetto dei diritti umani in quel paese.</p>
    </intervention>
    <intervention id="4-233" speaker_id="1838" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">La votazione si svolgerà alla fine delle discussioni.</p>
    </intervention>
  </section>
  <section id="creitem26" title="11.3. Nigeria">
    <intervention id="4-235" speaker_id="1838" is_mep="True" mode="spoken" role="Presidente">
      <p sl="unknown">L’ordine del giorno reca la discussione su cinque proposte di risoluzione sulla Nigeria .</p>
    </intervention>
    <intervention id="4-236" speaker_id="2341" name="Michael Gahler" is_mep="True" mode="spoken">
      <p sl="de">autore . – Signor Presidente, per essere sinceri sono convinto che un dibattito sugli sviluppi della situazione nello Zimbabwe sarebbe più urgente di tutti i tre argomenti che discutiamo questa settimana; le dettagliate notizie che mi giungono sono davvero sconfortanti. Oggi, però, non è possibile discutere dello Zimbabwe, in quanto nella discussione su problemi di attualità ci siamo limitati a tre temi. Mi auguro che il gruppo di lavoro sulla riforma parlamentare abolisca questa restrizione che ci siamo autoimposti per i problemi di attualità.</p>
      <p sl="de">Per quanto riguarda la situazione in Nigeria, riteniamo più razionale esaminare il deficit in materia di diritti umani nella sua dimensione complessiva – soprattutto alla luce delle imminenti elezioni – e non limitarci a un singolo tema. Pensiamo inoltre, e lo abbiamo esplicitamente affermato, che il progetto di legge attualmente in discussione in Nigeria violi i diritti umani fondamentali; siamo contrari a qualsiasi forma di discriminazione fondata sull’orientamento sessuale, e crediamo che la vita privata di ciascun cittadino sia una questione esclusivamente personale, che lo Stato non deve criminalizzare in alcun modo.</p>
      <p sl="de">A nostro avviso, incarcerare una persona che invoca una legislazione più liberale costituisce una violazione della libertà di opinione. Tuttavia, siamo convinti che una risoluzione sulla Nigeria debba prendere posizione anche su altri problemi che affliggono l’intera popolazione di quel paese: in particolare la diffusa violenza, la corruzione, l’immunità di cui godono coloro che violano i diritti umani, gli episodi di intimidazione politica avvenuti nell’imminenza delle elezioni – forse con il coinvolgimento delle forze di sicurezza –, la minaccia all’indipendenza della commissione elettorale nazionale, il fatto che la pena di morte sia ancora in vigore e che – soprattutto nelle regioni in cui si pratica la sharia – si applichino degradanti punizioni corporali, per finire col problema, ancora dolente e assai grave, del lavoro minorile. Convinti come siamo dell’opportunità di esaminare questi problemi nel loro complesso, preferiamo votare la nostra risoluzione e non il testo comune.</p>
    </intervention>
    <intervention id="4-237" speaker_id="4508" name="Erik Meijer" is_mep="True" mode="spoken">
      <p sl="nl">autore . – Signor Presidente, la Nigeria è un paese ricco di diversità, abitato da molte popolazioni differenti per lingua e cultura, riunite in una singola compagine nazionale solo dalla colonizzazione britannica. Movimenti separatisti come quello del Biafra sono stati sgominati molto tempo fa grazie alla schiacciante superiorità della forza militare, e anche questa circostanza ha contribuito alla militarizzazione del paese.</p>
      <p sl="nl">Fra gli sviluppi che si registrano attualmente c’è il fatto che le regioni cristiane del sud – che si contraddistinguono per abitudini analoghe a quelle europee e un livello relativamente elevato di libertà individuali – si vedono imporre le rigide norme di vita del nord, tradizionalmente isolato, in cui prevale l’ortodossia islamica. In modo ancor più pesante di quanto avviene negli Stati Uniti, ove il Presidente Bush ha tentato senza successo di introdurre un divieto costituzionale contro i matrimoni tra persone dello stesso sesso, in Nigeria si cerca di scoraggiare l’omosessualità; anche se il termine “scoraggiare” è ovviamente troppo debole per definire quello che in realtà è un tentativo di sterminio degli omosessuali.</p>
      <p sl="nl">Di conseguenza, non vengono vietati solo i matrimoni – o relazioni giuridiche più o meno equivalenti – tra persone dello stesso sesso, ma vengono perseguitati tutti coloro che partecipano all’attività organizzata di gruppi di pressione di omosessuali o lesbiche. Con la nuova legge, si rischia l’abolizione di diritti apparentemente indiscutibili. L’omosessualità non si cancella coi divieti, e le persecuzioni serviranno solo a giustificare ulteriori violenze e oppressioni contro specifici settori della popolazione.</p>
      <p sl="nl">C’è un nesso logico tra questa violenza e i tentativi, registrati in passato, di condannare a morte donne violentate che avevano dato alla luce bambini senza essere sposate. L’ingiustizia legalizzata sta sferrando un attacco che noi dobbiamo respingere. A coloro che vorrebbero introdurre tali norme in Nigeria, dobbiamo far capire chiaramente che le conseguenze saranno inaccettabili; in questo caso, porteranno anche all’ulteriore diffusione di malattie sessualmente trasmissibili come l’AIDS. L’Europa non deve chiudere gli occhi di fronte a queste vicende, neppure per soddisfare il desiderio di importare il petrolio nigeriano.</p>
    </intervention>
    <intervention id="4-238" speaker_id="28266" name="Sophia in ’t Veld" is_mep="True" mode="spoken">
      <p sl="nl">autore . – Signor Presidente, sono d’accordo con l’onorevole Gahler: ci sono moltissimi altri problemi, sia in Nigeria che in altri paesi. Tuttavia, alcuni di questi problemi acquistano talvolta un rilievo emotivo e una complessità che rendono necessario considerarli con speciale attenzione, per risolverli definitivamente.</p>
      <p sl="nl">La situazione degli omosessuali è problematica in tutto il mondo; in Nigeria, dove vengono violati diritti umani fondamentali, è importante che il nostro Parlamento e l’Unione europea assumano un ruolo guida nella lotta contro la criminalizzazione dell’omosessualità. Per tale motivo sono davvero felice che sia stata presentata questa risoluzione, e mi auguro che ne trarremo le necessarie conseguenze: spero cioè che, se la Nigeria non risponderà all’appello della nostra Assemblea, noi ci decideremo davvero a riesaminare le nostre relazioni con quel paese. Infatti, è inaccettabile per noi continuare a promuovere i diritti umani, ma chiudere gli occhi quando i nostri partner non li rispettano; su questo punto dobbiamo essere assolutamente coerenti.</p>
      <p sl="nl">Concludo rivolgendomi direttamente al Presidente Obasanjo, che in passato ha ricevuto il Premio della libertà, assegnato dai liberali, per l’opera che ha svolto nel suo paese a favore della democrazia: lo invito ancora una volta a battersi a favore di tutti i suoi concittadini, compresi i nigeriani omosessuali.</p>
    </intervention>
    <intervention id="4-239" speaker_id="28392" name="Józef Pinior" is_mep="True" mode="spoken">
      <p sl="pl">autore . – Signor Presidente, non c’è dubbio che oggi avremmo dovuto occuparci anche della situazione dello Zimbabwe, e della repressione che di recente ha colpito l’opposizione politica in quel paese.</p>
      <p sl="pl">Il mio gruppo politico presenta una risoluzione sulla Nigeria, paese di cui seguiamo attentamente la situazione a causa della legge per la messa al bando delle unioni fra persone dello stesso sesso, approvata dal parlamento nigeriano in prima e seconda lettura. La Nigeria gode di grandissimo prestigio e riveste enorme importanza sia in ambito africano che nel contesto dell’ordine globale contemporaneo; ma allo stesso tempo non possiamo ignorare che in Nigeria sono ancora diffusissime la violenza e le violazioni dei diritti civili o addirittura di diritti umani fondamentali, come il lavoro minorile forzato e il traffico di bambini.</p>
      <p sl="pl">La legge cui mi riferisco è fonte di particolare inquietudine; vorrei sottolineare che essa non si limita a proibire i matrimoni fra persone dello stesso sesso, ma punisce con il carcere chiunque osi parlare dei diritti delle varie minoranze sessuali oppure organizzare club , società e associazioni culturali.</p>
      <p sl="pl">Non c’è dubbio che, se il parlamento nigeriano approverà questa legge, il paese diverrà assai probabilmente teatro di gravissime violazioni dei diritti civili e dei diritti umani. Ricordiamo che in una dichiarazione del 28 gennaio Human Rights Watch ha definito questa legge espressione di omofobia.</p>
      <p sl="pl">Il Parlamento europeo deve far sì che i diritti umani, i diritti civili e la cultura contemporanea vengano rispettati in tutti i paesi, specialmente in quelli come la Nigeria, che godono di grande rispetto e vasto prestigio e costituiscono per noi un importante punto di riferimento dell’ordine politico internazionale.</p>
    </intervention>
    <intervention id="4-240" speaker_id="28139" name="Carl Schlyter" is_mep="True" mode="spoken">
      <p sl="sv">autore . – Signor Presidente, nonostante numerosi problemi, dopo la caduta della dittatura militare nel 1999 la situazione è nettamente migliorata; appare perciò singolare che oggi, all’improvviso, si proponga una legge che lede i diritti umani. L’omosessualità è già vietata, e viene punita con sanzioni che vanno dalle ammende a pene detentive di 14 anni. Come sappiamo, inoltre, in alcuni Stati che compongono la federazione nigeriana vige la sharia , che punisce con cento frustate le persone non sposate condannate per omosessualità, e addirittura con la morte quelle sposate. Ora, oltre a vietare i matrimoni omosessuali, si vorrebbero infliggere fino a cinque anni di reclusione a chiunque “celebri, presenzi, assista o favorisca il rito matrimoniale fra persone dello stesso sesso”.</p>
      <p sl="sv">C’è qualcuno, in questo Parlamento, in grado di spiegarmi quale terribile attentato al vivere sociale si compia, assistendo a una dichiarazione d’amore tra due persone? Mi sfugge come ciò possa configurarsi come reato punibile per legge. Inoltre, dal momento che è illegale aiutare in qualsiasi modo gli omosessuali a organizzarsi, rischiano sanzioni anche gli avvocati e gli attivisti dei diritti umani; in tali condizioni un dibattito sui diritti degli omosessuali diventa impossibile.</p>
      <p sl="sv">Per ora, comunque, la tolleranza dell’omosessualità è ancora tale da permettere al maggior quotidiano, This Day , di pubblicare annunci personali destinati alle lesbiche. Contrariamente a quanto affermano alcuni, la legge che vieta l’omosessualità non ha nulla a che vedere con la lotta contro la diffusione dell’AIDS, che colpisce soprattutto eterosessuali; ma anche se fosse veramente così, si tratterebbe di una legge assai sciocca, poiché i rapporti stabili limitano la diffusione dell’infezione. In tale situazione, i matrimoni tra omosessuali andrebbero incoraggiati e agevolati. La Nigeria ha bisogno di amore e di autentiche relazioni familiari, mentre l’adozione di una legge come quella di cui discutiamo segnerebbe l’inizio del ritorno alla dittatura e all’oppressione; chiedo al Presidente di abrogare questa legge.</p>
    </intervention>
    <intervention id="4-241" speaker_id="28377" name="Lidia Joanna Geringer de Oedenberg" is_mep="True" mode="spoken">
      <p sl="pl">a nome del gruppo PSE . – Signor Presidente, desidero richiamare l’attenzione della Commissione sulla legge di cui stiamo discutendo oggi e che, secondo, le previsioni, sarà approvata in terza e ultima lettura prima della conclusione dell’attuale legislatura in Nigeria. Questa legge, com’è evidente, viola libertà e diritti civili fondamentali, oltre a costituire una palese discriminazione nei confronto di un settore della popolazione; inoltre, essa può provocare un inasprimento dell’omofobia nell’opinione pubblica.</p>
      <p sl="pl">Al divieto di registrazione per qualsiasi associazione o gruppo che riunisca persone di orientamento sessuale diverso, si accompagnano sentenze detentive per chiunque, pubblicamente o persino privatamente, dia o concorra a dare una rappresentazione positiva dei rapporti fra persone dello stesso sesso. Vi è persino il rischio che una politica di questo tipo limiti l’accesso delle persone lesbiche, gay , transessuali e bisessuali alle cure mediche, con ripercussioni negative per l’efficacia delle misure già in corso di applicazione contro l’AIDS.</p>
      <p sl="pl">Alla luce di tutti questi elementi, gli Stati membri e la Commissione devono prendere misure decise per impedire che questa legge, nella sua formulazione attuale, venga approvata dalle autorità nigeriane. L’Unione europea deve poi trarre le sue conclusioni per il futuro, insistendo, negli accordi firmati con i paesi terzi e ACP, sull’importanza delle clausole che vietano qualsiasi forma di discriminazione.</p>
    </intervention>
    <intervention id="4-242" speaker_id="4740" name="Marco Cappato" is_mep="True" mode="spoken">
      <p sl="it">a nome del gruppo ALDE . – Signor Presidente, onorevoli colleghi, mi pare che dobbiamo rispondere alla sollecitazione del collega Gahler, che si chiede e ci chiede se ci siano questioni più gravi e più importanti fuori e dentro la stessa Nigeria.</p>
      <p sl="it">Io ritengo di sì, condividendo l’opinione della collega in ’t Veld, ma ritengo altresì che questa risoluzione vada sostenuta per due motivi importanti: la prima è che abbiamo la possibilità di agire prima che succeda qualcosa di grave. Invece di dover inseguire gli avvenimenti per i prossimi 15 o 20 anni e lamentarci per le condanne che questa legge comporterebbe se venisse applicata a migliaia di individui – com’è accaduto numerose volte con la stessa Nigeria, per esempio sulle condanne a morte – abbiamo la possibilità, come Parlamento europeo, di muoverci in anticipo. Credo sia un’occasione d’oro.</p>
      <p sl="it">Potrebbero esserlo anche i segni di cedimento, da parte del Presidente Obasanjo, nei confronti della pressione integralista del fondamentalismo islamico negli Stati del Nord. I nostri rapporti di amicizia ma anche di critica dura, quando serve, potrebbero aiutare il Presidente a resistere al disastro del fondamentalismo, che anche in Nigeria rischia di prendere piede.</p>
    </intervention>
    <intervention id="4-243" speaker_id="24087" name="Marcin Libicki" is_mep="True" mode="spoken">
      <p sl="pl">a nome del gruppo UEN . – Signor Presidente, nel corso della mia attività di parlamentare europeo mi sono imbattuto in numerosi provvedimenti legislativi che non approvavo; nella vita politica è un fatto normale. Probabilmente, però, la mia contrarietà non è mai stata così forte come in quest’occasione; il mio intransigente rifiuto si deve all’incredibile ipocrisia del documento di cui stiamo discutendo, e si basa su cinque fatti. In primo luogo, il Parlamento europeo sta interferendo negli affari altrui; in effetti, esso intende ingerirsi in faccende che non si riferiscono alla criminalità né hanno rilievo penale, ma riguardano semplici provvedimenti legislativi che uno Stato sovrano intende adottare per disciplinare questioni sociali di natura interna.</p>
      <p sl="pl">In secondo luogo, la risoluzione comune confonde le critiche al provvedimento legislativo proposto con ipotetiche violazioni dei diritti umani che potrebbero derivarne. In terzo luogo, la Nigeria è impegnata in una drammatica lotta contro l’AIDS; essa vuole ostacolare le più comuni modalità di diffusione dell’AIDS, oltre al turismo sessuale, che è un fenomeno europeo. Ebbene, noi vogliamo impedire alla Nigeria di adottare questa legge proprio col pretesto della protezione dall’AIDS.</p>
      <p sl="pl">In quarto luogo, si formula una proposta vergognosa; il quarto punto fa riferimento a sanzioni. Non sono state imposte sanzioni contro i genocidi perpetrati in Cina, Tibet, Sri Lanka e Sudan, ma a quanto pare intendiamo trattare la Nigeria come avremmo dovuto trattare – ma non abbiamo trattato – gli Stati che si sono macchiati dei crimini più odiosi.</p>
      <p sl="pl">In quinto luogo, giudico del tutto inopportuna l’inclusione della questione nel novero dei problemi riguardanti i diritti umani. In sesto luogo, sono contrario alla risoluzione comune; voterò invece a favore della risoluzione presentata dal gruppo PPE-DE. Non approvo neppure quest’ultima, ma in questo modo il mio voto renderà più probabile la bocciatura della risoluzione originale, che costituisce un insulto al buon senso.</p>
    </intervention>
    <intervention id="4-244" speaker_id="28409" name="Raül Romeva i Rueda" is_mep="True" mode="spoken">
      <p sl="es">a nome del gruppo Verts/ALE . – Non sono d’accordo, onorevole Libicki; siamo di fronte a un problema capitale, concernente i diritti umani fondamentali. Mentre in numerosi paesi del mondo prevalgono il buon senso e la razionalità, e si adottano leggi miranti non solo a eliminare la discriminazione ma anche a renderla punibile quand’è diretta contro lesbiche, gay , bisessuali e transessuali, in altri – come la Nigeria e gli Stati Uniti, e persino all’interno dell’Unione europea – si promuovono iniziative legislative che rappresentano un passo indietro. Avevamo quindi il dovere di agire.</p>
      <p sl="es">In un paese in cui il capitolo 42, articolo 214, del codice penale stabilisce che i semplici rapporti sessuali tra adulti dello stesso sesso sono punibili con 14 anni di carcere, il ministero della Giustizia nigeriano ora vorrebbe spingersi addirittura più in là, e punire con cinque anni di prigione i matrimoni tra persone dello stesso sesso nonché la celebrazione di tali matrimoni.</p>
      <p sl="es">A quanto pare non sono sufficienti gli appelli rivolti dalla Commissione delle Nazioni Unite per i diritti umani agli Stati, per indurli ad abrogare qualsiasi legge discriminatoria contro lesbiche, gay , bisessuali e transessuali, né basta il fatto che queste persone abbiano gli stessi diritti degli eterosessuali. A mio avviso era quindi necessario che questo Parlamento reagisse a una situazione così vergognosa; lo abbiamo fatto e ne siamo lieti.</p>
    </intervention>
    <intervention id="4-245" speaker_id="23881" name="Marios Matsakis" is_mep="True" mode="spoken">
      <p sl="en">Signor Presidente, la Nigeria è un paese africano dalle dimensioni enormi che, dalla fine della dittatura militare nel 1999, si batte per realizzare moderne riforme democratiche. Le prossime elezioni hanno riportato il rispetto dei diritti umani alla ribalta del dibattito politico. A questo proposito, il direttore della sezione africana di Human Rights Watch si è espresso con estrema pertinenza: “La Nigeria ha bisogno di una classe dirigente che affronti la terrificante situazione dei diritti umani nel paese”. La questione della libertà dell’orientamento sessuale e della depenalizzazione dell’omosessualità, benché sia estremamente delicata, viene considerata dal mondo sviluppato una questione importante per quanto riguarda la libertà individuale, nella misura in cui non viola le libertà degli altri.</p>
      <p sl="en">Invitiamo quindi le autorità nigeriane, e soprattutto i deputati e i senatori nigeriani, a tenerlo presente al momento di discutere la proposta di legge che è stata loro presentata. Questa proposta di risoluzione non dev’essere fraintesa; il Parlamento europeo non ritiene che il tema dell’omosessualità sia prioritario rispetto ad altri problemi nigeriani, come l’endemica corruzione o la gravità delle violenze perpetrate dalle forze di sicurezza governative. La Nigeria deve risolvere al più presto anche questi problemi.</p>
    </intervention>
    <intervention id="4-246" speaker_id="photo_generic" name="Neelie Kroes" is_mep="True" mode="spoken">
      <p sl="en">Membro della Commissione. – Signor Presidente, la Commissione europea segue con attenzione il cammino del progetto di legge per la messa al bando delle unioni fra persone dello stesso sesso, che è stato presentato all’inizio dello scorso anno al Consiglio esecutivo federale nigeriano. La Commissione condivide le profonde preoccupazioni espresse da alcune organizzazioni internazionali – tra cui le Nazioni Unite, attraverso il Rappresentante speciale del Segretario generale per la difesa dei diritti umani – in merito all’acuirsi delle discriminazioni, alle violazioni dei diritti individuali e alla restrizione della libertà di associazione che sarebbe introdotta se questo progetto di legge venisse approvato.</p>
      <p sl="en">La Commissione condivide altresì l’analisi effettuata dalle associazioni nigeriane e internazionali sui diritti umani in merito alle potenziali ripercussioni su persone che abbiano – o siano sospettate di avere – rapporti con persone dello stesso sesso. Lo stesso dicasi per i difensori dei diritti umani che si oppongono alle potenziali implicazioni negative di questo progetto di legge omofobico. Il progetto di legge comporterebbe per loro un maggiore rischio di arresti arbitrari, detenzione, torture e maltrattamenti. Esso inoltre limiterebbe l’azione delle organizzazioni locali per i diritti umani che verrebbero messe a tacere. Il progetto di legge rafforza le severe disposizioni già in vigore. Il codice penale nigeriano punisce i rapporti omosessuali consensuali con pene che vanno fino a 14 anni di detenzione, mentre il codice penale della sharia , che è stato approvato in 11 Stati della Nigeria settentrionale, prevede la pena di morte per la livat [“sodomia”].</p>
      <p sl="en">Il progetto di legge inoltre violerebbe numerosi trattati e leggi internazionali sui diritti umani sottoscritti e ratificati dalla Nigeria, se non addirittura la sua costituzione e alcuni articoli fondamentali dell’accordo di Cotonou. In considerazione di quanto sopra, e alla luce delle conclusioni sui rapporti dell’Unione europea con la Nigeria adottate dal Consiglio “Affari generali e Relazioni esterne” nel 2003, la Commissione conferma la propria disponibilità a contribuire all’applicazione della risoluzione che quest’Assemblea sta per adottare. La Commissione è pronta a partecipare attivamente, insieme agli Stati membri, al dialogo politico previsto dall’articolo 8 dell’accordo di Cotonou. Questo dialogo politico affronterà il tema specifico del progetto di legge sulle unioni fra persone dello stesso sesso, nonché gli elementi essenziali concernenti i diritti umani, i principi democratici, lo Stato di diritto e il buon governo elencati nell’articolo 9 dell’accordo di Cotonou.</p>
      <p sl="en">Infine la Commissione invita il Parlamento europeo a dar seguito alla visita compiuta l’anno scorso dal suo ex Presidente, onorevole Josep Borrell Fontelles, al parlamento nigeriano, per istituire un dialogo regolare tra i due parlamenti.</p>
    </intervention>
    <intervention id="4-247" speaker_id="1838" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">La votazione si svolgerà alla fine delle discussioni, cioè tra un istante.</p>
    </intervention>
  </section>
  <section id="creitem27" title="12. Turno di votazioni">
    <intervention id="4-249" speaker_id="1838" is_mep="True" mode="spoken" role="Presidente">
      <p sl="unknown">L’ordine del giorno reca il turno di votazioni.</p>
      <a text="(Per i risultati e ulteriori dettagli sulle votazioni: cfr. Processo verbale)"/>
    </intervention>
  </section>
  <section id="creitem28" title="12.1. Guatemala (votazione)">
    <intervention id="4-252" speaker_id="23881" name="Marios Matsakis" is_mep="True" mode="spoken">
      <p sl="en">Signor Presidente, un paio di errori di formulazione – piccoli ma importanti – si sono insinuati nella risoluzione. Propongo di correggerli come segue: nel considerando B, sostituire la parola “autori” con la parola “perpetratori”, e nel considerando C, sostituire le parole “autori intellettuali” con la parola “istigatori”.</p>
    </intervention>
    <intervention id="4-253" speaker_id="1838" is_mep="True" mode="spoken" role="Presidente">
      <p sl="unknown">Vi sono obiezioni alla presa in esame di questi emendamenti orali ?</p>
      <a text="(Gli emendamenti orali sono accolti)"/>
    </intervention>
  </section>
  <section id="creitem29" title="12.2. Cambogia (votazione)"/>
  <section id="creitem30" title="12.3. Nigeria (votazione)"/>
  <section id="creitem31" title="12.4. Attacco a Galina Kozlova, membro del consiglio di amministrazione dell’organizzazione Mari Ušem e redattrice capo della rivista letteraria Onchyko (votazione)">
    <intervention id="4-257" speaker_id="1838" is_mep="True" mode="spoken" role="Presidente">
      <p sl="unknown">Con questo si conclude il turno di votazioni.</p>
    </intervention>
  </section>
  <section id="creitem32" title="13. Dichiarazioni di voto">
    <intervention id="4-260" speaker_id="28276" name="Laima Liucija Andrikienė" is_mep="True" mode="spoken">
      <p sl="en">Signor Presidente, nel mio intervento durante la discussione sul caso di Galina Kozlova, ho espresso la mia gratitudine ai colleghi del gruppo PPE-DE, onorevoli Kelam, Landsbergis e Tannock, per aver preso l’iniziativa di tale risoluzione. Successivamente sono stata informata che originariamente l’iniziativa era stata adottata dal collega estone onorevole Savi, del gruppo ALDE. Vorrei quindi esprimergli rispetto e gratitudine.</p>
    </intervention>
    <intervention id="4-261" speaker_id="24087" name="Marcin Libicki" is_mep="True" mode="spoken">
      <p sl="pl">Per quanto riguarda la Nigeria ho votato a favore della risoluzione presentata dal gruppo PPE-DE; non la giudico positivamente, ma ritengo che l’adozione della risoluzione comune presentata dalla sinistra getterebbe sulla nostra Assemblea un discredito ben più grave. A mio avviso la risoluzione presentata dal gruppo PPE-DE rappresenta un modo di procedere più opportuno.</p>
    </intervention>
    <intervention id="4-262" speaker_id="1838" is_mep="True" mode="spoken" role="Presidente">
      <p sl="unknown">Vi ricordo che non ci sono dichiarazioni di voto sulle urgenze.</p>
    </intervention>
    <intervention id="4-263" speaker_id="28300" name="Zbigniew Zaleski" is_mep="True" mode="spoken">
      <p sl="fr">Signor Presidente, vorrei soltanto aggiungere una cosa all’intervento del collega, onorevole Libicki: la proposta del gruppo PPE-DE non è il risultato di un compromesso.</p>
    </intervention>
    <intervention id="4-264" speaker_id="1838" is_mep="True" mode="spoken" role="Presidente">
      <p sl="unknown">Con questo si concludono le dichiarazioni di voto.</p>
      <p sl="unknown">Prima di interrompere la seduta, ho ancora qualche comunicazione da fare.</p>
    </intervention>
  </section>
  <section id="creitem33" title="14. Decisioni concernenti taluni documenti: vedasi processo verbale"/>
  <section id="creitem34" title="15. Composizione delle commissioni e delle delegazioni: vedasi processo verbale">
    <intervention id="4-265" speaker_id="23881" name="Marios Matsakis" is_mep="True" mode="spoken">
      <p sl="en">Signor Presidente, dal momento che lei deve leggere sei pagine di nomi, per risparmiare tempo ed evitarle l’imbarazzo di dover pronunciare nomi molto strani, possiamo dare per letti questi nomi, invece di leggerli effettivamente?</p>
    </intervention>
    <intervention id="4-266" speaker_id="1838" is_mep="True" mode="spoken" role="Presidente">
      <p sl="unknown">E’ molto gentile da parte sua, onorevole Matsakis, volermi risparmiare questa fastidiosa incombenza; purtroppo il nostro Regolamento prevede la lettura integrale dell’elenco dei nomi .</p>
      <p sl="unknown">Al termine della comunicazione sulla composizione delle commissioni e delle delegazioni</p>
    </intervention>
    <intervention id="4-271" speaker_id="23881" name="Marios Matsakis" is_mep="True" mode="spoken">
      <p sl="en">Signor Presidente, chiedo una votazione per appello nominale.</p>
    </intervention>
    <intervention id="4-272" speaker_id="1838" is_mep="True" mode="spoken" role="Presidente">
      <p sl="unknown">E’ certamente suo diritto, ma era necessario presentare domanda entro i termini previsti. Quindi non posso dar seguito alla sua richiesta.</p>
    </intervention>
  </section>
  <section id="creitem35" title="16. Comunicazione delle posizioni comuni del Consiglio: vedasi processo verbale"/>
  <section id="creitem36" title="17. Dichiarazioni scritte che figurano nel registro (articolo 116 del Regolamento): vedasi processo verbale"/>
  <section id="creitem37" title="18. Trasmissione dei testi approvati nel corso della presente seduta: vedasi processo verbale"/>
  <section id="creitem38" title="19. Calendario delle prossime sedute: vedasi processo verbale"/>
  <section id="creitem39" title="20. Interruzione della sessione">
    <intervention id="4-277" speaker_id="1838" is_mep="True" mode="spoken" role="Presidente">
      <p sl="unknown">Abbiamo esaurito il nostro ordine del giorno e dichiaro interrotta la sessione del Parlamento europeo.</p>
      <a text="(La seduta termina alle 17.05)"/>
    </intervention>
  </section>
</text>
