<?xml version='1.0' encoding='utf-8'?>
<text id="20110216.IT" lang="it" date="2011-02-16" place="Strasburgo" edition="Edizione GU">
  <section id="creitem1" title="1. Apertura della seduta"/>
  <section id="creitem2" title="2. Misure di attuazione (articolo 88 del regolamento): vedasi processo verbale"/>
  <section id="creitem3" title="3. Interpretazione del regolamento">
    <intervention id="3-006-000" speaker_id="28269" is_mep="True" mode="spoken" role="Presidente">
      <p sl="unknown">L’interpretazione degli articoli 56 e 50 del regolamento del Parlamento europeo, adottata dalla commissione affari costituzionali in occasione della seduta di lunedì 14 febbraio 2011, è stata resa nota durante le votazioni svoltesi ieri. Dal momento che non è stata contestata da nessuno, ai sensi dell’articolo 211, paragrafo 4, del regolamento, consideriamo suddetta interpretazione adottata. Ne consegue che la votazione sulla relazione Mathieu, relativa alla procedura di domanda per il rilascio di un permesso unico che consente ai cittadini di paesi terzi di soggiornare e lavorare nel territorio di uno Stato membro, è stata stralciata dall’ordine del giorno di questa tornata. Come ben sapete, la questione è stata oggetto di numerose discussioni e adesso disponiamo di un’interpretazione sulla base del regolamento e dei principi che governano il nostro lavoro.</p>
    </intervention>
  </section>
  <section id="creitem4" title="4. Relazione 2010 sui progressi realizzati dalla Croazia (discussione)">
    <intervention id="3-008-000" speaker_id="28269" is_mep="True" mode="spoken" role="Presidente">
      <p sl="unknown">L’ordine del giorno reca le dichiarazioni del Consiglio e della Commissione sulla relazione 2010 sui progressi realizzati dalla Croazia.</p>
      <p sl="unknown">Ieri, accompagnato da due rappresentanti di spicco delle nostre istituzioni, ovvero il relatore, l’onorevole Swoboda, e l’onorevole Hökmark, presidente della delegazione permanente con la Croazia, ho incontrato il Primo ministro croato. Abbiamo discusso dei progressi compiuti dalla Croazia nel suo cammino verso l’Unione europea. Sono estremamente lieto che oggi vi sia l’opportunità di discutere dello stato dei negoziati e delle prospettive future per la Croazia all’interno dell’Unione europea direttamente alla presenza di tutti i nostri colleghi parlamentari. Mi compiaccio inoltre della presenza, qui tra noi, del Commissario Füle, responsabile della nostra politica di vicinato. Vorrei adesso lasciare la parola al Presidente Martonyi, che interverrà a nome del Consiglio. Il Presidente Martonyi e la Presidenza ungherese in generale attribuiscono enorme importanza all’allargamento dell’Unione europea e all’adesione della Croazia e per questo hanno assegnato a questo tema un ruolo rilevante all’interno della loro agenda. Presidente Martonyi, ha facoltà.</p>
    </intervention>
    <intervention id="3-009-000" speaker_id="photo_generic" name="János Martonyi" is_mep="True" mode="spoken">
      <p sl="en">Presidente in carica del Consiglio − Signor Presidente, a nome della Presidenza dell’Unione europea, desidero comunicarvi che è un vero piacere per me potermi rivolgere oggi all’Assemblea plenaria del Parlamento europeo.</p>
      <p sl="en">Questo incontro fornisce la perfetta opportunità per analizzare i progressi dalla Croazia nel suo processo di adesione e presentare i piani della Presidenza ungherese per questo primo semestre dell’anno.</p>
      <p sl="en">Desidero innanzi tutto complimentarmi con il Parlamento per l’impegno attivo profuso a favore del processo di allargamento, nonché per il suo contributo costruttivo al dibattito generale sull’allargamento e, in particolare, sul processo di adesione della Croazia.</p>
      <p sl="en">Come abbiamo già sottolineato più volte, l’allargamento consolida la pace, la democrazia e la stabilità in Europa e risponde agli interessi strategici dell’Unione europea, permettendole di perseguire al meglio i propri obiettivi politici in settori importanti e necessari per la ripresa economica e la crescita sostenibile.</p>
      <p sl="en">L’allargamento costituisce uno stimolo vitale per le riforme politiche ed economiche. Si procede al ritmo dettato essenzialmente dalla capacità del paese in questione di rispettare i criteri di Copenaghen e di adempiere agli obblighi previsti dall’adesione.</p>
      <p sl="en">L’allargamento è una delle priorità principali della nostra Presidenza e il nostro lavoro nel corso del prossimo semestre mirerà a conseguire dei progressi in questa direzione, forti del consenso rinnovato sull’allargamento adottato dal Consiglio europeo nel dicembre 2006, nonché delle conclusioni del Consiglio del 14 dicembre 2010, appoggiate dal Consiglio europeo.</p>
      <p sl="en">Relativamente alla Croazia, come dichiarato nelle conclusioni del Consiglio europeo, siamo prossimi alla conclusione dei negoziati di adesione e il nostro obiettivo è tagliare il traguardo entro la fine della Presidenza ungherese – a condizione ovviamente che la Croazia rispetti gli ultimi parametri di riferimento necessari per chiudere i capitoli di negoziato.</p>
      <p sl="en">Desideriamo inoltre finalizzare quanto più possibile il trattato di adesione, preparando così il terreno all’adesione della Croazia all’Unione europea, che attendiamo con entusiasmo. Pertanto, come emerge dalla vostra risoluzione, questo semestre sarà essenziale nel processo negoziale della Croazia.</p>
      <p sl="en">Vorrei adesso menzionare brevemente le questioni ancora in sospeso. Finora, dall’inizio dei negoziati, 34 dei 35 capitoli sono stati aperti e 28 degli stessi sono stati temporaneamente chiusi.</p>
      <p sl="en">Siamo pertanto prossimi alla conclusione dei negoziati. Tuttavia, rimangono ancora aperti alcuni capitoli complessi, ovvero concorrenza, agricoltura e sviluppo rurale, pesca, politica regionale e coordinamento degli strumenti strutturali, il sistema giudiziario e i diritti fondamentali e le disposizioni finanziarie e di bilancio. Alcuni di questi capitoli hanno evidentemente delle implicazioni anche in termini di bilancio.</p>
      <p sl="en">Nelle conclusioni del Consiglio sulla Croazia, adottate lo scorso dicembre, abbiamo evidenziato gli elementi e gli ambiti essenziali che richiedono ulteriore lavoro e voi ne siete stati informati. Vorremmo inoltre sottolineare alcuni punti che sono debitamente contenuti nella vostra risoluzione.</p>
      <p sl="en">Il Consiglio ha preso nota degli incoraggianti progressi conseguiti dalla Croazia in molti ambiti, compresi lo stato di diritto e la lotta contro la corruzione agli alti livelli. Al contempo, è evidente che sono necessari ulteriori sforzi, nello specifico per quanto riguarda l’indipendenza e l’efficienza degli organi giudiziari e la lotta alla corruzione a tutti i livelli.</p>
      <p sl="en">Il Consiglio ha inoltre incoraggiato la Croazia a potenziare il suo impegno per rispettare i restanti parametri di riferimento, compreso il raggiungimento di risultati convincenti, specialmente nel campo della politica di concorrenza, del sistema giudiziario e dei diritti fondamentali.</p>
      <p sl="en">A questo proposito, vorrei evidenziare l’importanza che noi attribuiamo al processo di monitoraggio dell’allineamento – e dell’attuazione – dell’ acquis , con l’obiettivo di assicurare la capacità amministrativa e di creare dei precedenti convincenti.</p>
      <p sl="en">In particolare, la valutazione della Commissione dei progressi raggiunti nel campo del sistema giudiziario e dei diritti fondamentali in marzo sarà particolarmente importante rispetto alla possibile chiusura del capitolo 23, più avanti nel corso di questo semestre. Oltretutto il Consiglio ha constatato il clima di collaborazione positiva che la Croazia ha instaurato con l’ICTY, ovvero il Tribunale penale internazionale per l’ex Iugoslavia, ribadendo al contempo che è fondamentale garantire una piena cooperazione, in linea con il quadro negoziale.</p>
      <p sl="en">Adesso che la task force interagenzia ha cominciato ad esplorare nuovi interessanti percorsi, il Consiglio ha rivolto un appello alla Croazia affinché porti avanti le proprie indagini amministrative per rispondere dei documenti militari mancanti.</p>
      <p sl="en">Oltretutto, il Consiglio ha accolto favorevolmente il ruolo attivo svolto dalla Croazia nella cooperazione regionale, nonché nel miglioramento delle proprie relazioni con i paesi vicini e l’impegno in favore di una riconciliazione nella regione.</p>
      <p sl="en">L’entrata in vigore dell’accordo di arbitrato sulla questione dei confini con la Slovenia, alla fine di novembre ha rappresentato un importante passo avanti. In considerazione dell’importanza di buone relazioni di vicinato, il Consiglio ha incoraggiato la Croazia a continuare su questa strada, al fine di trovare una soluzione per le questioni ancora irrisolte a livello bilaterale e regionale in concerto con i paesi coinvolti.</p>
      <p sl="en">Infine desidero ribadire che durante la Presidenza vi sarà ancora molto lavoro da compiere. La Croazia non deve risparmiarsi in alcun modo per rispettare i restanti parametri, per mantenere e consolidare i progressi già ottenuti e, in linea con il quadro negoziale, per ottemperare a tutti gli obblighi ancora in sospeso.</p>
      <p sl="en">Da parte nostra è scontato affermare che, nell’affrontare questa sfida, facciamo affidamento sul sostegno e la cooperazione di tutti gli Stati membri, della Commissione europea e, ovviamente, soprattutto del Parlamento europeo.</p>
      <p sl="en">È fondamentale mantenere vivo questo slancio per concludere positivamente i negoziati, come indicato tra le priorità della Presidenza ungherese entro la fine di giugno, ovvero entro la fine della nostra Presidenza.</p>
    </intervention>
    <intervention id="3-010-000" speaker_id="28269" is_mep="True" mode="spoken" role="Presidente">
      <p sl="unknown">La politica di vicinato è estremamente importante per l’Unione europea, la regione del Mediterraneo, il Partenariato orientale e, soprattutto, per i Balcani occidentali. Passo adesso la parola al Commissario responsabile di suddetta politica.</p>
    </intervention>
    <intervention id="3-011-000" speaker_id="photo_generic" name="Štefan Füle" is_mep="True" mode="spoken">
      <p sl="en">membro della Commissione. − Signor Presidente, desidero congratularmi con il relatore per la Croazia, l’onorevole Swoboda, ed esprimere il mio apprezzamento relativamente alla sua relazione, equa e bilanciata, che riconosce i notevoli progressi compiuti dalla Croazia per rispettare i criteri di adesione, individuando al contempo il lavoro ancora necessario per concludere i negoziati.</p>
      <p sl="en">L’Unione europea e la Croazia hanno temporaneamente chiuso 28 dei 35 capitoli di negoziato. La conferenza ministeriale per l’adesione del 19 aprile dovrebbe essere nelle condizioni di chiudere in via provvisoria altri capitoli, i cui parametri di chiusura la Croazia avrà soddisfatto intermente o comunque in larga misura. Come emerso nel corso del Consiglio “Affari generali” del dicembre 2010, siamo prossimi alla conclusione dei negoziati.</p>
      <p sl="en">Come accade sempre in questi casi, i temi più complessi da risolvere andranno affrontati in questa fase finale. Come ha appena ricordato il ministro Martonyi, la Presidenza ungherese ha già annunciato di essersi prefissata l’obiettivo di concludere i negoziati nella prima metà del 2011, laddove tutti i criteri ed i parametri vengano rispettati. Si tratta di un obiettivo ambizioso che potrà essere raggiunto solo se la Croazia continuerà ad impegnarsi al massimo delle sue possibilità per ottemperare in tempo ai restanti requisiti.</p>
      <p sl="en">Le principali sfide ancora aperte riguardano i parametri di chiusura del capitolo 23 − il sistema giudiziario e i diritti fondamentali − e del capitolo 8 − la politica sulla concorrenza. La Croazia si è molto impegnata su entrambi i fronti, ma adesso bisogna compiere gli ultimi passi.</p>
      <p sl="en">Per quanto attiene al sistema giudiziario e ai diritti fondamentali, gli ambiti principali in cui ci si aspetta che la Croazia rispetti i propri impegni sono: la definizione di precedenti credibili e sostenibili nella lotta alla corruzione; il potenziamento dell’indipendenza, della responsabilità, dell’imparzialità e della professionalità del sistema giudiziario; la soluzione del problema dell’impunità dei crimini di guerra; il rispetto degli obiettivi del programma di fornitura di alloggi ai rifugiati e una migliore attuazione dei diritti delle minoranze. Tra i requisiti rimane poi la piena cooperazione con l’ICTY.</p>
      <p sl="en">In ognuno di questi campi, esistono parametri chiari da rispettare. La Commissione sta attualmente verificando i progressi compiuti dalla Croazia per ognuno dei suddetti parametri di riferimento, di cui daremo nota nella prossima relazione intermedia su questo capitolo, prevista per metà marzo.</p>
      <p sl="en">Ieri ho avuto un incontro particolarmente utile e costruttivo con il Primo ministro Kosor. Abbiamo ribadito quanto sia importante mantenere alta l’attenzione sui negoziati per l’adesione e risolvere le questioni ancora irrisolte. Le autorità croate sono consapevoli dei compiti che le attendono e sono stato lieto delle rassicurazioni datemi dal Primo ministro circa il suo impegno personale volto a garantire che si continui a lavorare a pieno ritmo fino alla conclusione del processo di adesione all’Unione europea.</p>
      <p sl="en">Non posso che essere d’accordo con quanti chiedono che l’Unione europea non riservi “sconti speciali” alla Croazia, né che le imponga degli ostacoli artificiali. I principi centrali del processo di allargamento restano il pieno rispetto della condizionalità che si applica ai paesi candidati e degli impegni compiuti dall’Unione europea. È questa l’essenza della sua credibilità.</p>
      <p sl="en">La Commissione continuerà a garantire il suo pieno sostegno alla Croazia, che si sta impegnando seriamente per realizzare il suo obiettivo e aderire all’Unione europea. Sono certo, al pari del Ministro Martonyi, che gli Stati membri decideranno che sarà possibile concludere i negoziati per l’adesione non appena constateremo che i restanti parametri di chiusura sono stati rispettati. Sono altrettanto convinto che, non appena si richiederà al Parlamento di dare il proprio consenso alla proposta di trattato di adesione, quest’ultimo svolgerà questo delicato compito in linea con l’approccio estremamente costruttivo che ha dimostrato nel corso del processo di adesione della Croazia.</p>
      <p sl="en">Al pari del relatore, l’onorevole Swoboda, sono fermamente convinto che i cittadini croati, a cui è stato chiesto di sostenere l’adesione del loro paese all’Unione europea, potranno votare per scegliere i propri rappresentanti in occasione delle prossime elezioni del Parlamento europeo.</p>
    </intervention>
    <intervention id="3-012-000" speaker_id="2295" name="Hannes Swoboda" is_mep="True" mode="spoken">
      <p sl="de">a nome del gruppo S&amp;D . – Signor Presidente, onorevoli deputati, innanzi tutto desidero esprimere i miei più sentiti ringraziamenti a tutti i relatori ombra per l’eccellente cooperazione, che ha condotto ad una relazione che, auspicabilmente, riceverà molti consensi.</p>
      <p sl="de">Vorrei iniziare citando la visita di quest’Assemblea da parte del Primo ministro Kosor svoltasi ieri con un esito sicuramente positivo. Signor Presidente, lei ha dichiarato che l’adesione della Croazia non solo è importante per il paese stesso e per l’Unione europea, ma rappresenta inoltre un importante segnale per l’intera regione. Vorrei confermare questa affermazione facendo riferimento innanzi tutto alle riforme. Se un paese realizza i compiti che gli sono stati assegnati, allora anche noi dobbiamo mantenere le promesse fatte relativamente all’adesione. Come hanno detto il Presidente Martonyi e il Commissario, il lavoro non è terminato. Dobbiamo continuare a mandare questo messaggio: per favore, portate a termine le riforme in modo da poter perseguire l’obiettivo comune, ovvero concludere il trattato in giugno.</p>
      <p sl="de">Durante la conversazione con il Primo ministro Kosor, l’onorevole Schulz ha affermato che in passato la disputa sul golfo di Pirano si sarebbe risolta combattendo una guerra. Oggi, ci sediamo intorno ad un tavolo e cerchiamo di trovare un metodo per negoziare su questi temi. Anche questo è un importante segnale per l’intera regione – penso ad esempio alla Serbia e al Kosovo – che dimostra che le dispute di questo genere possono essere risolte non combattendo bensì negoziando e dialogando. Il Primo ministro aveva affermato che nel suo paese il governo e l’opposizione stavano procedendo nella stessa direzione relativamente all’UE. Zoran Milanović, leader dell’opposizione socialdemocratica, me lo ha confermato in occasione del nostro ultimo colloquio.</p>
      <p sl="de">Ieri abbiamo parlato dell’Albania, che potrebbe rifarsi a quanto sta accadendo come esempio su come procedere relativamente a temi che sono fonte di preoccupazione comune, al di là di un qualunque dibattito politico.</p>
      <p sl="de">Dovremmo pertanto inviare un duplice messaggio a Zagabria e all’intera Croazia, dichiarando che noi − Consiglio, Commissione e Parlamento europei − stiamo lavorando insieme per concludere i negoziati in giugno, al fine di finalizzare il trattato ed esprimere il nostro consenso in autunno, consentendo quindi lo svolgimento del processo di ratifica, ma per favore − e mi rivolgo alla Croazia − affrontate le tematiche ancora irrisolte. Rispetto alla lotta alla corruzione, sono già state intraprese iniziative coraggiose, ma è ancora necessario compiere gli ultimi passi. Per quanto attiene alla riforma del sistema giudiziario e alla questione dei cantieri navali, il lavoro non è concluso. Tuttavia, tutti questi aspetti vengono citati all’interno della relazione e non costituiscono barriere insormontabili, ma forniscono alla Croazia la possibilità di rispettare i relativi parametri.</p>
      <p sl="de">Alla luce di queste considerazioni, onorevoli deputati, tutti noi dovremmo mandare un messaggio comune oggi alla Croazia e all’intera regione, affermando che, se un paese realizza i compiti che gli vengono assegnati, anche l’Unione europea mantiene la sua promessa, permettendo al paese di divenirne membro. Signor Presidente, come lei ha dichiarato ieri, se l’Unione europea darà il proprio assenso alla Croazia, ne trarrà anch’essa dei vantaggi, a condizione che tutti i requisiti siano stati soddisfatti.</p>
      <p sl="de">Desidero pertanto ringraziare ancora una volta i relatori ombra. Se saremo in grado di inviare un segnale quanto più compatto alla Croazia e all’intera regione, avremo compiuto un passo importante per l’integrazione pacifica dell’intera regione.</p>
    </intervention>
    <intervention id="3-014-000" speaker_id="2229" name="Bernd Posselt" is_mep="True" mode="spoken">
      <p sl="de">a nome del gruppo PPE. – Signor Presidente, signor Commissario, onorevoli deputati, devo riconoscere che sono profondamente commosso oggi, poiché sono trascorsi venti anni da quando è stato consolidato il movimento per la democrazia in Slovenia e Croazia. Allora aveva compiuto un anno e i cittadini festeggiavano, anche in Ungheria, nella Repubblica ceca e altrove.</p>
      <p sl="de">Poi, il 28 giugno 1991, si verificò un attacco brutale da parte dell’Armata popolare jugoslava. Al tempo sembrava che tutto fosse tornato come era sempre stato. Io mi trovavo a Vukovar quando questo piccolo e fiorente modello di Europa fu distrutto e centinaia di migliaia di persone persero la propria casa e in migliaia persero la propria vita. Da allora, ho avuto modo di accompagnare la Croazia lungo il cammino verso l’Unione europea. Dobbiamo riconoscere chiaramente che la Croazia si è impegnata enormemente per procedere lungo questa strada.</p>
      <p sl="de">Il Commissario ha utilizzato oggi una parola chiave. Ha parlato di equità. Potremmo dare alla relazione Swoboda il titolo “Equità per la Croazia”, perché è questo il cuore della questione. Non si parla di privilegi o di sconti – è già stato giustamente detto – ma di equità. La Croazia adesso è pronta per aderire all’Unione europea. Nei prossimi mesi dovranno essere compiuti gli ultimi sforzi in alcuni settori, tuttavia non dobbiamo creare delle barriere artificiali come è malauguratamente accaduto negli ultimi anni. La Croazia rientra, in termini storici e culturali, nello stesso contesto della Slovenia e dell’Ungheria e sarebbe dovuta divenire membro dell’Unione insieme a questi paesi dell’Europa centrale – la Croazia è per molti versi un paese dell’Europa centrale. Non è successo per una serie di ragioni, ma adesso i tempi sono maturi. Ecco perché stiamo esercitando pressione. Non abbiamo fissato le date, ancora convinti che i criteri siano più importanti delle date. Tuttavia, chiediamo con fermezza che non vengano create barriere artificiali e che questo paese venga trattato in modo equo e giusto.</p>
    </intervention>
    <intervention id="3-015-000" speaker_id="97019" name="Ivo Vajgl" is_mep="True" mode="spoken">
      <p sl="sl">a nome del gruppo ALDE. – Signor Presidente, oggi discutiamo per l’ultima volta della relazione sui progressi realizzati dalla Croazia nel suo ruolo di paese candidato a divenire membro a pieno titolo dell’Unione europea. Desidero ringraziare il relatore, l’onorevole Swoboda, che ha condotto questo lavoro per diversi anni, per l’atteggiamento costruttivo e amichevole, sia nei confronti dei relatori ombra che nei suoi rapporti con il governo croato e, direi anche, con i cittadini croati.</p>
      <p sl="sl">Con il senno di poi e alla luce delle circostanze che hanno condotto venti anni fa la Croazia all’indipendenza, si potrebbe dire che questo paese ha già atteso abbastanza, se non troppo, di diventare un paese membro dell’Unione. Ministro Martonyi, lei ci ha fornito delle informazioni molto precise circa i piani relativi ai negoziati di adesione della Croazia. Noi sosteniamo questi piani e ci auguriamo che si trasformino tutti in realtà.</p>
      <p sl="sl">Il governo a Zagabria ha ancora molto da fare prima che la Croazia possa concludere i negoziati. Il capitolo 23 è sempre stato oggetto di particolare attenzione da parte del gruppo dell’Alleanza dei Liberali e dei Democratici per l’Europa (ALDE). Ne abbiamo discusso e abbiamo trovato un accodo ieri, durante l’incontro amichevole tra l’onorevole Verhofstadt, presidente del gruppo ALDE, e il Primo ministro Kosor.</p>
      <p sl="sl">Questo capitolo contiene la chiave per lo stato di diritto, per una seria gestione dell’eredità del passato, per un sistema giudiziario efficace ed imparziale, per la certezza del diritto e per l’equità tra tutti i cittadini. Ogni paese democratico basato sullo stato di diritto – e dunque ogni Stato dell’Unione europea – deve garantire delle libertà, quali l’apertura e l’indipendenza dei mezzi di comunicazione, la tutela delle minoranze, le pari opportunità e la protezione di chiunque sia diverso.</p>
      <p sl="sl">Il governo croato ed il Primo ministro Kosor vanno elogiati per avere contrastato la criminalità e la corruzione con determinazione. La Croazia ha inoltre il merito di essere riuscita a stabilire delle relazioni amichevoli con i suoi paesi vicini, ma andrebbe al contempo incoraggiata a risolvere le questioni ancora aperte.</p>
      <p sl="sl">Quando daremo il via libera alla Croazia per l’ultima tornata negoziale e per la fase conclusiva prima della piena adesione, dovremo indicare che questa relazione si rivolge a tutti i paesi dell’Europa sudorientale che nutrono le stesse aspirazioni: ci attendiamo che l’Europa completi il processo di allargamento e diventi un continente di coesione e uguali valori.</p>
      <p sl="sl">Vorrei aggiungere un ultimo commento. Solo in questo modo l’Unione europea, nel mondo odierno, sarà in grado di diventare e svolgere il ruolo di leader mondiale. Signor Presidente, la ringrazio per la sua pazienza.</p>
    </intervention>
    <intervention id="3-016-000" speaker_id="96662" name="Franziska Katharina Brantner" is_mep="True" mode="spoken">
      <p sl="en">a nome del gruppo Verts/ALE. – Signor Presidente, desidero unirmi a quanti hanno ringraziato l’onorevole Swoboda per l’ottima cooperazione lo scorso anno e, per la prima volta, questo anno.</p>
      <p sl="en">Concordo con l’onorevole Posselt nel ritenere che la relazione sia equa. Attendiamo con entusiasmo la possibilità di dare il benvenuto alla Croazia – come è già stato detto – non appena avrà soddisfatto tutti i criteri. Si tratta di un paese speciale e l’Unione europea avrà una responsabilità speciale, al fine di assicurarsi che in futuro tutti gli altri paesi dei Balcani occidentali possano anch’essi divenire membri. Alla luce di questa prospettiva regionale, la Croazia deve essere la prima della classe adesso, in modo che i suoi compagni di classe possano seguirla in seguito. Abbiamo una responsabilità nei confronti degli altri paesi, perché se falliamo adesso e compiamo degli errori, per loro sarà più difficile in seguito. Non possiamo arrenderci rispetto a questo obiettivo per i Balcani occidentali.</p>
      <p sl="en">Alcuni di voi hanno fato riferimento al capitolo 23 sulla corruzione. Riteniamo che l’Unione europea debba anche essere onesta rispetto a se stessa e valutare in che misura è implicata in prima persona con la corruzione. Pertanto, facciamo appello all’OLAF affinché consideri quali sono le implicazioni per l’UE. Esorto tutti i gruppi a lavorare in questa stessa direzione, dal momento che dobbiamo essere onesti anche rispetto a noi stessi.</p>
      <p sl="en">Vorrei concludere affermando che il modo in cui ci relazioniamo al passato è una parte importante dell’adesione all’UE. Si è fatto riferimento all’ICTY e si tratta di un punto cruciale, sebbene riteniamo che i tribunali penali locali debbano funzionare meglio. Una relazione di Amnesty International evidenzia che vi sono ancora numerosi tranelli e carenze. Crediamo ci sia un certo margine di miglioramento, per esempio nel caso della protezione dei testimoni e vorremmo vedere dei progressi in questo ambito. Per noi è essenziale che l’UE insista su questo aspetto del passato e lavori con il passato.</p>
      <p sl="en">Superati questi punti, attendiamo il giorno in cui potremo dare il benvenuto alla Croazia in questa Aula.</p>
    </intervention>
    <intervention id="3-017-000" speaker_id="4513" name="Geoffrey Van Orden" is_mep="True" mode="spoken">
      <p sl="en">a nome del gruppo ECR. – Signor Presidente, riteniamo che l’allargamento sia uno degli aspetti di maggior successo della politica UE, a condizione che venga condotto rispettando criteri rigidi e che si tenga conto delle lezioni apprese dalle precedenti adesioni.</p>
      <p sl="en">Secondo il Consiglio, la conclusione delle tornate di adesione con la Croazia è prossima, ma sappiamo dalla Commissione che i problemi rappresentati dalla corruzione e dalla riforma del sistema giudiziario non sono ancora stati gestiti correttamente. È un punto delicato e le nostre preoccupazioni non sono artificiali.</p>
      <p sl="en">La Croazia, con una popolazione di 4,5 milioni di abitanti, sembra dover gestire un lavoro arretrato corrispondente a un milione di cause, molte delle quali legate a violazioni dei diritti di proprietà. La libertà dei mezzi di comunicazione è anch’essa sotto assedio. Alcuni ex ministri sono stati accusati di corruzione e per alcuni potrebbe essere dimostrazione delle azioni intraprese. In realtà rivela la profondità di una malattia che è stata appena intaccata. La diffusa corruzione tra i politici e nel sistema giudiziario ha determinato l’incapacità di affrontare la criminalità organizzata direttamente collegata al contesto dei Balcani.</p>
      <p sl="en">Nonostante l’insieme di problemi evidenziati in questa sede, una prossima adesione della Croazia sembra una conclusione scontata. Sarebbe un peccato se il processo di adesione si trasformasse in una pura formalità, dipendente da un capriccio politico soggettivo, completato prima che vengano risolti questi problemi essenziali.</p>
    </intervention>
    <intervention id="3-018-000" speaker_id="96907" name="Takis Hadjigeorgiou" is_mep="True" mode="spoken">
      <p sl="el">a nome del gruppo GUE/NGL. – Signor Presidente, noi del gruppo confederale della Sinistra unitaria europea/Sinistra verde nordica siamo in favore dell’adesione della Croazia all’Unione europea e siamo fiduciosi che diverrà presto un membro a pieno titolo, a condizione che questo corrisponda alla volontà dei cittadini croati e che il paese soddisfi tutti i criteri di adesione.</p>
      <p sl="el">La relazione, e ce ne rallegriamo, prende nota dei progressi realizzati nel rimpatriare i rifugiati, nel campo dei diritti delle donne e delle pari opportunità e nel colmare le differenze con i paesi confinanti. Tuttavia, insistiamo sul tema delle riforme, specialmente nel settore giudiziario e nella lotta alla corruzione.</p>
      <p sl="el">Tuttavia, dobbiamo anche prestare attenzione ai problemi socioeconomici dei cittadini croati, come la povertà, la disoccupazione di lungo termine e i problemi legati ai diritti dei lavoratori. Sfortunatamente, le proposte volte a promuovere l’economia liberale aggraveranno la situazione socioeconomica dei cittadini croati.</p>
      <p sl="el">Sosteniamo pertanto la promozione di un reale sviluppo sociale che garantirà la qualità della vita per tutti i cittadini croati, modernizzando il sistema di protezione sociale, affrontando il problema della disoccupazione, migliorando l’accesso ai servizi sanitari, gli alloggi e l’istruzione e sconfiggendo la discriminazione, specialmente nei confronti delle minoranze.</p>
    </intervention>
    <intervention id="3-019-000" speaker_id="96654" name="Jaroslav Paška" is_mep="True" mode="spoken">
      <p sl="sk">a nome del gruppo EFD . – Signor Presidente, dall’ottobre 2005, quando è stata presa la decisione di avviare i negoziati sull’adesione della Croazia all’Unione europea, il governo croato ha apportato cambiamenti sostanziali alla gestione del paese, con l’obiettivo di preparare al meglio la Croazia all’adesione.</p>
      <p sl="sk">I maggiori progressi nel processo di adesione sono stati realizzati nel 2010, quando i nostri amici croati hanno concluso i negoziati rispetto a una serie di capitoli complessi, hanno modificato in modo sostanziale la costituzione e si sono avvicinati ad una risoluzione civile delle dispute sui confini aperte con alcuni paesi vicini. La visita ufficiale del Presidente serbo Tadic a Vukovar ha dimostrato che le relazioni tra i cittadini croati e quelli serbi può basarsi sul rispetto, la stima e la comprensione reciproche.</p>
      <p sl="sk">Il ritmo che scandirà l’ultima fase del processo di adesione dipenderà unicamente dalla Croazia che, dopo aver rispettato le condizioni di adesione all’Unione europea, dovrà anche cercare l’approvazione dei propri cittadini per questo passo tramite un referendum nazionale. Mi auguro sinceramente che i nostri amici croati possano chiudere rapidamente gli ultimi capitoli e siano in grado di confermare, tramite un voto popolare, la loro disponibilità a divenire parte della comunità europea.</p>
    </intervention>
    <intervention id="3-020-000" speaker_id="96749" name="Andrew Henry William Brons" is_mep="True" mode="spoken">
      <p sl="en">Signor Presidente, meno di 20 anni fa la Croazia lottava per garantirsi l’indipendenza, a cui ora sta rinunciando senza battere ciglio.</p>
      <p sl="en">La Croazia ha dovuto compiere dei cambiamenti normativi consistenti e invasivi. Ha anche dovuto ritirare il proprio sostegno a settori vitali e, di conseguenza, alle persone che vi lavorano. I croati hanno dovuto fare tutte queste cose prima che l’Unione acconsentisse ad accettare la candidatura della Croazia.</p>
      <p sl="en">L’aspetto più importante è che tutti questi cambiamenti stanno avendo luogo prima di ottenere o persino chiedere il consenso dei cittadini tramite il referendum promesso. Nonostante i sondaggi dimostrino che la maggioranza si oppone all’adesione all’UE, si dà per scontato un esito positivo del referendum. Quando si apportano modifiche drastiche, anticipando un consenso che deve ancora essere ottenuto, allora è evidente che si ritiene che tale consenso sia una pura formalità.</p>
      <p sl="en">La relazione dichiara che gli editori e i giornalisti si lamentano di un’indebita pressione politica. Tuttavia, non accenna a quale effetto avrà questa pressione su uno svolgimento libero ed equo del referendum.</p>
    </intervention>
    <intervention id="3-021-000" speaker_id="1263" name="Elmar Brok" is_mep="True" mode="spoken">
      <p sl="de">Signor Presidente, signor Presidente in carica del Consiglio, signor Commissario, onorevoli deputati, è in corso l’ultima tornata negoziale prima dell’adesione, nella misura in cui dobbiamo discutere di questi temi in seno alle istituzioni europee, ma poi resta ancora il processo di ratifica nei parlamenti nazionali, che sicuramente non sarà facile. Tuttavia, dal momento che, durante la mia presidenza della commissione per gli affari esteri, ho avuto modo di osservare da vicino i precedenti dodici Stati membri coinvolti nel processo di allargamento, posso affermare che la Croazia ha lavorato intensamente e a lungo al fine di rispettare i criteri previsti e, per questo motivo, il progresso verso un “sì” è positivo.</p>
      <p sl="de">Dovremo garantire il nostro sostegno per motivi politici. In questo modo inviamo anche un segnale ad altri paesi che potrebbero dovere attendere a lungo prima che per loro si apra la porta dell’Europa, invece che restare tendenzialmente chiusa. Il messaggio politico generale è importante. Tuttavia, sulla scorta delle nostre esperienze con altri paesi, mi sento di dire che la Croazia deve lavorare ad una riforma dei sistemi giuridico e amministrativo, anche nel suo stesso interesse e indipendentemente dal processo di adesione. Quando i processi nei tribunali restano in sospeso troppo a lungo o vengono avanzate accuse di corruzione ma i procedimenti contro l’accusato durano troppo, l’intero sviluppo del paese ne risente. Bisogna impegnarsi maggiormente su questo fronte.</p>
    </intervention>
    <intervention id="3-022-000" speaker_id="4265" name="Göran Färm" is_mep="True" mode="spoken">
      <p sl="sv">Signor Presidente, innanzi tutto desidero esprimere un sentito ringraziamento nei confronti del relatore, l’onorevole Swoboda, che ha svolto un eccellente lavoro. L’adesione della Croazia all’Unione europea è un traguardo ormai vicino, ma rimangono ancora alcune sfide, ad esempio la lotta alla corruzione. La Croazia ha adottato delle norme nuove e migliori, ma ora è necessario dare attuazione alle riforme. Sono necessarie indagini efficaci, processi e sentenze.</p>
      <p sl="sv">Tutta l’attenzione in questo momento è rivolta al caso del ex Primo ministro conservatore Ivo Sanader, in prigione in Austria. Ci complimentiamo con quei giornalisti e politici in Croazia che hanno svelato la corruzione nei più alti circoli politici. Tuttavia, il caso di Ivo Sanader costituisce anche un banco di prova per l’UE, dal momento che la corruzione richiede la partecipazione di due parti. Alla luce delle accuse secondo cui Ivo Sanader avrebbe cercato di influenzare l’Unione europea in modo improprio, ho proposto che l’OLAF, l’Ufficio europeo per la lotta antifrode, collabori con gli investigatori croati al fine di chiarire la vicenda perché, chiaramente, non sappiamo se le accuse siano fondate.</p>
      <p sl="sv">Il gruppo del Partito popolare europeo (Democratico cristiano) desidera stralciare quest’importante parte della relazione ma, al pari del gruppo Verde/Alleanza libera europea, facciamo appello a tutti i gruppi politici affinché la sostengano. L’Unione europea deve essere propositiva e non limitarsi ad attribuire le responsabilità alla Croazia.</p>
    </intervention>
    <intervention id="3-023-000" speaker_id="28127" name="Lena Ek" is_mep="True" mode="spoken">
      <p sl="en">Signor Presidente, nelle acque agitate della crisi economica globale, è incoraggiante constatare che la Croazia sta mantenendo una rotta sicura verso l’adesione.</p>
      <p sl="en">I progressi realizzati fino ad ora sono notevoli, ma desidero evidenziare che questo slancio positivo dovrebbe ora allargarsi ad altri settori in cui rimane ancora molto da fare.</p>
      <p sl="en">Vi sono due punti che desidero sottolineare qui oggi. Il primo è la riforma ed il rafforzamento del sistema giudiziario. Un sistema giudiziario solido e indipendente è assolutamente essenziale al fine di contrastare la corruzione e di garantire lo stato di diritto sul lungo termine. Non si tratta semplicemente di arrestare i criminali, ma di occuparsene anche in un secondo momento. Altrimenti, l’impegno profuso per debellare la corruzione non avrà alcun effetto.</p>
      <p sl="en">Il secondo punto che desidero sollevare riguarda la necessità che la società croata si basi sulla tolleranza. Il progetto europeo si fonda sulla riconciliazione, non solo tra i paesi – e mi complimento per le migliori relazioni tra la Croazia ed i suoi vicini – ma anche al loro interno. Minacce di violenza contro le minoranze sono assolutamente inaccettabili. Comprendo perfettamente quanto sia difficile, ma sono fermamente convinta che in tal modo non solo si agevolerebbero i negoziati per l’adesione, ma che l’impegno profuso avrebbe dei benefici immediati per la società croata.</p>
    </intervention>
    <intervention id="3-024-000" speaker_id="96801" name="Tomasz Piotr Poręba" is_mep="True" mode="spoken">
      <p sl="pl">Signor Presidente, dovremmo indubbiamente sostenere la Presidenza ungherese nei suoi piani ambiziosi volti a concludere le negoziazioni con la Croazia durante il primo semestre di questo anno. L’adesione della Croazia all’Unione europea ci porterà ad acquisire un alleato importante e costruttivo, dal momento che svolge già un ruolo essenziale agendo da stabilizzatore nella regione e fornendo un esempio per molti altri paesi balcanici che contemplano la possibilità di aderire all’Unione europea in futuro.</p>
      <p sl="pl">Oggi desidero esprimere il mio rispetto e la mia più sentita ammirazione rispetto alle riforme intraprese dal governo croato e dalla società, specialmente nel campo della lotta alla corruzione e alla criminalità organizzata, e alle riforme della pubblica amministrazione del sistema giudiziario. È evidente che esistono ancora degli ambiti in cui è necessario apportare miglioramenti e concludere i lavori. Mi auguro che questo traguardo venga tagliato quanto prima. È anche vero che alcune relazioni dalla Croazia ci informano che i cittadini croati non sono pienamente convinti che l’adesione porterebbe vantaggi al loro paese. Ritengo sarebbe opportuno intervenire, insieme con il governo croato, per invertire questa tendenza senza ulteriori indugi.</p>
    </intervention>
    <intervention id="3-025-000" speaker_id="4507" name="Bastiaan Belder" is_mep="True" mode="spoken">
      <p sl="nl">Signor Presidente, la Croazia ha realizzato dei progressi positivi nel suo percorso verso l’adesione all’UE. Questo è un fatto innegabile e ne sono lieto. Vi sono tuttavia due problemi che mi preoccupano seriamente.</p>
      <p sl="nl">La corruzione in questo paese balcanico è ancora diffusa, come si evince dai considerando 7 e 8 della risoluzione in oggetto, il che comporta delle gravi ripercussioni sull’economia e i rapporti commerciali con questo paese. È necessario assumere quanto prima un approccio più efficace rispetto a questo problema, se possibile in cooperazione con le istituzioni europee.</p>
      <p sl="nl">Il secondo problema è legato alla cattiva organizzazione amministrativa nel paese, come indicato nel considerando 28 della risoluzione. Una solida organizzazione amministrativa è necessaria al fine di attuare correttamente le norme UE e di evitare che la Croazia venga colta alla sprovvista dagli eventi.</p>
      <p sl="nl">Fintantoché non si supereranno questi due ostacoli, continuerò a nutrire delle perplessità circa il ritmo serrato che la Presidenza ungherese vuole impartire al processo di adesione della Croazia. A mio avviso, le esperienze passate dovrebbero spingerci a puntare alla qualità dell’adesione e non all’adesione fine a se stessa. In questo modo ci assicureremo il sostegno dei cittadini e l’appoggio dei cittadini olandesi.</p>
    </intervention>
    <intervention id="3-026-000" speaker_id="97016" name="Angelika Werthmann" is_mep="True" mode="spoken">
      <p sl="de">Signor Presidente, in generale gli sviluppi in Croazia puntano nella giusta direzione. La parte teorica è stata ultimata, ma bisogna ancora verificare la pratica. Tuttavia, vi sono ancora tre ambiti nei quali è necessario intervenire.</p>
      <p sl="de">Innanzi tutto, la Croazia deve collaborare maggiormente con la Corte internazionale di giustizia dell’Aia al fine di intensificare i progressi nel campo dei diritti umani e del perseguimento dei criminali di guerra. Come dichiarato da Amnesty International in “Croazia: dietro un muro di silenzio”, vi sono casi individuali lampanti di violazioni dei diritti umani che devono ancora essere affrontati. Non dobbiamo essere pronti al compromesso in questi casi e di fatto non lo siamo.</p>
      <p sl="de">In secondo luogo, vi è la corruzione, che continua a permeare la società, l’industria e la politica. Accolgo positivamente l’impegno profuso dal governo croato per sconfiggere la corruzione all’interno del paese ma, al contempo, dobbiamo insistere affinché questo problema venga affrontato in modo rigoroso.</p>
      <p sl="de">In terzo luogo, la Croazia, nel suo stesso interesse, deve assicurarsi dei rapidi progressi relativamente alla riforma del sistema giuridico.</p>
    </intervention>
    <intervention id="3-028-000" speaker_id="96788" name="Krzysztof Lisek" is_mep="True" mode="spoken">
      <p sl="pl">Signora Presidente, due anni fa, quando ero presidente della commissione per gli affari esteri del parlamento polacco, ho avuto il piacere di ospitare alcuni membri della commissione per gli affari esteri della Croazia. In quell’occasione, i componenti della commissione croata mi chiesero se sapessi quanti polacchi fossero in qual momento in vacanza in barca in Croazia. La risposta, scoprii, era svariate decine di migliaia in totale. I milioni di turisti che oggi visitano questo bellissimo paese, possono confermarci oggi che la Croazia è un paese moderno e democratico, confermando che è pronto ad aderire all’Unione europea. Eppure gli stessi membri della commissione croata mi chiesero come la Polonia stesse ristrutturando i suoi cantieri navali. In altre parole, rimangono molti altri problemi, come emerso già oggi, che devono essere risolti. Nonostante tutto, mi auguro che le speranze del Presidente Martonyi diventino realtà, che i nostri amici ungheresi e la Commissione europea possano concludere i negoziati e che oggi sentiremo dalle parole del capo della diplomazia polacca, il signor Sikorski, che sarà presente oggi in Parlamento, che la Polonia avrà il piacere di assistere all’adesione della Croazia all’Unione europea in occasione della sua Presidenza del Consiglio europeo.</p>
    </intervention>
    <intervention id="3-029-000" speaker_id="96727" name="Zoran Thaler" is_mep="True" mode="spoken">
      <p sl="sl">Signora Presidente, mi consenta di unire la mia voce al coro di elogi al lavoro e all’atteggiamento del relatore Swoboda.</p>
      <p sl="sl">Mi auguro sinceramente, per la Croazia e per l’onorevole Swoboda, che questa sia l’ultima relazione e che il paese entri nell’Unione quanto prima. In ogni caso, l’adesione consentirà alla Croazia di recuperare parte del tempo perso nel processo.</p>
      <p sl="sl">Se considerassimo il livello di sviluppo del paese rispetto all’economia, alla società, alla cultura e alle arti, la Croazia avrebbe potuto unirsi agli Stati membri dell’Unione già sette anni fa. Consiglio alle autorità croate di sfruttare l’adesione del paese all’Unione europea al fine di debellare la cultura di corruzione e criminalità. Altri aspetti essenziali sono lo sviluppo delle libertà di mezzi di comunicazione imparziali e la tutela di giornalisti oggettivi che lavorano per la televisione pubblica.</p>
      <p sl="sl">L’adesione della Croazia all’UE significherà abbracciare e porgere una mano alla regione dei Balcani. Sarà un piacere lavorare insieme con i nostri colleghi croati per portare stabilizzazione e progresso a questa regione ancora turbolenta.</p>
    </intervention>
    <intervention id="3-030-000" speaker_id="97968" name="Andrey Kovatchev" is_mep="True" mode="spoken">
      <p sl="bg">Signora Presidente, desidero ringraziare l’onorevole Swoboda per l’ottimo lavoro e mi auguro che questa relazione sarà l’ultima prima che la Croazia firmi il trattato di adesione all’Unione europea.</p>
      <p sl="bg">Ritengo che l’adesione della Croazia all’Unione europea darà impeto alle riforme nella regione e che sarà un successo per l’Europa intera. La Croazia stessa lo ha recentemente segnalato, fornendo delle traduzioni giuridiche gratuite dell’acquis communautaire ai suoi vicini dell’ex Iugoslavia – Bosnia-Erzegovina, Serbia, Montenegro e Macedonia. Il paese ha dunque dimostrato che è determinato e capace di contribuire al futuro europeo della regione.</p>
      <p sl="bg">Accettare la Croazia all’interno dell’UE lancerà un segnale chiaro a dimostrazione del fatto che l’Unione onora i suoi impegni nei confronti dei Balcani occidentali e che l’allargamento è un processo aperto. Desidero sottolineare che sebbene ogni paese nel nostro continente abbia i suoi problemi, dovremmo essere cauti prima di puntare il dito ad un paese dell’Europa orientale, quando parliamo di corruzione e criminalità.</p>
      <p sl="bg">Non sono tratti che caratterizzano solo questa regione, ma anche una sfida per noi tutti e solo con un impegno congiunto potremo limitare le tendenze negative in questo settore. La trasparenza e la democrazia sono valori immutabili e per questo motivo dobbiamo sostenere e incoraggiare le riforme nei Balcani occidentali. Auguro alla Croazia il meglio e attendo il giorno in cui potrò darle il benvenuto qui come ventottesimo Stato membro dell’Unione europea.</p>
    </intervention>
    <intervention id="3-031-000" speaker_id="39726" name="László Tőkés" is_mep="True" mode="spoken">
      <p sl="hu">Signora Presidente, dobbiamo constatare con un certo tono critico nei confronti dell’UE che sebbene la Croazia fosse già, per certi versi, pronta all’adesione ai tempi dell’ultimo allargamento sei anni fa, le viene ancora impedito di aderire. Per questa ragione non possiamo che appoggiare l’obiettivo della Presidenza ungherese, che ha assegnato la massima priorità all’integrazione della Croazia durante il suo mandato. Analogamente, concordiamo con la dichiarazione del Primo ministro Orbán, che ha affermato che l’unificazione dell’Europa non può essere completa senza l’integrazione dei paesi dei Balcani occidentali. Gli Stati dell’ex Iugoslavia che ne sono esclusi sono come dei buchi neri nella cartina dell’Unione europea. L’adesione della Croazia segna l’inizio del cambiamento di questa situazione. Come ha dichiarato ieri il Primo ministro croato Kosor, abbiamo l’obbligo morale di dare il nostro incoraggiamento ai paesi dell’Europa sudorientale, poiché questi non hanno alcuna alternativa all’integrazione.</p>
    </intervention>
    <intervention id="3-032-000" speaker_id="23785" name="Andrzej Grzyb" is_mep="True" mode="spoken">
      <p sl="pl">Signora Presidente, sia la relazione Swoboda, sia le dichiarazioni della Presidenza e del Commissario Füle indicano che il clima per la conclusione dei negoziati con la Croazia è estremamente positivo. Dovremmo sottolineare in particolar modo la determinazione dimostrata dalla Croazia stessa, ad esempio dal Primo ministro Kosor, non solo rispetto alla conclusione dei negoziati stessi, ma anche in riferimento alla cooperazione con i paesi vicini e la Corte penale internazionale. La prospettiva di una prossima conclusione dei negoziati e l’atmosfera che prevale in quest’Aula saranno utili alla Croazia. È un segnale importante che dimostra che non permetteremo che i problemi futuri si accumulino e che l’attesa durata venti anni si concluderà con la firma del trattato di adesione. Riconosciamo i gesti simbolici compiuti dalla Croazia, ad esempio la distribuzione di una traduzione dell’intero acquis communautaire a tutti i suoi vicini che si stanno impegnando per l’adesione. Desidero riconoscere il lavoro svolto dall’onorevole Swoboda e anche io sono certo che questa sarà l’ultima relazione sui progressi realizzati dalla Croazia in preparazione della sua adesione. Accoglieremo presto il paese nel ruolo di Stato membro dell’Unione europea.</p>
    </intervention>
    <intervention id="3-033-000" speaker_id="23808" name="Csaba Sándor Tabajdi" is_mep="True" mode="spoken">
      <p sl="hu">Signora Presidente, signor Commissario, signor Ministro, desidero esprimere il mio pieno sostegno alla Presidenza ungherese nel suo tentativo di concludere i negoziati di adesione della Croazia in giugno. Per diversi aspetti la Croazia ha raggiunto uno sviluppo maggiore di altri Stati membri dell’Unione europea. È evidente che, come ha affermato il Presidente Martonyi, resta ancora molto da fare. L’onorevole Swoboda comprende a fondo le complessità della regione dei Balcani occidentali.</p>
      <p sl="hu">Il successo della Croazia potrebbe costituire un incentivo per la Serbia e gli altri paesi dei Balcani occidentali. È importante che i nostri amici nei Balcani occidentali e i nostri colleghi croati comprendano che le loro riforme interne devono essere attuate non per il bene dell’UE, ma per il bene dei loro stessi cittadini. Ritengo che sia estremamente importante migliorare la situazione dei cittadini serbi, ungheresi e di altre minoranze nazionali e garantire che i serbi di Krajina, che sono fuggiti o che sono stati cacciati, possano ritornare in patria, come meritano, e che vengano istaurate buone relazioni di vicinato tra Slovenia e Croazia. Dobbiamo apprezzare che il capo di Stato croato abbia compiuto diversi gesti per una riconciliazione storica tra Serbia, Bosnia-Erzegovina and Croazia.</p>
    </intervention>
    <intervention id="3-034-000" speaker_id="23691" name="Jelko Kacin" is_mep="True" mode="spoken">
      <p sl="sl">Signora Presidente, auguro al governo croato e alla Commissione europea molta determinazione, pazienza, perseveranza e energia per finalizzare le riforme e mi auguro inoltre che la Croazia possa magari festeggiare il ventesimo anniversario della sua indipendenza con la conclusione dei negoziati.</p>
      <p sl="sl">Me lo auguro sinceramente. Tuttavia, tutto dipenderà dal governo croato e dalla cooperazione tra la coalizione al governo e l’opposizione in seno al parlamento croato. Adesso abbiamo bisogno di maggiore sensibilità sociale e capacità reattiva da parte dei politici. L’attuale crisi economica sta spingendo ogni possibile beneficio che l’adesione all’UE potrebbe apportare all’economia e ai suoi cittadini ai margini delle priorità sociali e sta alimentando l’atteggiamento critico nei confronti dell’Unione europea.</p>
      <p sl="sl">Ed infine, la Croazia ha anche bisogno che i suoi cittadini votino sì in un referendum. Qualunque rallentamento nel processo di adesione della Croazia non avrebbe conseguenze drammatiche per il paese, ma invierebbe comunque un segnale estremamente negativo ai paesi dei Balcani occidentali che si avvicinano all’Unione europea. Senza una conclusione dei negoziati, i parlamentari croati non potranno ottenere lo status di osservatori in quest’Aula e non vi sarà alcuna adesione. Vi esorto quindi a mantenere il ritmo ed impegnarvi al massimo.</p>
    </intervention>
    <intervention id="3-035-000" speaker_id="96726" name="Marije Cornelissen" is_mep="True" mode="spoken">
      <p sl="nl">Signora Presidente, sono lieta che la Croazia si stia avvicinando sempre più all’adesione. Il gruppo Verde/Alleanza libera europea è nettamente in favore dell’adesione dei paesi dei Balcani, nonché della Turchia. Tuttavia, siamo sostenitori così convinti della loro adesione proprio perché attribuiamo grande importanza alle riforme richieste al fine di aderire all’Unione. La Croazia non ha ancora portato a termine suddette riforme e il processo deve continuare.</p>
      <p sl="nl">Al momento della votazione, cercheremo quindi di assicurarci che nella relazione non venga indicata alcuna data specifica. È possibile che i negoziati vengano completati nella prima metà di questo anno ma potrebbe anche non accadere. Il punto non è quando i negoziati verranno completati, bensì che la Croazia rispetti prima tutti i criteri.</p>
      <p sl="nl">Se abbiamo appreso una lezione dall’adesione della Romania e della Bulgaria è la seguente: non dobbiamo indicare una data specifica . Dobbiamo invece chiarire cosa è ancora necessario fare. Ulteriore punto: una delle questioni su cui la Croazia potrebbe impegnarsi di più è la tutela delle minoranze sessuali. Sarebbe positivo se l’attuale Presidenza europea desse il buon esempio consentendo l’organizzazione del gay pride a Budapest il 18 giugno 2011.</p>
    </intervention>
    <intervention id="3-036-000" speaker_id="4521" name="Charles Tannock" is_mep="True" mode="spoken">
      <p sl="en">Signora Presidente, i progressi della Croazia verso l’adesione all’UE procedono in modo agevole, come evidenziato dalla relazione. I conservatori britannici sostengono l’allargamento dell’Unione europea per includere i paesi che rispettano pienamente i criteri di Copenaghen, dal momento che riteniamo che un’Unione europea più ampia dovrebbe portare ad un’Unione più flessibile e meno centralizzata.</p>
      <p sl="en">La Croazia merita i nostri complimenti per il suo impegno volto a sconfiggere la corruzione, come dimostrato dall’arresto dell’ex Primo ministro Sanader. Sono lieto che la Slovenia non bloccherà più l’adesione della Croazia a causa della disputa dei due paesi circa i relativi confini. È sempre stato un problema a livello bilaterale che non dovrebbe precludere in alcun modo l’adesione della Croazia all’Unione. Esiste anche una piccola disputa con il Montenegro, rispetto alla quale sono il relatore, che verrà risolta dalla Corte internazionale di giustizia.</p>
      <p sl="en">Io ritengo inoltre, in particolare nel mio ruolo di relatore per il Montenegro e di uno stretto amico della Serbia, che l’adesione della Croazia accelererà l’integrazione dell’intera regione dell’ex Iugoslavia all’interno dell’UE. Mi auguro che l’adesione della Croazia ispirerà entrambi i paesi a progredire con le riforme e che la Croazia stessa non cercherà di saldare vecchi conti in sospeso, una volta all’interno dell’Unione, bloccando l’adesione della Serbia.</p>
    </intervention>
    <intervention id="3-037-000" speaker_id="28255" name="Andreas Mölzer" is_mep="True" mode="spoken">
      <p sl="de">Signora Presidente, tra i paesi candidati, la Croazia è famosa per essere quello che ha raggiunto i maggiori progressi. Non è una sorpresa, dal momento che, dal punto di vista culturale e storico, è profondamente radicata nell’Europa centrale. La Croazia ha dimostrato la sua disponibilità ad aderire all’UE molte volte, per esempio con la risoluzione della disputa sulla pesca. Sono ovviamente necessari ulteriori sforzi, in relazione alla corruzione, ma è evidente che la volontà non manca, come dimostra l’arresto dell’ex Primo ministro Ivo Sanader. Vi sono anche stati dei progressi nella gestione dei crimini di guerra. A questo riguardo, bisogna valutare quale sarà il ruolo svolto dei mandati d’arresto tedeschi spiccati contro alcuni vecchi membri di alto rango dei servizi segreti jugoslavi.</p>
      <p sl="de">La Croazia sembra pronta ad allontanarsi dal proprio passato, ad esempio garantendo il proprio sostegno per il rimpatrio dei rifugiati di guerra. A questo proposito, sarebbe inoltre auspicabile che l’UE sostenesse non solo i profughi di guerra, ma anche gli sfollati e cercasse una soluzione per le richieste di rimborso degli Svevi del Danubio.</p>
    </intervention>
    <intervention id="3-038-000" speaker_id="33775" name="Jean-Pierre Audy" is_mep="True" mode="spoken">
      <p sl="fr">Signora Presidente, desidero complimentarmi con il mio collega, l’onorevole Swoboda, per la risoluzione bilanciata ch’egli ha redatto e dichiarare che è fondamentale per noi che questa adesione sia un successo. Il che mi conduce a richiamare l’attenzione sulle gravi preoccupazioni di alcuni gruppi dell’opinione pubblica, dal momento che questa adesione si verifica nel momento sbagliato. La storia non segue tabelle di marcia e ci troviamo in un periodo di crisi. I cittadini europei sono apprensivi.</p>
      <p sl="fr">Dopo la caduta del muro di Berlino, si è verificata un’ondata di adesioni di paesi post-comunisti e oggi procediamo per singoli casi. Ecco perché, signor Commissario, ritengo che sia necessaria una massiccia campagna di comunicazione in tutti gli Stati membri, e forse perfino nella stessa Croazia, al fine di illustrare tutto il lavoro che è stato compiuto, di spiegare che tutti i capitoli sono stati rispettati e che ci si è preparati seriamente per questa adesione.</p>
      <p sl="fr">Questa è la mia proposta, dal momento che la competenza per l’adesione non spetta all’Europa. La competenza per l’adesione spetta agli Stati e ai rispettivi cittadini. Abbiamo il dovere di garantire che questa adesione sia un successo. Utilizziamo quindi tutte le risorse a nostra disposizione durante questo difficile periodo di integrazione europea che stiamo attraversando.</p>
    </intervention>
    <intervention id="3-039-000" speaker_id="photo_generic" name="Štefan Füle" is_mep="True" mode="spoken">
      <p sl="en">membro della Commissione. − Signor Presidente, desidero ringraziarla sentitamente per questo dibattito incoraggiante e costruttivo. La proposta di risoluzione del Parlamento europeo, con il suo messaggio equilibrato, rappresenta un supporto vitale al lavoro svolto dalla Commissione. Fornisce una guida particolarmente utile per il lavoro che attende la Croazia e apprezzo in particolar modo gli svariati riferimenti all’equità, alla qualità e alla credibilità che si sono susseguiti nel dibattito odierno.</p>
      <p sl="en">Concordo pienamente con quanti hanno dichiarato oggi che l’intero processo e gli sforzi richiesti vadano a vantaggio dei cittadini croati. Tali benefici dovranno essere comunicati con chiarezza nei prossimi mesi.</p>
      <p sl="en">Il sostegno costruttivo e costante fornito dal Parlamento al processo di adesione della Croazia costituisce un segnale importante e lo è non solo per la Croazia stessa, ma per tutti i paesi candidati e potenziali tali. Il vostro sostegno servirà da incoraggiamento per mantenere alto il loro impegno nel cammino verso l’Unione europea e a concludere i negoziati con successo.</p>
    </intervention>
    <intervention id="3-040-000" speaker_id="photo_generic" name="János Martonyi" is_mep="True" mode="spoken">
      <p sl="en">Presidente in carica del Consiglio. − Signora Presidente, innanzi tutto, a nome della Presidenza, desidero esprimere il mio apprezzamento e riconoscimento del continuo impegno e positivo contributo del Parlamento – e in particolare del relatore Swoboda – rispetto al lavoro che stiamo compiendo al fine di progredire non solo verso un allargamento di successo che includa la Croazia, ma verso il processo di allargamento in generale.</p>
      <p sl="en">Sono fermamente convinto che l’odierno dibattito, estremamente costruttivo e utile, sia la perfetta dimostrazione di questo impegno. Ritengo inoltre che la risoluzione che sta per essere adottata metterà in evidenza il ruolo cruciale del Parlamento, che effettivamente non si limita al tema concreto dell’adesione della Croazia.</p>
      <p sl="en">In questo modo l’opinione pubblica e i cittadini europei riceveranno un messaggio estremamente importante, capiranno che l’allargamento è effettivamente a servizio dei loro stessi interessi e si convinceranno che l‘affaticamento da allargamento, che è emerso e si è fatto sentire subito dopo la cosiddetta riunificazione dell’Europa, è svanito e il treno del processo di allargamento deve continuare a viaggiare.</p>
      <p sl="en">Al contempo manderemo un importante messaggio politico agli altri paesi candidati e aspiranti tali, come si evidenzia anche nella relazione e nella risoluzione. Sappiamo tutti che il fattore chiave per ottenere stabilità, cooperazione e riconciliazione nei Balcani occidentale è proprio la prospettiva europea.</p>
      <p sl="en">Pertanto la prospettiva europea deve essere credibile e deve essere enfatizzata e comprovata con misure concrete. Tra queste vi è proprio la prossima adesione della Croazia all’Unione europea. Sappiamo tutti che ci troviamo dinanzi ad un lavoro incompleto. L’Europa non è ancora un’unità completa e il nostro obiettivo principale è portare avanti questo processo.</p>
      <p sl="en">Sono stati pronunciati commenti e considerazioni estremamente importanti in riferimento, ad esempio, alla durata dei negoziati di adesione. È vero che sono durati quasi sei anni e si tratta quindi di un processo più lungo di quello che ha coinvolto i nostri paesi. Proporrei adesso di guardare al futuro e di cercare di accelerare, per quanto possibile, il processo.</p>
      <p sl="en">Entrambe le parti hanno realizzato importanti progressi e risultati e desidero sottolineare una volta in più la nostra convinzione che, con un impegno di tutte le parti, potremo realizzare un allargamento credibile e qualitativamente soddisfacente. Si tratterebbe di un messaggio estremamente importante per tutti noi, all’interno e all’esterno dell’attuale Unione europea.</p>
      <p sl="en">Desidero ringraziarvi ancora una volta per i vostri pensieri e commenti estremamente rilevanti, nonché esprimere i miei ringraziamenti alla Commissione – ovviamente nella speranza di essere in grado di realizzare il nostro obiettivo, che è, lo ribadisco, concludere i negoziati entro la fine del giugno di questo anno.</p>
    </intervention>
    <intervention id="3-041-000" speaker_id="4482" is_mep="True" mode="spoken" role="Presidente">
      <p sl="unknown">Ho ricevuto una proposta di risoluzione ai sensi dell’articolo 110, paragrafo 2 del regolamento sul tema del dibattito .</p>
      <p sl="unknown">La discussione è chiusa.</p>
      <p sl="unknown">La votazione si svolgerà alle 12.00 oggi, martedì 16 febbraio.</p>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="3-042-000" speaker_id="96865" name="Debora Serracchiani" is_mep="True" mode="written">
      <p sl="it">Auspichiamo che la Croazia compia rapidamente passi avanti nei negoziati di adesione all'Unione europea. Accelerare l'ingresso della Croazia è fondamentale se si considera la sua posizione geopolitica strategica di accesso ai mercati dell'Europa centrale. Da qui al necessità di uno sviluppo integrato dei porti e dei collegamenti ai corridoi europei, anche in vista del fatto che la Croazia usufruirà di un rilevante flusso di finanziamenti europei, di cui circa il 60% sarà destinata alle infrastrutture.</p>
      <p sl="it">Perché ciò avvenga, la Croazia deve continuare ad adottare le riforme necessarie, in particolare rafforzando l'amministrazione pubblica e giudiziaria, combattendo la corruzione e assicurando piena collaborazione con il Tribunale criminale internazionale per l'ex Jugoslavia. Mi compiaccio della conclusione dell'accordo tra l'Unione europea e la Repubblica di Croazia sull'Osservatorio europeo delle droghe e delle tossicodipendenze. Esprimo rammarico per la situazione della cantieristica navale croata, un tempo perla dell'esportazione industriale jugoslava, e oggi settore in quasi totale sfacelo.</p>
      <p sl="it">Spero che il governo croato possa concludere il processo di ristrutturazione il prima possibile in modo da poter chiudere anche il capitolo della concorrenza. In particolare, sottolineo l'importanza dell'adesione della Croazia in relazione alla politica marittima integrata nell'Adriatico, che presto sarà anche formalmente un mare quasi completamente europeo.</p>
    </intervention>
    <intervention id="3-043-000" speaker_id="96714" name="Jiří Havel" is_mep="True" mode="written">
      <p sl="cs">La relazione è tendenzialmente favorevole per la Croazia. Indica che il paese è prossimo al completamento dei negoziati di adesione. Tuttavia, come negli scorsi anni, richiama al contempo l’attenzione a lacune costanti e spesso gravi. Alla luce delle passate esperienze con la disputa territoriale tra Croazia e Slovenia, è preoccupante non si segnalino progressi positivi significativi relativamente alle numerose dispute territoriali che vedono coinvolte la Croazia e i suoi altri vicini (in particolare Bosnia-Erzegovina, ma anche Serbia e Montenegro). L’approccio estremamente lento rispetto alla condanna dei crimini di guerra contro i Serbi continua a sollevare questioni importanti. Diverse centinaia di casi devono ancora essere oggetto di indagini e di procedimenti legali e il fatto che il sistema giudiziario croato ignori questi casi alimenta la sfiducia dei serbi. La Croazia non ha ancora presentato i documenti noti come i diari di artiglieria al Tribunale internazionale per i crimini nell’ex Iugoslavia dell’Aia (ICTY). È giunto dunque il momento di considerare fino a che punto l’UE deve essere coinvolta in questo affare. Anche il rimpatrio di rifugiati serbi nel 2010 è stato molto limitato. La relazione non indica quanti dei 130 000 Serbi, tornati in Croazia dopo la guerra, venissero dalla Serbia o dalla Repubblica Srbska in Bosnia-Erzegovina. Il numero di rifugiati serbi nella in Bosnia-Erzegovina è rimasto relativamente stabile per diversi anni (tra 25 000 e 35 000 persone). Le autorità croate hanno reso il loro rimpatrio impossibile, principalmente perché incapaci di risolvere alcune questioni quali la restituzione dei beni, degli alloggi, dei diritti di locazione, delle pensioni e così via.</p>
    </intervention>
    <intervention id="3-044-000" speaker_id="96655" name="Monika Smolková" is_mep="True" mode="written">
      <p sl="sk">Quando la Croazia ha presentato la propria candidatura, nel 2003, ha completato la difficile preparazione richiesta per candidarsi a divenire Stato membro dell’UE. Questo processo richiede riforme radicali, spesso molto impopolari tra i cittadini. Nel mio ruolo di rappresentate della Slovacchia, che ha completato questo complesso processo appena sette anni fa, io ammiro la Croazia e ritengo che completerà i restanti 10 capitoli quanto prima. Dallo smembramento della Iugoslavia e la fine del conflitto militare, la Croazia ha realizzato notevoli progressi, in un periodo breve di tempo, nei settori delle infrastrutture, dei servizi e del turismo, che è il ramo più importante dell’economia nazionale del paese. In quanto turista che visita la Croazia ogni anno, ritengo che questo paese abbia il diritto di entrare a far parte della famiglia degli Stati membri e mi unisco ai colleghi nel sostenere l’adesione della Croazia.</p>
    </intervention>
    <intervention id="3-045-000" speaker_id="102886" name="Ildikó Gáll-Pelcz" is_mep="True" mode="written">
      <p sl="hu">La Croazia è a un passo dalla realizzazione del suo obiettivo storico. Si tratta di capire quale forma assumerà questo ultimo passo. Sarà un passo lungo, ricco di ostacoli, forse persino artificiali? O sarà un passo breve e semplice, basato sulla cooperazione e che riconosce i risultati del difficile impegno intrapreso sino ad ora? I cittadini croati si sono impegnati molto per garantire la conclusione dei negoziati di adesione e meritano che la loro cooperazione venga riconosciuta, sia per quanto riguarda gli interventi per ridurre la corruzione, i conflitti di interesse e la criminalità organizzata che per il miglioramento delle relazioni di vicinato. Alcuni problemi, chiaramente, rimangono irrisolti ancora oggi, soprattutto a livello bilaterale, ma è importante evidenziare che questi non devono essere considerati problemi europei.</p>
      <p sl="hu">Sono convinto che la Croazia meriti di divenire uno Stato membro e meriti una conclusione positiva dei negoziati durante il mandato della Presidenza ungherese. La posizione della Croazia nel Balcani occidentali assume una rilevanza strategica, ruolo rafforzato dai tre accordi firmati dalla Croazia e dal governo ungherese sul potenziamento della sicurezza dell’approvvigionamento energetico, dei progetti di ricerca comuni nei campi transfrontalieri di idrocarburi e lo stoccaggio di riserve di petrolio. Mi auguro onestamente per i cittadini croati che tutte le barriere naturali – e forse erette artificialmente – vengano rimosse dal cammino verso l’adesione, poiché non solo la Croazia è abbastanza matura, ma merita anche di aderire all’UE. Quello che vi chiedo, colleghi deputati, è di contribuire con i vostri voti a sostegno di un’adesione della Croazia all’UE in tempi possibilmente brevi, perché in tal modo, l’adesione avrebbe luogo simbolicamente nel ventesimo anniversario dell’indipendenza del paese.</p>
    </intervention>
    <intervention id="3-046-000" speaker_id="39725" name="Iuliu Winkler" is_mep="True" mode="written">
      <p sl="hu">L’accelerazione dei negoziati di adesione della Croazia avvicina la possibilità di un’integrazione dell’UE nella regione dell’Europa sudorientale. Non solo la Croazia, ma anche gli altri paesi dei Balcani occidentali guardano adesso con ottimismo al loro futuro in Europa, il che, a sua volta, porterà stabilità, l’irreversibilità del processo di democratizzazione e crescita economica in questa regione che custodisce un’importante tradizione storica. Mi complimento con il governo croato per il suo impegno nel contrastare la corruzione, nel garantire il corretto utilizzo dei fondi UE e nel tentare di concludere i capitoli negoziali che rimangono ancora aperti. Sono stati inoltre realizzati importanti progressi nel miglioramento delle relazioni con i paesi vicini. Sostengo pertanto in modo coerente un’adesione quanto più prossima della Croazia all’Unione europea poiché, in quanto parlamentare rumeno di nazionalità ungherese, ho controllato da vicino la sorte della comunità ungherese in Croazia. Sarebbe motivo di vera soddisfazione potere accogliere all’interno dell’Unione europea un’altra delle comunità ungheresi che vivono al di fuori del loro paese. Il Parlamento europeo deve chiaramente sostenere la Croazia nel suo impegno verso l’adesione. Non dobbiamo allentare i requisiti, ma agevolare il rispetto degli stessi. Concordo con i miei colleghi deputati che richiedono che la Commissione specifichi quanto prima le prossime date per la conclusione del processo e che i capitoli per l’adesione vengano chiusi durante il mandato della Presidenza ungherese.</p>
    </intervention>
    <intervention id="3-047-000" speaker_id="97195" name="Giovanni Collino" is_mep="True" mode="written">
      <p sl="it">Signor Presidente, onorevoli colleghi, l'intenzione della Presidenza ungherese di concludere i negoziati nel primo semestre del 2011 ci fa essere particolarmente ottimisti sul futuro della regione dei Balcani e sull'adesione di questi paesi all'Unione europea. Molto è stato fatto dal governo croato per affrontare il processo delle riforme e della tutela dei diritti umani. Rimangono ancora dei punti da migliorare per fare in modo che la Croazia si possa considerare pronta per l'Unione europea e per i suoi obbiettivi contenuti nella Strategia Europa 2020: lotta alla corruzione, protezione delle minoranze, compresa quella italiana, accorciamento della durata dei procedimenti giudiziari, supporto alle infrastrutture e attrezzature dei tribunali, consolidamento delle riforme fiscali e riduzione della spesa pubblica.</p>
      <p sl="it">Continuando la Croazia ad attuare tutte le riforme necessarie al completamento dell'acquis communautaire , l'Unione europea avrà, dal prossimo autunno, una pedina preziosa per la crescita della sua ricchezza e per l'equilibrio geopolitico fra Oriente ed Occidente, partendo dalla regione del Mediterraneo e dal nord-est d'Italia. Lo sviluppo delle macroregioni europee, a partire da quella adriatico-ionica di cui farà parte anche l'Italia, porterà la Croazia rapidamente al centro dei programmi e delle politiche europee.</p>
    </intervention>
    <intervention id="3-048-000" speaker_id="96791" name="Elżbieta Katarzyna Łukacijewska" is_mep="True" mode="written">
      <p sl="pl">L’adesione della Croazia all’Unione europea è oggetto di un dibattito pubblico molto vivace. Il paese rappresenta una destinazione estremamente allettante per i turisti europei, sebbene abbia anche dei problemi da affrontare. Vorrei far presente che la Croazia si trova dinanzi a numerose sfide e riforme statali, che devono essere condotte in modo efficace in modo che il paese possa rispettare quanto prima i requisiti UE.</p>
      <p sl="pl">Una politica di allargamento che agevoli il consolidamento della democrazia, in particolare nei paesi balcanici, dovrebbe comunque essere anche nell’interesse dell’Unione europea. Il Parlamento europeo dovrebbe avere un atteggiamento positivo nella sua valutazione dei cambiamenti apportati dalla Croazia fino ad ora, dal momento che il paese sta dimostrando una ferma volontà di risolvere i suoi problemi interni. Dobbiamo essere aperti ai nuovi Stati membri. Mi auguro che il ritmo dei negoziati permetterà ai croati di firmare il trattato di adesione durante la Presidenza polacca, poiché il paese merita di divenire membro dell’Unione europea. Grazie.</p>
    </intervention>
  </section>
  <section id="creitem5" title="5. Orientamenti per la politica del lavoro degli Stati membri - Europa 2020 - Attuazione degli orientamenti per la politica del lavoro degli Stati membri (discussione)">
    <intervention id="3-050-000" speaker_id="4482" is_mep="True" mode="spoken" role="Presidente">
      <p sl="unknown">L’ordine del giorno reca, in discussione congiunta:</p>
      <p sl="unknown">le dichiarazioni del Consiglio e della Commissione su Europa 2020;</p>
      <p sl="unknown">la relazione (A7-0040/2011) presentata dall’onorevole Berès, a nome della commissione per l’occupazione e gli affari sociali, sulla proposta di decisione del Consiglio sugli orientamenti per le politiche degli Stati membri a favore dell’occupazione [COM(2011)0006 - C7-0033/2011 - 2011/0007(CNS) ];</p>
      <p sl="unknown">la dichiarazione della Commissione sull’attuazione degli orientamenti per la politica del lavoro degli Stati membri.</p>
    </intervention>
    <intervention id="3-051-000" speaker_id="photo_generic" name="János Martonyi" is_mep="True" mode="spoken">
      <p sl="en">Presidente in carica del Consiglio. − Signora Presidente, sono davvero lieto di avere l’opportunità di affrontare qui al Parlamento una questione di grande importanza per la Presidenza ungherese, ovvero la strategia Europa 2020. Si tratta effettivamente di un tema di grande importanza per tutti noi.</p>
      <p sl="en">È chiaro che l’Europa deve superare una serie di importanti sfide, se desidera rimanere competitiva rispetto al resto del mondo. Alcune di queste sfide sono state determinate dalla crisi economica e finanziaria, ma altre dipendono dalle nostre limitate capacità e la nostra insufficiente determinazione a raggiungere gli obiettivi fissati dalla strategia di Lisbona per il 2010.</p>
      <p sl="en">Come viene spesso ricordato, le crisi possono rappresentare delle opportunità, sia in base all’interpretazione classica greca che secondo quella cinese. Possono rappresentare un’opportunità per rompere con il passato, trovare nuove soluzioni e compiere progressi. È per questa ragione che riteniamo che la crisi sia, al momento, un fattore chiave per motivare gli Stati membri ad adottare, in tempi rapidi, una nuova strategia europea per l’occupazione e per una crescita intelligente, sostenibile ed inclusiva: la strategia Europa 2020.</p>
      <p sl="en">Sono convinto che questa strategia svolgerà un ruolo fondamentale nell’aiutare l’Europa a riprendersi dalla crisi e ad uscirne più forte, sia al suo interno che a livello internazionale, incentivando la produttività, il potenziale di crescita, la coesione sociale e la governance economica.</p>
      <p sl="en">Si tratta di un aspetto essenziale, se vogliamo essere in grado di restare competitivi su scala mondiale, non da ultimo rispetto ai mercati in rapida crescita dell’Asia. È altresì cruciale se vogliamo mantenere il nostro modello sociale, uno stile di vita che è divenuto una caratteristica europea chiave, cara a noi tutti, e che dobbiamo preservare.</p>
      <p sl="en">La strategia per il 2020 ha confermato cinque obiettivi principali dell’Unione europea, che costituiscono finalità condivise atte a guidare l’azione degli Stati membri e dell’Unione in materia di promozione dell’occupazione, miglioramento delle condizioni che favoriscano innovazione, ricerca e sviluppo, raggiungimento degli obiettivi relativi al cambiamento climatico e all’energia, miglioramento dei livelli di istruzione e promozione dell’inclusione sociale, in particolar modo attraverso la riduzione della povertà.</p>
      <p sl="en">Al fin di raggiungere tali obiettivi, la Commissione ha sviluppato e presentato sette iniziative faro contenenti azioni volte a rafforzare il mercato unico e a favorire crescita e occupazione: l’agenda europea del digitale, l’Unione dell’innovazione, Youth on the Move (Gioventù in movimento), un’Europa efficiente sotto il profilo delle risorse, una politica industriale per l’era della globalizzazione, un’agenda per nuove competenze e per l’occupazione e la piattaforma europea contro la povertà e l’emarginazione.</p>
      <p sl="en">Per ciascuna iniziativa, l’Unione europea e gli Stati membri devono coordinare i propri sforzi in modo che le azioni a livello nazionale e quelle a livello europeo si rafforzino vicendevolmente.</p>
      <p sl="en">Nel dicembre 2010, la prima relazione di attuazione redatta dalla Presidenza, in stretta cooperazione con la Commissione e con la Presidenza entrante ungherese, ha fornito una panoramica del lavoro svolto a partire dal lancio della strategia, nel mese di giugno. La relazione evidenzia i lavori più importanti effettuati in seno al Consiglio, in tutte le loro forme, relativamente alle sette iniziative faro. La relazione sottolinea inoltre il progresso tecnologico raggiunto nei vari settori politici che svolgono un ruolo preminente nella nuova strategia: il mercato unico, la politica di coesione e la politica agricola. Tale documento elenca inoltre le attività e le iniziative svolte a livello comunitario negli ultimi sei mesi relativamente ai cinque obiettivi principali dell’Unione europea.</p>
      <p sl="en">Permettetemi di evidenziare alcuni importanti elementi relativi alla governance economica. L’attuazione della riforma relativa alla governance economica è una condizione fondamentale per combattere la crisi e incentivare l’economia europea. È per questa ragione che la strategia Europa 2020 è strettamente legata al cosiddetto “semestre europeo”: un nuovo strumento chiave di sorveglianza macroeconomica che verrà utilizzato per la prima volta sotto l’attuale Presidenza. Tale nuovo processo è partito a gennaio 2011, con la presentazione dell’analisi annuale della crescita della Commissione.</p>
      <p sl="en">La Presidenza ungherese tiene particolarmente a far sì che il semestre europeo si svolga in modo positivo e senza incidenti di percorso. A tal fine, organizzeremo una serie di discussioni in tutte le riunioni pertinenti del Consiglio che precederanno il Consiglio europeo di marzo.</p>
      <p sl="en">Al Consiglio “Affari generali”, in particolare, è stata affidata la preparazione di una relazione di sintesi per la seduta del 21 marzo, che definirà i principali messaggi relativi al lavoro svolto nei vari Consigli di settore. Tale relazione sarà presentata al Consiglio europeo di marzo e rappresenterà la base delle discussioni, al fine di concordare un pacchetto di priorità per le riforme strutturali e il consolidamento fiscale.</p>
      <p sl="en">A partire dal Consiglio europeo di marzo, gli Stati membri ultimeranno la stesura dei programmi nazionali di riforma e delle relazioni sulla stabilità o sulla convergenza, che saranno sottoposti alla Commissione in aprile. Successivamente, i lavori dovrebbero proseguire al fine di elaborare raccomandazioni specifiche per paese, di cui gli Stati membri terranno conto nel definire i propri bilanci per il 2012 e attuare le proprie strategie di crescita. Riconosco che le scadenze sono piuttosto strette, ma speriamo di ultimare l’intero processo entro giugno o luglio.</p>
      <p sl="en">La strategia Europa 2020 è fondamentale per garantire il futuro successo economico dell’Unione europea. Essa è strettamente legata alla riforma della governance economica, che svolge a sua volta un ruolo di primo piano. Se non riusciremo a rimanere competitivi e non sapremo assicurare una crescita solida per il futuro, sarà per noi sempre più difficile conservare un livello di protezione sociale sufficientemente elevato entro i nostri confini e far sì che la voce dell’Europa abbia un’influenza sugli eventi esterni.</p>
      <p sl="en">Si tratta della più grande sfida che l’Europa si troverà ad affrontare nei prossimi anni e sono assolutamente certo che potremo contare sul sostegno del Parlamento europeo per raggiungere questo risultato.</p>
    </intervention>
    <intervention id="3-052-500" speaker_id="28269" is_mep="True" mode="spoken" role="Presidente">
      <p sl="unknown">Signor Presidente in carica, la ringrazio per il suo discorso introduttivo. Affrontiamo oggi una tematica davvero importante: la strategia Europa 2020. Viviamo un periodo di crisi e il tasso di disoccupazione è estremamente elevato, fattore che rappresenta la più grande minaccia per i nostri cittadini. La politica del lavoro è pertanto assolutamente fondamentale, anche nel quadro della strategia Europa 2020. Diamo il benvenuto qui in Parlamento al Commissario Andor, responsabile dell’occupazione, degli affari sociali e dell’integrazione.</p>
    </intervention>
    <intervention id="3-053-000" speaker_id="photo_generic" name="László Andor" is_mep="True" mode="spoken">
      <p sl="en">membro della Commissione. − Signor Presidente, come sapete, il mese scorso la Commissione ha adottato la prima analisi annuale della crescita in connessione con la strategia Europa 2020. Tale documento rappresenta una rottura con il passato e mette in moto il primo ciclo di coordinamento della politica economica in seno al semestre europeo.</p>
      <p sl="en">L’idea principale alla base del semestre europeo è molto semplice: garantire la stabilità dell’unione economica e monetaria; non abbiamo altra scelta se non effettuare un coordinamento ex ante delle politiche economiche dell’Unione europea. La recente crisi scatenata da un eccesso di debiti in alcuni paesi della zona euro illustra fin troppo chiaramente questa situazione. Un approccio più duro e impegnativo come quello adottato dimostra che l’Unione europea riconosce quanto siano strettamente interconnesse le economie degli Stati membri e quanto le scelte politiche adottate da uno Stato possano avere un impatto sugli altri.</p>
      <p sl="en">Gestire il semestre europeo sarà un vero e proprio banco di prova per l’Unione europea. Aumentare l’assunzione di responsabilità politica relativamente alla strategia e ai partenariati locali è stata per noi una priorità chiave. Adesso la sfida è dimostrare che l’Unione può collegialmente identificare le riforme politiche fondamentali più impellenti e fornire le adeguate risposte politiche.</p>
      <p sl="en">L’analisi annuale della crescita è molto chiara per quanto attiene alle principali priorità. Essa stabilisce un approccio integrato per la ripresa con dieci azioni prioritarie nell’ambito delle tre sezioni principali: anzitutto un rigoroso consolidamento fiscale e una ristrutturazione del settore finanziario, in modo da potenziare la stabilità macroeconomica; secondariamente, riforme strutturali per favorire una maggiore occupazione e, infine, misure di incentivazione della crescita.</p>
      <p sl="en">Abbiamo preso debita nota delle vostre preoccupazioni circa i messaggi chiave contenuti nell’analisi annuale, ovvero sul fatto che questi ultimi sembrano scostarsi dagli orientamenti integrati. Nondimeno desidero fare chiarezza su questo punto: la Commissione ha deliberatamente scelto di incentrare l’analisi di quest’anno sulle sfide più immediate, scaturite dall’attuale crisi economica, e sulla necessità di porre in primo piano le riforme necessarie alla ripresa economica e alla creazione di posti di lavoro. L’analisi annuale della crescita è pienamente in linea con gli orientamenti integrati, inclusi quelli relativi all’occupazione.</p>
      <p sl="en">Plaudo al sostegno che il Parlamento europeo ha fornito alla proposta della Commissione di mantenere inalterati gli orientamenti per l’occupazione per il 2011. È fondamentale, infatti, assicurare un quadro politico stabile fino alla valutazione intermedia della strategia Europa 2020, nel 2014, in modo che gli Stati membri abbiano abbastanza tempo per attuare le riforme necessarie.</p>
      <p sl="en">Gli orientamenti per l’occupazione forniscono inoltre la base per la stesura della bozza di relazione comune sull’occupazione (che rientra nell’analisi annuale della crescita), la quale identifica le misure più urgenti nel settore, tra cui: l’introduzione di sistemi di tassazione favorevoli all’occupazione, in particolar modo sgravando il lavoro attivo dalle tasse, la riduzione della segmentazione del mercato del lavoro, la rimozione degli ostacoli al raggiungimento di un equilibrio tra vita lavorativa e vita privata, il sostegno ai disoccupati tramite servizi di formazione e di collocamento di elevata qualità in modo da permettere una ripresa dell’attività lavorativa e l’avvio di una libera professione, nonché l’aumento della partecipazione dei lavoratori anziani al mercato del lavoro.</p>
      <p sl="en">Aspetto ancor più importante, gli orientamenti per l’occupazione costituiranno le fondamenta per eventuali raccomandazioni specifiche per singoli paesi, che il Consiglio potrebbe rivolgere agli Stati membri ai sensi dell’articolo 148 del trattato.</p>
      <p sl="en">L’analisi annuale della crescita costituisce la base per la discussione in seno al Consiglio europeo di marzo e per la guida politica economica diretta agli Stati membri. La Commissione si aspetta che gli Stati membri tengano conto di tale guida in fase di stesura dei propri programmi di stabilità o di convergenza, nonché dei programmi nazionali di riforma nell’ambito della strategia Europa 2020.</p>
      <p sl="en">La Commissione esaminerà i programmi nazionali di riforma, che dovranno essere presentati durante la seconda metà di aprile. Sulla base di detto esame e in linea con quanto stabilito dal trattato, proporremo una guida politica e delle raccomandazioni specifiche per paese, di cui gli Stati membri dovranno tener conto in fase di definizione dei propri bilanci per il 2012. Il Consiglio dovrebbe adottare la guida politica e le raccomandazioni prima dell’estate.</p>
      <p sl="en">Vorrei concludere sottolineando l’importanza del vostro ruolo nella corretta attuazione di Europa 2020 e, più specificamente, delle sette iniziative faro. Il vostro ruolo di co-legislatore è fondamentale per la loro corretta attuazione. Stabilire le giuste condizioni quadro è essenziale se vogliamo raggiungere gli obiettivi della strategia Europa 2020. A breve inizieranno le discussioni sul nuovo quadro finanziario pluriennale e la Commissione presenterà le proprie proposte a giugno. Il vostro ruolo, in qualità di autorità di bilancio assieme al Consiglio, sarà fondamentale per garantire che le priorità della strategia Europa 2020 si riflettano nel bilancio UE. Se vogliamo risultare credibili, dobbiamo accertarci che le nostre priorità finanziarie siano in linea con quelle strategiche e politiche.</p>
      <p sl="en">In una fase di limitazioni fiscali, è più importante che mai dimostrare che l’Unione europea apporta un valore aggiunto e che un euro speso a livello comunitario può avere un maggiore impatto dello stesso euro speso a livello nazionale.</p>
      <p sl="en">Per garantire il successo della strategia Europa 2020, dobbiamo assumerci responsabilità politiche a tutti i livelli. Solo se ciascuno farà la propria parte potremo raggiungere i nostri obiettivi e stabilire la giusta rotta per la crescita futura.</p>
    </intervention>
    <intervention id="3-054-000" speaker_id="1985" name="Pervenche Berès" is_mep="True" mode="spoken" role="relatore">
      <p sl="fr">Signor Presidente, signor Presidente in carica del Consiglio, signor Commissario, a nome della commissione per l’occupazione e gli affari sociali, mi rallegro di questa prima opportunità di discutere del semestre europeo e dell’importanza che, in tale contesto, deve essere accordata all’analisi annuale sulla crescita.</p>
      <p sl="fr">Signor Commissario, lei e i membri del Collegio avete deciso di rivedere gli orientamenti per l’occupazione e il Parlamento intende riconoscere tale decisione. Vogliamo solo richiamare la vostra attenzione su tre punti.</p>
      <p sl="fr">Il primo riguarda il contenuto di quest’analisi annuale della crescita. Siamo colpiti dal fatto che i temi dell’occupazione e della disoccupazione sembrino secondari rispetto agli obiettivi di consolidamento del bilancio. Quando sollevate tali questioni, direttamente connesse al funzionamento del mercato del lavoro, abbiamo l’impressione che rompiate il contratto sociale tra i cittadini degli Stati membri e i loro rispettivi governi. Proponete di innalzare l’età pensionabile, di diminuire le indennità di disoccupazione, di modificare il livello e i meccanismi di formazione degli stipendi e di autorizzare l’apertura domenicale degli esercizi commerciali.</p>
      <p sl="fr">Riteniamo che si tratti di una pericolosissima violazione del contratto sociale e che bisognerebbe dedicare maggiore attenzione alle fasce della popolazione più vulnerabili: giovani, donne, lavoratori anziani o diversamente abili. Riteniamo altresì che si stia correndo l’enorme rischio di identificare il consolidamento di bilancio come l’unico vero elemento e obiettivo di quest’analisi annuale della crescita.</p>
      <p sl="fr">Il secondo punto che ci preoccupa è che, come lei stesso ha affermato, definirete i programmi nazionali di riforma in base a tale analisi. Tuttavia è in questa sede che si prenderanno le decisioni importanti. Come intendete tener conto delle discussioni del Parlamento circa tali questioni, in questa fase di riesame degli orientamenti? Come prevedete di avviare una discussione democratica sull’argomento? Come pensate di conciliare l’articolo 148, che coordina le politiche a favore dell’occupazione, con l’articolo 12, che coordina le politiche economiche?</p>
      <p sl="fr">Per il Parlamento europeo, oggi regna una grande confusione, in quanto stiamo analizzando contemporaneamente la strategia Europa 2020, i gruppi di lavoro del Presidente Van Rompuy, il pacchetto sulla governance economica (in cui il Parlamento europeo sta profondendo un grande impegno), una revisione del trattato che mira a mantenere un meccanismo europeo di stabilità finanziaria e, al contempo, l’eventuale modifica dello stesso. Date il via al semestre europeo mentre il Cancelliere Merkel e il Presidente Sarkozy lanciano il patto di competitività. Al contempo, ridefinite gli orientamenti per l’occupazione che, con tutta probabilità, si limiteranno ad essere uno spazio vago da definire tramite i programmi nazionali.</p>
      <p sl="fr">Signor Commissario, desidero farle presente una terza preoccupazione del Parlamento. Quando, lo scorso anno, siamo riusciti a modificare la rotta degli orientamenti per l’occupazione, con l’aiuto della Presidenza belga, abbiamo lungamente insistito su un punto, ovvero sulla questione della governance. Che cosa si intende con questo termine? Significa che non è possibile condurre politiche economiche e sociali di successo senza un vero dibattito democratico. Discutere in modo democratico comporta un’attribuzione di potere al Parlamento europeo e ai parlamenti nazionali, significa rispettare, coinvolgere e includere concretamente le parti sociali. Talvolta abbiamo l’impressione che le vostre proposte ignorino tutti questi elementi, che compongono la vita democratica dei nostri paesi.</p>
      <p sl="fr">Ritengo che, senza comprendere a pieno tale questione, si rischi di diventare incoerenti, di allontanare i nostri cittadini da quanto cerchiamo di fare assieme e di dimenticare la chiave del nostro successo, ovvero lo spirito comunitario.</p>
    </intervention>
    <intervention id="3-055-000" speaker_id="33570" name="Sharon Bowles" is_mep="True" mode="spoken">
      <p sl="en">relatore per parere della commissione per i problemi economici e monetari. − Signor Presidente, ci avviamo verso una nuova era di governance economica. Il semestre europeo rappresenta una struttura in cui incorporare, con il pieno coinvolgimento del Parlamento, gli strumenti degli orientamenti integrati già esistenti, istituiti ai sensi degli articoli 121 e 148 del trattato.</p>
      <p sl="en">Guardando al contesto più ampio, è all’interno del semestre che il controllo del patto di stabilità e crescita e la sorveglianza macroeconomica possono combinarsi alla strategia Europa 2020 e agli orientamenti integrati. Questo significa che il semestre europeo può fornire un quadro coerente per i vari processi della governance economica in seno all’Unione, rafforzandosi vicendevolmente. Più in generale, la commissione per i problemi economici e monetari ribadisce che la governance economica deve basarsi sul metodo comunitario. I processi devono essere trasparenti e giustificabili se devono essere legati ai cittadini e ottenerne il sostegno, il che comporta il coinvolgimento del Parlamento.</p>
      <p sl="en">Laddove al Parlamento è già stato attribuito un ruolo, esso deve avere il tempo necessario per adempiere al suo mandato democratico. La commissione per i problemi economici e monetari affianca la commissione per l’occupazione e gli affari sociali in tale richiesta.</p>
    </intervention>
    <intervention id="3-056-000" speaker_id="28167" name="Corien Wortmann-Kool" is_mep="True" mode="spoken">
      <p sl="nl">a nome del gruppo PPE . – Signor Presidente, la crisi economica e finanziaria ha reso dolorosamente chiaro che la nostra competitività, e, di conseguenza, la sostenibilità della nostra economia sociale di mercato, sono a rischio. È per questa ragione che dobbiamo trarre degli insegnamenti da questa crisi, se vogliamo fare un uso migliore del mercato interno, aumentare la sostenibilità dei nostri sistemi pensionistici e permettere inoltre al mercato del lavoro di funzionare meglio.</p>
      <p sl="nl">Per tale ragione, il nostro gruppo plaude all’analisi annuale della crescita e alle conclusioni del Consiglio Ecofin del 15 gennaio 2011, che incoraggiano aspettative ambiziose per il semestre europeo.</p>
      <p sl="nl">Tutti noi, in quest’Aula, desideriamo un’Europa capace di una crescita economica sostenibile, con aziende sane e lavoro sufficiente per tutti i nostri cittadini. Possiamo ottenere tutto questo solo in virtù di una moneta e un’economia stabili. Per raggiungere questi due obiettivi, gli Stati membri devono tenere i propri conti in regola, permettendoci così non solo di prevenire problemi come quelli cui assistiamo in quei paesi che devono fronteggiare disavanzi e debiti in rapida crescita, ma di gettare inoltre le basi per la crescita e per l’occupazione dei nostri cittadini, dei nostri figli e delle generazioni a venire.</p>
      <p sl="nl">Signor Presidente, il gruppo del Partito popolare europeo (Democratico cristiano) continuerà ad adoperarsi per un pacchetto europeo per la governance economica che sia forte e che si basi su tre pilastri: un patto di stabilità e crescita solido, un’ambiziosa sorveglianza macroeconomica e un’ambiziosa strategia Europa 2020. Tuttavia, sono necessari a questo scopo il ricorso al metodo comunitario e il coinvolgimento del Parlamento europeo e dei parlamenti nazionali. Se opereremo in tal modo, non avremo bisogno di un nuovo patto di competitività, perché avremo già raggiunto il nostro obiettivo.</p>
    </intervention>
    <intervention id="3-057-000" speaker_id="4267" name="Udo Bullmann" is_mep="True" mode="spoken">
      <p sl="de">a nome del gruppo S&amp;D. – Signor Presidente, onorevoli colleghi, signor Commissario, signor Presidente in carica del Consiglio, ho ascoltato attentamente le vostre parole, ho letto l’analisi annuale della crescita e le conclusioni del Consiglio Ecofin e ora sono assolutamente certo di una cosa: l’Unione europea non sta vivendo una crisi soltanto economica, ma anche politica. Non ci consigliate nulla di nuovo. Chiedete ai vostri collaboratori di mostrarvi i vari documenti degli ultimi dieci anni: in tutti si ribadiscono le stesse cose, ovvero che le spese pubbliche sono eccessive, che il solo meccanismo per adattarsi ai tempi è legato agli stipendi, che sono sempre troppo alti. Non ho mai visto raccomandazioni diverse da queste. Con la pioggia o con il vento, che sia periodo di crisi o di crescita esplosiva, l’ideologia rimane inalterata, ma non ha mai nulla a che fare con la realtà empirica dell’economia.</p>
      <p sl="de">Permettetemi di darvi un suggerimento: ogni tanto mandate le persone che scrivono per voi, che svolgono analisi economiche in visita al Consiglio e alla Commissione, presso la commissione per i problemi economici e monetari. Vogliamo poter conoscere i vostri modelli economici. Vogliamo discutere assieme a quelle persone per capire se non riescono a vedere che l’Europa è sull’orlo della recessione. Togliete i tassi di esportazione e di crescita della Germania, ad esempio, e vedrete di cosa sto parlando. A quel punto vi chiederò come mai non vi è un solo riferimento agli investimenti – allorché abbiamo raggiunto i minimi storici in materia di investimento, realtà che non possiamo più sostenere – perché non vi è un solo accenno all’aumento dei redditi, al rispetto dei cicli, al fatto che dobbiamo finalmente imparare a crescere assieme o a come usciremo da questa crisi. Nei vostri documenti non vi è traccia di niente di tutto ciò.</p>
      <p sl="de">Avete perso l’inizio dell’anno e dovrete impegnarvi seriamente per soddisfare le aspettative dei cittadini europei. Tuttavia, lasciate che vi dica una cosa: se questo è lo spirito con cui a marzo intendete prendere una decisione sul pacchetto relativo alla governance economica e sulla riforma del patto di stabilità e crescita, il mio gruppo non potrà essere coinvolto in nessun modo.</p>
    </intervention>
    <intervention id="3-058-000" speaker_id="28127" name="Lena Ek" is_mep="True" mode="spoken">
      <p sl="en">a nome del gruppo ALDE. – Signor Presidente, un anno fa, in quest’Aula, discutevamo di quali azioni fossero necessarie per far fronte alla crisi finanziaria mondiale. In quell’occasione alcune delle proposte del mio gruppo sulla governance economica vennero scartate in quanto troppo ambiziose e troppo ampie, mentre oggi sono lieta di notare che molti dei nostri suggerimenti sono divenuti realtà.</p>
      <p sl="en">Oggi, tuttavia, esiste un ampio divario tra le ambizioni dichiarate nella strategia Europa 2020 e le risorse finanziarie necessarie a raggiungere detti obiettivi. Nel progetto di bilancio 2012, la Commissione deve chiarire, identificare in modo preciso e rendere manifeste le spese legate alla strategia. Altrettanto dicasi dell’imminente revisione del quadro finanziario pluriennale.</p>
      <p sl="en">Vorrei rivolgermi inoltre direttamente agli Stati membri. Vi è una palese mancanza di volontà, in seno al Consiglio dei ministri delle Finanze – e in questo senso Anders Borg, ministro del mio paese, la Svezia, non rappresenta un’eccezione – a investire nel futuro. I bilanci nazionali devono riflettere le ambizioni dichiarate dal Consiglio e i progetti europei necessitano di finanziamenti per potersi concretizzare. Ricordate le mie parole: senza denaro al posto giusto, non vi sarà nessuna strategia per la crescita e l’occupazione e rischieremo il fallimento.</p>
      <p sl="en">Esorto pertanto la Commissione a presentare proposte legislative più concrete e gli Stati membri a dimostrare un maggiore impegno. È necessario assumere impegni vincolanti per raggiungere gli obiettivi principali ed emanare leggi in settori chiave per la creazione di posti di lavoro, come gli obiettivi di efficienza energetica a livello europeo. Le iniziative esistenti, come il piano strategico per le tecnologie energetiche, il programma di apprendimento permanente e il piano d’azione per l’efficienza energetica sono già stati adottati, ma voi del Consiglio non avete saputo trovare i fondi necessari. Questi progetti necessitano di finanziamenti, perché, potenzialmente, sono tutti in grado di creare posti di lavoro e far crescere l’economia.</p>
      <p sl="en">Con la risoluzione sul 2020, il gruppo ALDE manda un messaggio forte al Consiglio per segnalare che l’attuale struttura della governance è troppo debole, che il metodo del coordinamento aperto è fallito e bisognerebbe restaurare quello comunitario. Mi rallegro per l’enorme maggioranza che ha sostenuto questa risoluzione congiunta. È un forte messaggio da parte del Parlamento che indica che dobbiamo agire.</p>
    </intervention>
    <intervention id="3-059-000" speaker_id="96648" name="Philippe Lamberts" is_mep="True" mode="spoken">
      <p sl="en">a nome del gruppo Verts/ALE. – Signor Presidente, lei sa che i Verdi sono grandi sostenitori di un’Europa più integrata al fine di garantire uno sviluppo sostenibile per i nostri cittadini, nonché la possibilità, per l’Europa, di contare qualcosa al mondo nel XXI secolo.</p>
      <p sl="fr">La nostra sicurezza, oggi, è stata gravemente minata da un vostro documento – l’analisi annuale della crescita – perché con esso avete rivelato un errore concettuale che non ha nulla a che vedere coi fatti, bensì con delle scelte ideologiche.</p>
      <p sl="fr">Qual è la vostra raccomandazione? Ridurre le spese pubbliche. Non si ottengono bilanci pubblici stabili limitandosi a tagliare le spese. Non si fa cenno alla questione delle entrate. Si tratta, secondo voi, di aumentare la flessibilità e di attuare riforme in seno al mercato del lavoro, in altre parole, volete creare flessicurezza senza la sicurezza sostenete che è necessario agire in questo modo per permettere all’economia di ripartire.</p>
      <p sl="fr">Ma non si tratta solo di questo. Vi sono anche misure per il settore finanziario. È bene parlarne, perché illustrano bene l’approccio di due pesi e due misure. Per quanto attiene alle misure relative agli stipendi e alle spese pubbliche, qual è la vostra opinione? Che bisogna agire presto e con fermezza. Per il settore finanziario, invece, dite che bisogna studiare, valutare l’impatto, riflettere e, soprattutto, prevedere periodi di transizione.</p>
      <p sl="fr">Così, per quanto concerne la governance economica e il consolidamento dei bilanci, affermate immediatamente: 1° gennaio 2011 e 1° gennaio 2012 mentre, per le banche, varrà la scadenza del 1° gennaio 2019, come se l’adattamento dei mercati del lavoro o il riposizionamento delle finanze pubbliche su basi sostenibili non necessitassero di uno studio o di un periodo di transizione.</p>
      <p sl="fr">Potete dirmi cosa c’entra, in questo contesto, Europa 2020? La questione, in fondo, è proprio questa, ma non è l’argomento di cui trattate. Europa 2020, signor Commissario, membri del Consiglio, è resa semplicemente impossibile dalle raccomandazioni che fornite nel quadro dell’analisi annuale di crescita.</p>
      <p sl="fr">Ci prendete in giro quando fingete che sia possibile condurre le politiche d’investimento necessarie alla ricerca, all’istruzione, alla riduzione della povertà alla lotta contro il cambiamento climatico e all’occupazione portando avanti le politiche che proponete voi. È una menzogna e, a mio avviso, questa discussione è una farsa.</p>
    </intervention>
    <intervention id="3-061-000" speaker_id="4538" name="Malcolm Harbour" is_mep="True" mode="spoken">
      <p sl="en">a nome del gruppo ECR. – Signor Presidente, il mio gruppo ha firmato e sosterrà la risoluzione in esame. Non dico che concordiamo pienamente con il suo contenuto, ma ne sosteniamo l’essenza. Desidero rivolgermi sia alla Commissione che al Consiglio e leggere ad alta voce il motto che abbiamo concordato: un atto coraggioso per il mercato unico e un atto per le imprese di piccole dimensioni in modo da creare posti di lavoro.</p>
      <p sl="en">Da dove proverranno i posti di lavoro? Da imprese di investimento private e da nuove imprese in fase di avviamento. Già sappiamo che le piccole imprese sono state il principale motore per la creazione di posti di lavoro nel corso degli ultimi dieci anni. Il mio messaggio alla Commissione e al Consiglio, oggi, è che tutti e 27 gli Stati membri debbano iniziare a prendere sul serio le aziende che creano posti di lavoro a livello del mercato unico. Tutti noi riteniamo che il mercato unico e gli Stati membri abbiano investito ingenti quantitativi di denaro e di risorse nell’apertura del mercato dei servizi, ma hanno informato di questo le proprie aziende? Hanno promosso il mercato unico? Hanno incoraggiato le aziende? Hanno incoraggiato il commercio via Internet?</p>
      <p sl="en">Perché non si abbassano a fare queste cose pratiche per rilasciare il potenziale di quello che abbiamo già, oltre a quello di tutti gli altri progetti di cui hanno parlato i miei colleghi? Devono mettersi all’opera domani, anche oggi stesso, invece di parlare di nuovi progetti a lungo termine. Dovrebbero cominciare a lavorare!</p>
    </intervention>
    <intervention id="3-062-000" speaker_id="96650" name="Lothar Bisky" is_mep="True" mode="spoken">
      <p sl="de">a nome del gruppo GUE/NGL . – Signor Presidente, l’onorevole Harms ha detto una cosa importante, ieri: all’esterno ben pochi, oramai, sanno quale strategia, quale meccanismo di stabilità, quale patto venga proposto, integrato, attuato o modificato da chi e in base a quali norme. Una cosa sola è certa, ovvero che la strategia Europa 2020 finora non ha portato alla soluzione dei problemi che i cittadini hanno incontrato durante la crisi. Anzi, essa continua a seguire errate politiche UE che sono state in parte causa del verificarsi della crisi stessa. La strategia continua a basarsi sul patto di stabilità e crescita, che ora verrà rinsaldato e rafforzato con meccanismi di sanzione più rigorosi.</p>
      <p sl="de">In pratica, questo significa introdurre misure di austerità a discapito dei cittadini. Significa allungare la vita lavorativa, ovvero tagliare le pensioni. Che si tratti di abolire l’indicizzazione delle retribuzioni e dei salari, di restringere la base negoziale tra le parti sociali o di rendere più flessibili le norme che regolamentano l’orario di lavoro, si tratta comunque di tagli e di riduzione degli stipendi. Questo implica altresì una riduzione dell’intervento statale formativo nella vita economica della società. A tale proposito molti parlano di limitare i debiti. A mio avviso non cambia nulla che la si chiami governance economica, politica di stabilità e crescita, patto di competitività o raccomandazione della Commissione sulla base dell’analisi annuale della crescita: questa politica antisociale non è qualcosa che il mio gruppo e io possiamo sostenere.</p>
      <p sl="de">Cambia invece qualcosa se i parlamenti possono ancora dire la loro in merito a questa politica. La discussione di ieri sulla procedura di revisione del trattato lascia sperare che i membri del Parlamento siano uniti su un punto: non dovremmo permettere un ritorno alla politica di segretezza governativa del XIX secolo. Nessuno vuole una cosa del genere. Allo stesso modo, ad ogni buon conto, non dovremmo permettere un ritorno all’Europa a due velocità.</p>
    </intervention>
    <intervention id="3-063-000" speaker_id="21817" name="Mario Borghezio" is_mep="True" mode="spoken">
      <p sl="it">a nome del gruppo EFD . – Signor Presidente, onorevoli colleghi, Energia 2020 è un programma vasto ma c’è da chiederci se sarà possibile raggiungere l’obiettivo del 20 percento di energie rinnovabili entro la data prevista, anche in considerazione della crisi finanziaria che rallenta gli investimenti.</p>
      <p sl="it">Sussiste poi un problema: sostenendo l’energia solare, di fatto si sovvenzionano la Cina, oggi primo esportatore mondiale di pannelli solari, e l’India, primo esportatore di apparecchi eolici. Da qui la necessità di sostenere la ricerca per la produzione di pannelli solari di concezione e produzione europee e di promuovere l’adozione di economie di scala nel settore fotovoltaico-solare, introducendolo, ad esempio, massicciamente nelle città europee.</p>
      <p sl="it">Si sarebbe dovuto fare qualcosa di molto diverso: procedere alla creazione di un’impresa energetica paneuropea, garante di un servizio pubblico europeo, posto che le reti di distribuzione e le loro infrastrutture costituiscono già oggi dei monopoli esistenti, naturali, che dovrebbero ovviamente avere un’unica gestione.</p>
      <p sl="it">Si è invece preferito privilegiare, per un liberismo esasperato, soluzioni diverse, che non avvantaggiano certamente i consumatori-utenti, bensì gli azionisti di questi grandi monopoli. Ricordiamo che da 150 anni non diminuisce la produzione di CO2 dalle auto. È lecito domandarsi se non sia il caso di tirar fuori dai cassetti la ricerca sui motori ad acqua.</p>
    </intervention>
    <intervention id="3-064-000" speaker_id="24030" name="Philip Claeys" is_mep="True" mode="spoken">
      <p sl="nl">Signor Presidente, se dobbiamo attuare il capitolo relativo all’occupazione della strategia Europa 2020, è fondamentale apportare modifiche alla politica d’immigrazione della maggior parte degli Stati membri e dell’Unione europea.</p>
      <p sl="nl">Come affermato nella stessa proposta della Commissione, le priorità comprendono l’aumento della partecipazione al mercato del lavoro, la riduzione della disoccupazione strutturale, lo sviluppo di manodopera specializzata per venire incontro alle necessità del mercato del lavoro, la formazione permanente e via dicendo.</p>
      <p sl="nl">L’importazione su larga scala di lavoratori extracomunitari dimostra una visione miope e assolutamente fuori asse dell’Unione europea rispetto alle succitate priorità. Nell’Unione europea, circa 25 milioni di persone sono disoccupate. Cominciamo anzitutto con l’aiutare queste persone a trovare un lavoro, invece di ricorrere ancora una volta all’immigrazione di massa.</p>
      <p sl="nl">Portare lavoratori specializzati in Europa, ovvero causare quella che potremo definire una fuga di cervelli, provoca problemi ancor più gravi nei loro paesi d’origine, il che non fa che scatenare un’immigrazione ancor più massiccia di persone non specializzate verso l’Europa. Si tratta di un circolo vizioso da cui – è bene riconoscere – a lungo andare nessuno trae benefici.</p>
      <p sl="nl">È ora di compiere un’analisi costi-benefici sui flussi migratori provenienti dall’esterno dell’Unione europea. Anche questo aspetto dovrebbe rientrare negli orientamenti per le politiche degli Stati membri a favore dell’occupazione.</p>
    </intervention>
    <intervention id="3-065-000" speaker_id="33982" name="Marian-Jean Marinescu" is_mep="True" mode="spoken">
      <p sl="ro">Signor Presidente, la strategia Europa 2020 prevede obiettivi che non possono essere raggiunti senza attribuire la dovuta importanza a settori che non sono esplicitamente indicati nella strategia stessa. In Europa c’è bisogno di un settore agricolo dinamico e competitivo, che possa contribuire concretamente alla promozione di una crescita sostenibile e intelligente, che porterebbe altresì all’inclusione sociale. Una produzione alimentare affidabile, la gestione sostenibile di risorse naturali e il mantenimento dell’equilibrio territoriale e della diversità delle aree rurali sono elementi chiave di una politica agricola comune efficace e di un settore agricolo produttivo.</p>
      <p sl="ro">La politica industriale necessita di un’infrastruttura. Introdurre uno spazio ferroviario unico è un passo fondamentale verso la deregolamentazione del trasporto su rotaia. Il completamento del Cielo unico europeo e l’attuazione del progetto SESAR sono altrettanto importanti. Uno dei fattori cruciali è lo sviluppo di reti transeuropee, non solo nel settore dei trasporti, ma anche in quello dell’energia, grazie all’allocazione di sufficienti risorse finanziarie per progetti in grado di generare valore aggiunto per l’Europa. Il progetto Nabucco, ad esempio, avrà ricadute benefiche per tutti gli Stati membri, in quanto eliminerà la dipendenza dell’Unione europea da un’unica fonte.</p>
    </intervention>
    <intervention id="3-067-000" speaker_id="96672" name="Marita Ulvskog" is_mep="True" mode="spoken">
      <p sl="sv">Signora Presidente, se vogliamo essere in grado di ripartire, dopo la crisi economica, è fondamentale che i cittadini nutrano fiducia. Richard Wilkinson, il ricercatore britannico che ha scritto il libro “La misura dell’anima” e che è venuto in visita al Parlamento, a Bruxelles, la scorsa settimana, ha descritto molto bene questa situazione: sono necessari eguaglianza e divari ridotti per avere società in cui regnino la sicurezza e la fiducia. Quest’obiettivo può trovare la propria realizzazione grazie alla strategia Europa 2020.</p>
      <p sl="sv">Innanzi tutto, se vogliamo riuscire nel nostro intento, dobbiamo coinvolgere e rispettare i lavoratori e le organizzazioni sindacali. Al momento, tuttavia, la crisi viene usata per sferrare attacchi ai sindacati, ai lavoratori e alla libera formazione degli stipendi, nonché per colpire le indennità di disoccupazione e le pensioni. Attacchi di tal genere devono finire.</p>
      <p sl="sv">In secondo luogo, noi donne europee dobbiamo avere, naturalmente, le stesse opportunità degli uomini, il che non risulta sempre evidente dalle risoluzioni del Parlamento, ma deve esserlo nella pratica.</p>
      <p sl="sv">In terzo luogo, un’industria ed una politica industriale forti e moderne e investimenti lungimiranti, anche nel settore delle infrastrutture, devono svolgere un ruolo centrale nel proseguimento dei nostri lavori. Dobbiamo portare avanti le nostre iniziative per dei processi e prodotti intelligenti sul piano climatico ed efficienti in termini di risorse, per l’energia da biomasse per i lavori verdi. In quale altro modo potremo essere competitivi?</p>
      <p sl="sv">In quarto luogo, necessitiamo di un sostegno inequivocabile a favore della politica di efficienza energetica. Sappiamo che non raggiungeremo gli attuali obiettivi, perché non sono vincolanti, mentre dovrebbero esserlo, perché è fondamentale riuscire a raggiungere gli obiettivi di crescita e competitività che si trovano al centro della strategia Europa 2020. La scarsa ambizione e la mancanza di volontà politica sono sorprendenti, soprattutto se si considera che le misure per l’efficienza energetica sono il modo migliore e più intelligente di ridurre i costi per i consumatori, irrobustire le aziende e fare la differenza.</p>
    </intervention>
    <intervention id="3-068-000" speaker_id="4541" name="Elizabeth Lynne" is_mep="True" mode="spoken">
      <p sl="en">Signora Presidente, se vogliamo che la strategia Europa 2020 abbia successo, è necessario attuare in maniera efficace gli orientamenti per l’occupazione, realizzare i programmi nazionali di riforma e attribuire loro il grado di priorità che meritano.</p>
      <p sl="en">Dobbiamo assicurarci che nessuno rimanga indietro. I tassi di disoccupazione tra i più anziani e i diversamente abili sono terribilmente elevati. Sono lieta che entrambi i documenti indichino la necessità di attuare leggi antidiscriminatorie sui posti di lavoro, in modo che vi siano possibilità lavorative per tutti.</p>
      <p sl="en">È importante che gli obiettivi che abbiamo concordato a livello europeo siano effettivamente raggiunti. Certo, spetta agli Stati membri stabilire obiettivi specifici e attenersi ad essi, ma l’Unione europea ha un importante ruolo da svolgere nel favorire lo scambio delle migliori pratiche. È per questa ragione che sono lieta che il paragrafo 27 della risoluzione della Commissione chiarisca molto bene questo punto.</p>
      <p sl="en">Abbiamo vissuto mesi di introspezione e di discussioni su quale forma avrebbe dovuto assumere la strategia Europa 2020, ma ora abbiamo gli orientamenti per l’occupazione. È tempo di cominciare a metterli a frutto.</p>
    </intervention>
    <intervention id="3-069-000" speaker_id="96703" name="Emilie Turunen" is_mep="True" mode="spoken">
      <p sl="da">Signora Presidente, in questi giorni si parla molto di responsabilità economica in Europa e tale concetto viene spesso identificato con tagli alle spese pubbliche e di rado con un miglioramento della situazione occupazionale. Ritengo che dovremmo chiederci cosa significhi esattamente questa espressione. Noi del gruppo Verde/Alleanza libera europea ravvisiamo una notevole discrepanza tra le politiche perseguite in Europa e quelle nazionali, al momento. Da un lato, possiamo guardare all’analisi annuale della crescita e vedere che il semestre europeo sta determinando una diminuzione della crescita e dei posti di lavoro in Europa, dall’altro, nella strategia Europa 2020 e negli orientamenti per l’occupazione affermiamo di voler creare più posti di lavoro e incrementarne anche la qualità. Vi sono delle chiare incoerenze.</p>
      <p sl="da">È un fatto assodato che vi siano 23 milioni di disoccupati, in Europa, di cui 5,5 milioni hanno meno di 25 anni. Il numero dei lavoratori indigenti aumenta. Le cifre salgono e le politiche economiche che perseguiamo non migliorano la situazione. Credo che, se vogliamo creare nuovi posti di lavoro in Europa, sia fondamentale attuare concretamente la strategia Europa 2020 e gli orientamenti per l’occupazione in seno nell’ambito delle nostre politiche economiche. Questa sì che sarebbe una dimostrazione di responsabilità economica, tuttavia dubito che accadrà davvero.</p>
    </intervention>
    <intervention id="3-070-000" speaker_id="99416" name="Nikolaos Salavrakos" is_mep="True" mode="spoken">
      <p sl="el">Signora Presidente, la povertà, i cambiamenti climatici, la bassa natalità, l’immigrazione, l’energia e, soprattutto, la lotta contro la disoccupazione sono i principali problemi che affrontiamo oggi in seno all’Unione europea. Affrontarli richiede risorse economiche e stanziamenti di bilancio ma, purtroppo, i finanziamenti sono in calo in tutta l’Europa. Che significa, tutto questo? Significa che la strategia Europa 2020 è a repentaglio e che portarla a termine sarà difficile. Nondimeno, dobbiamo tentare.</p>
      <p sl="el">Ritengo che sia necessario prestare particolare attenzione alla disoccupazione, che ha raggiunto le vette più alte degli ultimi dieci anni. Ritengo altresì che sia importante fornire un’istruzione di qualità elevata ai giovani, in Europa, in linea con le necessità del mercato del lavoro: i corsi dovrebbero essere rivisti e gli Stati membri si dovrebbero impegnare a ridurre il tasso di abbandono scolastico.</p>
      <p sl="el">I posti di lavoro vacanti necessitano di lavoratori specializzati. Invito l’Europa ad adottare senza indugi il sistema europeo per il monitoraggio dei posti vacanti proposto, che comprenderà altresì un passaporto europeo delle competenze. Dobbiamo farcela. Le parole non bastano: bisogna agire.</p>
    </intervention>
    <intervention id="3-071-000" speaker_id="1992" name="José Manuel García-Margallo y Marfil" is_mep="True" mode="spoken">
      <p sl="es">(Signora Presidente, in questo contesto una domanda sorge spontanea, una soltanto: che possiamo fare a livello europeo per dare lavoro a chi non lo ha?</p>
      <p sl="es">Per rispondere a questo interrogativo, desidero anzitutto chiarire un primo punto condiviso: non vi è crescita sostenibile senza stabilità macroeconomica. Alcune delle soluzioni immediate che sono state proposte in questa sede, soprattutto dalle fila della sinistra, significherebbero avere qualcosa oggi e nulla domani.</p>
      <p sl="es">Il secondo punto è che la strategia Europa 2020 è un compendio di buone intenzioni e sembra molto positiva, ma dalle parole dobbiamo passare ai fatti. Che faremo? Come finanzieremo le iniziative e le azioni proposte? L’ambizione espressa da questo documento è compatibile con i tagli che sono stati preannunciati?</p>
      <p sl="es">Il terzo punto è che, per immetterci sul cammino che porta a una crescita stabile, necessitiamo di una visione completa, che al momento manca. Quanto sta accadendo in questo momento in seno al Consiglio Ecofin dimostra che, tra i suoi membri, vi sono numerose idee confuse, poco chiare e incoerenti.</p>
      <p sl="es">Vi sono tre azioni importanti da intraprendere. Anzitutto, non si può continuare a soffocare i paesi in difficoltà, problema che può essere risolto con l’emissione congiunta di bond europei. Secondariamente, bisogna introdurre i bond citati nella relazione Monti, che tuttavia non sono riportati nella strategia economica Europa 2020. Infine, bisogna ricorrere alle risorse della Banca europea per gli investimenti, che provengono per due terzi dalla Commissione, considerando che basterebbe quadruplicarle nel giro di dieci anni per ottenere lo stesso importo a disposizione del Piano Marshall per la ricostruzione dell’economia europea.</p>
    </intervention>
    <intervention id="3-072-000" speaker_id="39317" name="Anni Podimata" is_mep="True" mode="spoken">
      <p sl="el">Signora Presidente, l’Unione europea ha discusso per diversi mesi su come garantire una risposta efficace, coesa e sostenibile alla crisi, che garantisse il raggiungimento dei nostri obiettivi strategici di crescita sostenibile, protezione dell’occupazione, progresso e coesione sociali.</p>
      <p sl="el">Nondimeno, vi sono due problemi: anzitutto, la discussione sulla strategia Europa 2020 è ancora strutturalmente scollegata dal pacchetto sulla governance economica, dal semestre europeo e dall’analisi annuale della crescita. Ne deriva una strategia frammentata o, in alternativa, diverse strategie parallele, che procedono su diversi binari, senza un adeguato coordinamento, il che fa sì che rischino di danneggiarsi vicendevolmente.</p>
      <p sl="el">Il secondo problema è che, al momento, Consiglio e Commissione puntano principalmente all’irrigidimento delle norme alla base del patto di stabilità e crescita, nonché alla riforma e alla disciplina di bilancio, senza risposte o soluzioni convincenti per l’attuazione e il finanziamento effettivi degli obiettivi della strategia Europa 2020.</p>
      <p sl="el">Credo vi sia il rischio che, come accaduto per la strategia di Lisbona, molti dei nostri obiettivi restino solo sulla carta e temo che ciò accadrà, se non sapremo proporre argomentazioni convincenti ai cittadini europei, che si stanno sobbarcando il peso della crisi e che non possono e non devono essere tenuti a seguire discussioni tecniche sulla riforma del patto di stabilità e crescita e su indicatori e sanzioni. Dobbiamo comprendere che non possiamo concentrarci solo su cifre e indicatori, bensì dobbiamo pensare alla gente.</p>
    </intervention>
    <intervention id="3-073-000" speaker_id="97137" name="Sylvie Goulard" is_mep="True" mode="spoken">
      <p sl="fr">Signora Presidente, signor Presidente in carica del Consiglio, signor Commissario, se vorrete essere così gentili da ascoltarmi, ho solo un minuto a mia disposizione, anche se avrei voglia di restarmene in silenzio, di non dire nulla, tanto, a mio avviso, questa strategia Europa 2020 è ben distante da quello di cui abbiamo bisogno. Vi siete riempiti la bocca di tante belle parole. Pensate davvero che basteranno orientamenti, iniziative faro e le tante belle cose che sognate e che vi portano via ore e giorni di lavoro, per essere in grado di creare occupazione e infondere fiducia nei cittadini europei? Vi sbagliate. Guardando a quanto accade nel mondo oggi, non credo che i cinesi, gli indiani o i paesi emergenti siano particolarmente colpiti da quello che facciamo per la crescita.</p>
      <p sl="fr">Pertanto, in qualità di relatore sul pacchetto per la governance economica, avrei quasi voglia di tacere di fronte a voi, e desidero dire soltanto una cosa: nel nostro lavoro, saremo estremamente risoluti. Non crediate, in Consiglio, che basti dirci di accelerare per avere la certezza che raggiungeremo un accordo a giugno. Lo raggiungeremo solo quando il Parlamento ne avrà discusso e il Consiglio ci avrà ascoltati. Per quanto mi riguarda, la creazione di eurobond, tali da creare un mercato globale sostenuto dall’euro, rientra in questo pacchetto.</p>
    </intervention>
    <intervention id="3-074-000" speaker_id="97133" name="Derk Jan Eppink" is_mep="True" mode="spoken">
      <p sl="nl">Signora Presidente, ogni qual volta sento pronunciare il termine “eurobond”, provo un leggero senso di nausea, per quanto esso venga citato spesso in questa sede. La maggior parte dei posti di lavoro derivano dalla crescita economica e da un settore privato sano. Non vi è alternativa a questo quadro. I governi non creano occupazione, né sono creatori di posti di lavoro.</p>
      <p sl="nl">Il problema principale, in Europa, è la mancanza di competitività. La differenza tra la Germania e l’Europa del sud ammonta a quasi il 35 per cento. Si tratta di un divario estremamente ampio ed è la ragione per cui il Cancelliere Merkel ha parlato di patto di competitività. Sostanzialmente sono d’accordo. Anzi, il processo di Lisbona avrebbe dovuto seguire proprio queste linee, ma se ne è ricavato ben poco.</p>
      <p sl="nl">Vi è, tuttavia, un aspetto in particolare dal quale vorrei mettervi in guardia, ovvero l’armonizzazione delle imposte sul reddito dell’esercizio. È veramente una pessima idea. È peraltro un’idea molto francese, che dobbiamo respingere, come abbiamo respinto l’idea di un governo economico. Sarebbe deleteria per l’occupazione. La scorsa settimana, uno studio condotto dall’OCSE in 21 paesi ha dimostrato, ancora una volta, che se vogliamo aumentare l’occupazione in Europa, dobbiamo diminuire le imposte sul reddito dell’esercizio. Queste sono le cose cui dobbiamo prestare attenzione, perché il Parlamento non crea nessun posto di lavoro.</p>
    </intervention>
    <intervention id="3-075-000" speaker_id="28225" name="Herbert Reul" is_mep="True" mode="spoken">
      <p sl="de">Signora Presidente, signor Presidente in carica del Consiglio, onorevoli colleghi, ci troviamo nel bel mezzo di una profonda crisi economica. Ne abbiamo parlato per mesi e tutto ciò che abbiamo detto corrisponde al vero. In linea di massima, comunque, tendiamo a parlare in termini alquanto generici e poi continuiamo a prendere decisioni come se nulla stesse succedendo. Credo che sia per questa ragione che il Parlamento non agisce in modo abbastanza specifico e sufficientemente onesto, ma persegue piuttosto quella che sembra una politica generica, di orientamento.</p>
      <p sl="de">Che cosa stiamo facendo, concretamente, per promuovere la crescita e la stabilità? Stiamo effettivamente contribuendo a una gestione più corretta e saggia dei conti pubblici? Stiamo davvero valutando in modo critico se le spese che stiamo effettuando sono corrette o piuttosto ciascuno di noi partorisce ogni giorno idee nuove su dove potremmo spendere altro denaro? Se non abbiamo la forza per convogliare le nostre risorse finanziarie su progetti per il futuro, che prevedano alterchi, discussioni e decisioni, allora non ha senso parlare di innovazione e ricerca salvo poi non riuscire a rendere disponibili i fondi necessari. Lo considero un comportamento alquanto disonesto.</p>
      <p sl="de">Se vogliamo vitalizzare l’economia, dobbiamo perseguire una politica che stimoli questo settore e non rimanere costantemente seduti a riflettere su come interferire con l’industria o con l’economia stessa. Invece, adottiamo allegramente sempre più decisioni (oggi stesso stiamo invitando all’adozione di nuove decisioni che interferiranno con lo sviluppo dell’economia). Qualcuno crede davvero che la questione dell’efficienza energetica obbligatoria, tanto per citare un esempio, contribuirà a far progredire l’economia? Credete davvero che, con le decisioni che abbiamo spesso adottato in materia di energia, abbiamo stimolato l’economia? O l’abbiamo piuttosto strozzata? Vorrei che, per una volta, ne parlassimo un po’ più onestamente e adottassimo qualche decisione in meno, piuttosto ne prendessimo qualcuna che favorisca davvero il progresso. Sarebbe molto più difficile e richiederebbe uno sforzo maggiore, ma lo faremmo nell’interesse della democrazia.</p>
    </intervention>
    <intervention id="3-076-000" speaker_id="96832" name="Kinga Göncz" is_mep="True" mode="spoken">
      <p sl="hu">Signora Presidente, la crisi economica e finanziaria si è trasformata divenendo una crisi sociale ed occupazionale, ragion per cui è particolarmente importante attuare concretamente gli obiettivi che l’Europa si è prefissata e, soprattutto, garantire un maggior coordinamento della politica economica che di quella del lavoro. Questo significa, oltretutto, che tutti i paesi che introducono riforme strutturali o modifiche nella politica fiscale o che, ad esempio, rivedono l’apertura domenicale dei negozi, devono verificare inoltre se misure di quel tipo favoriscono lo sviluppo dell’occupazione e l’aumento del tasso di occupazione.</p>
      <p sl="hu">È cruciale, altresì, coinvolgere le parti sociali in tutte le decisioni. Il semestre europeo sarà il primo vero banco di prova per verificare l’effettivo raggiungimento di suddetti obiettivi, quando l’Unione europea nel suo insieme, sotto la guida della Presidenza ungherese, potrà valutare, per la prima volta, fino a che punto queste direttive potranno essere recepite e se saremo in grado di intraprendere il cammino dell’attuazione. Ritengo che la Presidenza ed il governo ungheresi debbano svolgere un ruolo speciale in questo contesto, non solo per la posizione rivestita in seno al Consiglio, ma anche nel dare l’esempio, nel considerare questi fattori in tutti i cambiamenti alle politiche e in tutte le decisioni relative alla politica del lavoro e nel fungere da modello per gli altri paesi.</p>
      <a text="(L’oratore accetta di rispondere a un’interrogazione presentata con la procedura del cartellino blu ai sensi dell’articolo 148, paragrafo 8, del regolamento)"/>
    </intervention>
    <intervention id="3-077-000" speaker_id="96661" name="Krisztina Morvai" is_mep="True" mode="spoken">
      <p sl="hu">Signora Presidente, ho l’impressione che l’onorevole Göncz conosca bene l’intera situazione, ovvero che sappia come l’Unione europea intende porre fine alla disoccupazione. Sono rimasta qui seduta per l’intera durata della discussione e ne so quanto prima. Vi prego di aiutarmi a rispondere a questa domanda: cosa dovremmo dire ai cittadini delle contee di Borsod o di Szabolcs? Dove e quando troveranno finalmente lavoro? Aspetto peraltro una risposta alla stessa domanda anche da parte del Presidente in carica del Consiglio Martonyi, e dal Commissario Andor, fortunatamente anch’egli di nazionalità ungherese. Dove troveranno lavoro gli ungheresi e più in generale i cittadini di altre regioni dell’Europa che versano in situazioni catastrofiche? Dove e quando? Aspetto una risposta concreta.</p>
    </intervention>
    <intervention id="3-078-000" speaker_id="4482" is_mep="True" mode="spoken" role="Presidente">
      <p sl="unknown">Dobbiamo essere coerenti nell’esercitare il diritto a presentare un’interrogazione con la procedura del cartellino blu. Questo tipo di interrogazioni non sono rivolte genericamente alla plenaria, al Commissario o al rappresentante del Consiglio, bensì a un collega e concernono una questione specifica sui cui è richiesto un chiarimento.</p>
      <p sl="unknown">Onorevole Morvai, questo non era lo spirito della sua interrogazione.</p>
    </intervention>
    <intervention id="3-079-000" speaker_id="96832" name="Kinga Göncz" is_mep="True" mode="spoken">
      <p sl="hu">Signora Presidente, sarei lieta di rispondere, ma ovviamente il tempo che abbiamo a disposizione è troppo breve per discutere la questione nel dettaglio. Tuttavia, quello che chiedevo è, ad esempio, se vi sono delle modifiche nel regime fiscale, tali cambiamenti riducono le differenze sociali? Aiutano le aziende a portare avanti lo sviluppo e a creare posti di lavoro? O invece le esortano a rivedere la propria intenzione di assumere nuovi dipendenti? Intendevo che, se parliamo di ristrutturare il sistema scolastico, tale riforma è davvero al servizio dell’integrazione sociale? Se parliamo di potenziare l’istruzione, questo preparerà davvero le persone al mercato e, più specificatamente, al mercato del lavoro? È di questo che parlavo.</p>
    </intervention>
    <intervention id="3-080-000" speaker_id="96684" name="Liisa Jaakonsaari" is_mep="True" mode="spoken">
      <p sl="fi">Signora Presidente, l’onorevole collega di destra insisteva che la politica non fa che interferire con l’economia e che i membri di quest’Assemblea si limitano ad interferire con la politica. L’onorevole collega crede davvero che la governance economica, ad esempio, serva solo ad interferire con l’economia?</p>
      <a text="(L’oratore accetta di rispondere a un’interrogazione presentata con la procedura del cartellino blu ai sensi dell’articolo 148, paragrafo 8, del regolamento)"/>
    </intervention>
    <intervention id="3-081-000" speaker_id="28225" name="Herbert Reul" is_mep="True" mode="spoken">
      <p sl="de">Se dà un rapido sguardo alle misure che sono state adottate in Parlamento negli ultimi mesi e calcola i costi che ne sono derivati, vedrà che non sempre, ma molto spesso, esse hanno contribuito a compromettere lo sviluppo economico. Pertanto dobbiamo essere più attenti nelle nostre considerazioni. L’idea presentata dal Commissario per l’industria e l’imprenditoria nelle proprie comunicazioni sull’industria, ovvero che dovremmo sempre valutare le nostre future decisioni a seconda che vadano a favore o a detrimento della competitività dell’industria europea, è estremamente saggia.</p>
    </intervention>
    <intervention id="3-082-000" speaker_id="28252" name="Richard Seeber" is_mep="True" mode="spoken">
      <p sl="de">Signora Presidente, è chiaro a tutti, qui in Parlamento, che più l’Europa cresce come un insieme unico, più gli accordi su questioni relative alla politica economica devono essere stretti. Pertanto, uno strumento come il semestre europeo è ragionevole, ma deve smettere di interferire con compiti che tradizionalmente spettano alle parti sociali, come la contrattazione delle retribuzioni e la trattativa per i contratti collettivi. Dobbiamo davvero porre dei limiti in tal senso. Non ha alcun senso che sia l’Europa a decidere a quanto dovrebbero ammontare gli stipendi nei singoli paesi. Dovremmo concentrarci di più sull’eliminazione degli ostacoli di mercato, in modo da permettere all’economia europea di fiorire. Mi riferisco a monopoli e oligopoli, ma anche alla barriere per l’accesso al mercato. Non bisognerebbe garantire particolari margini di profitto ad alcuni settori: è necessaria una maggiore competizione per permettere all’economia europea di sviluppare il proprio potenziale.</p>
      <p sl="de">All’Unione europea spetta altresì il compito di portare le nostre infrastrutture allo stato dell’arte. Mi riferisco a energia, trasporti e comunicazioni. L’Europa dovrebbe avere le risorse necessarie a tale scopo, soprattutto per poter superare le strozzature esistenti tra gli Stati membri. È opportuno valutare inoltre quali risorse possono essere messe a disposizione dell’Europa, il che significa avere una base chiara per le nostre risorse proprie. Invito a tal fine il Consiglio e gli Stati membri a dare finalmente all’Europa le risorse di cui necessita.</p>
      <p sl="de">Naturalmente questo discorso vale anche per istruzione, ricerca e sviluppo, settori in cui l’Europa ha un proprio ruolo da svolgere. Tuttavia, anche in questo caso, la questione delle risorse finanziarie è fondamentale.</p>
    </intervention>
    <intervention id="3-083-000" speaker_id="96831" name="Jutta Steinruck" is_mep="True" mode="spoken">
      <p sl="de">Signora Presidente, signor Commissario, onorevoli colleghi, la strategia Europa 2020 è molto importante, non solo per lo sviluppo della politica socioeconomica europea, ma anche di quelle nazionali. Dobbiamo far sì che questo documento non venga usato a sproposito, a livello europeo, per perseguire una politica di pulizia sociale in seno agli Stati membri. Sono estremamente sorpresa che, nell’analisi annuale della crescita, la Commissione proponga tagli agli stipendi e una riduzione della protezione sociale. Alcuni degli oratori che mi hanno preceduta ne hanno già parlato: l’impatto di una simile decisione sulla popolazione a livello locale sarà disastroso. Non è accettabile che i cittadini, i lavoratori, siano gli unici a sobbarcarsi i costi del consolidamento di bilancio.</p>
      <p sl="de">Anch’io vorrei invitare gli Stati membri a seguire soltanto gli orientamenti integrati nella redazione dei rispettivi programmi nazionali di riforma, in quanto essi permettono un equilibrio decisamente migliore tra protezione sociale e crescita economica. L’analisi annuale della crescita di ripropone i contratti a tempo indeterminato, come già accadeva nell’agenda per nuove competenze e nuovi posti di lavoro. Signor Commissario, abbiamo già discusso di questo argomento nel novembre 2010: i giovani non possono essere integrati nel mercato del lavoro affievolendo i diritti dei lavoratori dipendenti. L’esperienza, in Europa, ha dimostrato che questo approccio porta semplicemente a condizioni di lavoro precarie, senza creare nuovi posti di lavoro. Sono necessarie misure specifiche che aiutino le persone più a rischio e non iniziative faro che operino parallelamente anziché integrarsi a vicenda.</p>
    </intervention>
    <intervention id="3-084-000" speaker_id="96779" name="Danuta Maria Hübner" is_mep="True" mode="spoken">
      <p sl="en">Signora Presidente, la mia visione della realtà di oggi e di domani è che l’occupazione europea sarà sostenibile solo se si baserà su un’economia competitiva e non è un segreto che questo non sia uno dei nostri punti forti.</p>
      <p sl="en">Per riuscire a essere competitivi, in Europa, abbiamo bisogno di un processo di competitività istituzionalizzato. Dobbiamo individuare dei fattori di riuscita e capire come adattarli alla situazione. Abbiamo già a disposizione un ampio numero di strumenti legati alla competitività e, con un po’ di volontà politica, possiamo sfruttare una parte sostanziale del quadro istituzionale per avviare un processo di competitività guidato dalla Commissione sulla base del sistema comunitario.</p>
      <p sl="en">Mi riferisco in questo caso al semestre europeo e all’analisi della crescita, già citati prima, ma potrei parlare anche di squilibri e precisione, soprattutto nel quadro di valutazione, che dovrebbe comprendere anche fattori strutturali legati alla competitività. Vi è poi la strategia Europa 2020, che dovrebbe essere attuata con vigore fin da subito e non a partire dal 2013. Tutte le politiche dovrebbero contribuire a migliorare la competitività dell’economia europea. Dobbiamo metterci tutti al lavoro e isolare il cuore dell’Europa dal resto genererebbe semplicemente un’Europa divisa. È possibile creare un’occupazione stabile solo se l’Europa resta unita.</p>
      <p sl="en">Un’Europa divisa non sarà un’Europa competitiva.</p>
    </intervention>
    <intervention id="3-085-000" speaker_id="23819" name="Csaba Őry" is_mep="True" mode="spoken">
      <p sl="hu">Signora Presidente, vorrei ringraziarla per avermi concesso l’opportunità di prendere la parola sia in qualità di relatore sugli orientamenti per l’occupazione 2010 che di coordinatore del gruppo del Partito popolare europeo (Democratico cristiano). Plaudo alla proposta della Commissione, che mira a mantenere nel 2011 gli orientamenti per l’occupazione 2010. Siamo d’accordo e sosteniamo tale decisione, tuttavia il trattato di Lisbona richiede orientamenti annuali, pertanto dobbiamo registrare e controllare i cambiamenti, rimanere in contatto gli uni con gli altri (tra Commissione, Consiglio e Parlamento) e, naturalmente, apportare modifiche qualora necessario.</p>
      <p sl="hu">Per tale ragione raccomando che, nel riesame della strategia per il 2020 e durante i lavori nel corso del semestre europeo, gli orientamenti integrati per l’economia e l’occupazione fungano da guida. Se dovessero esserci delle differenze, ci prenderemo il disturbo di apportare degli emendamenti. Certamente potrebbero insorgere dei problemi. Recentemente ho appreso che, nella versione preliminare dei programmi nazionali di riforma, si è già verificato un certo slittamento rispetto agli impegni fissati per l’occupazione e invece di mirare all’obiettivo del 75 per cento, stiamo contemplando un impegno pari a circa il 72 per cento. Sono naturalmente necessarie ulteriori riflessioni in materia, in modo da evitare che si riproponga quanto avvenuto per la strategia di Lisbona: allora abbiamo assunto impegni eccessivi e alla fine siamo riusciti ad attuare troppo poco. Nondimeno, suggerirei di stilare alcuni principi di base.</p>
      <p sl="hu">Concordo circa la questione relativa a stipendi e pensioni. Non ci dovrebbe essere nessun intervento, bisognerebbe rispettare il principio di sussidiarietà e assumere impegni specifici a livello nazionale per quanto concerne gruppi speciali, come i giovani, i diversamente abili e le persone che hanno diversi svantaggi.</p>
      <a text="(L’oratore accetta di rispondere a un’interrogazione presentata con la procedura del cartellino blu ai sensi dell’articolo 148, paragrafo 8, del regolamento)"/>
    </intervention>
    <intervention id="3-086-000" speaker_id="96661" name="Krisztina Morvai" is_mep="True" mode="spoken">
      <p sl="hu">Signora Presidente, mi trovo costretta ancora una volta a porre un’interrogazione a un collega ungherese. Quando parla di sussidiarietà nel caso di stipendi e pensioni, intende che le entrate di lavoratori e pensionati in Ungheria e in altri paesi post-comunisti saranno coerentemente, continuamente e permanentemente ridotti rispetto a quelli dell’Europa occidentale? Perché sarebbe molto triste se dovessimo interpretare in questo modo le sue parole. Al momento la situazione è questa: un infermiere guadagna 70 000 fiorini al mese, mentre un insegnante ne guadagna 90 000 e i pensionati soffrono difficoltà legate alla sussistenza di base. Come dobbiamo interpretare questi fatti?</p>
    </intervention>
    <intervention id="3-087-000" speaker_id="23819" name="Csaba Őry" is_mep="True" mode="spoken">
      <p sl="hu">No, onorevole Morvai, questa non è l’interpretazione corretta, ma la questione delle pensioni dipende essenzialmente dai risultati economici. Dipende da quello che siamo in grado di produrre ed è su questa base che possiamo fornire pensioni adeguate. Stando così le cose, è la strategia che stiamo discutendo e che mira a rendere l’Europa competitiva, funzionale e di successo, ad offrire la possibilità di aumentare le pensioni anche in paesi che al momento si trovano ancora in una situazione meno favorevole. Non è possibile introdurre regole uniformi, ad ogni modo, perché al momento esistono differenze troppo grosse. Naturalmente, sarà necessario un approccio graduale anche in futuro.</p>
    </intervention>
    <intervention id="3-088-000" speaker_id="38596" name="Elisabeth Morin-Chartier" is_mep="True" mode="spoken">
      <p sl="fr">Signora Presidente, nel quadro della strategia Europa 2020, gli orientamenti per l’occupazione devono far fronte a tre grandi sfide.</p>
      <p sl="fr">La prima è uscire dalla crisi grazie alla ricerca, all’innovazione e alla competitività, al fine di garantire una ripresa economica reale, che ci permetta di assicurare quella sociale. La seconda sfida è sostituire un’intera generazione di lavoratori dipendenti che stanno andando in pensione. La terza, infine, è essere competitivi in un’economia globalizzata liberando le aziende da alcuni oneri fiscali che gravano su di esse e le danneggiano.</p>
      <p sl="fr">In tale contesto, dobbiamo concentrarci su tre categorie sociali particolarmente sensibili.</p>
      <p sl="fr">La prima sono i giovani: dobbiamo assolutamente contrastare l’abbandono scolastico prima di ottenere delle qualifiche, che li esclude per sempre dal mondo del lavoro. Dobbiamo favorire il loro ingresso nel mondo del lavoro e non solo attraverso contratti a tempo determinato e stage. È necessario lottare contro la disoccupazione giovanile, un male persistente che ha un impatto particolarmente nocivo in considerazione del fatto che la crisi ha colpito i giovani più duramente degli altri. La seconda categoria sono le donne, costrette a lavori precari e sottopagate. La terza sono i lavoratori più anziani, che dobbiamo mettere nelle condizioni di non abbandonare il mondo del lavoro. A questo scopo abbiamo degli strumenti europei – il Fondo sociale europeo anzitutto – e credo che dovremmo fare leva su di essi.</p>
    </intervention>
    <intervention id="3-089-000" speaker_id="23787" name="Czesław Adam Siekierski" is_mep="True" mode="spoken">
      <p sl="pl">Signora Presidente, è passato quasi un anno da quando la Commissione ha presentato la strategia Europa 2020. Non è stato un periodo facile per l’Europa. Gli Stati membri lottano ancora per affrontare gli strascichi della crisi. Le misure per attuare la nuova strategia sono state relegate in secondo piano. Gli ambiziosi piani di Europa 2020, che prevedono un innalzamento dei tassi di occupazione all’85 per cento, una riduzione del numero di persone sulla soglia di povertà pari al 20 per cento e un aumento degli investimenti nella ricerca pari al 3 per cento sembrano già a rischio, a meno di un anno dall’inizio dell’attuazione della strategia. Il tasso di disoccupazione in seno all’Unione europea al momento si attesta al 10 per cento e non vi sono ancora segni di cali significativi. Anzi, è vero il contrario: se l’Europa dovesse continuare a uscire dalla crisi con la lentezza attuale, la disoccupazione aumenterebbe ulteriormente, almeno nei prossimi anni. Tassi di occupazione ridotti creano condizioni favorevoli alla diffusione della povertà e della marginalizzazione sociale, come confermato dalla relazione dell’Eurobarometro di giugno 2010.</p>
    </intervention>
    <intervention id="3-090-000" speaker_id="96768" name="Enrique Guerrero Salom" is_mep="True" mode="spoken">
      <p sl="es">(Signora Presidente, guardando al 2020 e persino oltre, l’Unione europea corre l’autentico rischio sistemico di perdere la capacità di essere competitiva a causa dell’esistenza di grandi settori economici, sempre più tecnologici e potenti.</p>
      <p sl="es">Abbiamo bisogno di tale competitività: competere per crescere, crescere per creare occupazione, e creare occupazione per proteggere e tutelare il nostro modello sociale.</p>
      <p sl="es">L’unico prodotto di base indispensabile di cui disponiamo è la conoscenza. Dobbiamo utilizzarla per innovare, per adattarci ai cambiamenti e, soprattutto, per svolgere un ruolo primario in tale cambiamenti.</p>
      <p sl="es">Per questa ragione, dobbiamo investire molto di più nelle università, nell’istruzione, nella ricerca e nello sviluppo, per essere una potenza nel settore in cui ci è possibile esserlo: la conoscenza.</p>
    </intervention>
    <intervention id="3-091-000" speaker_id="96685" name="Riikka Manner" is_mep="True" mode="spoken">
      <p sl="fi">Signora Presidente, signor Commissario, gli obiettivi della strategia Europa 2020 sono positivi ed ambiziosi. Nel mio discorso vorrei concentrarmi soprattutto su quali sono i fattori pratici e gli strumenti che ci permettono di perseguire questi obiettivi fin dalle radici, cosa che abbiamo mancato di fare, ad esempio, con la strategia di Lisbona.</p>
      <p sl="fi">Anzitutto, abbiamo davvero bisogno di un’Europa unita e delle regioni europee. Dobbiamo poter individuare i fattori di successo e le potenziali competenze di ciascuna regione e, in buona parte, possiamo rispondere a tali necessità tramite la politica di coesione. Per poter creare nuovi posti di lavoro, attività innovative e, soprattutto, un’innovazione basata sulla pratica, necessitiamo di una politica di coesione che coinvolga l’intera Europa, in modo da attuare questi obiettivi nelle regioni. Naturalmente sono anche necessari finanziamenti e una politica di ricerca e sviluppo in questo settore, ma ritengo che la questione fondamentale sia una politica di coesione efficace.</p>
    </intervention>
    <intervention id="3-092-000" speaker_id="4466" name="Ilda Figueiredo" is_mep="True" mode="spoken">
      <p sl="pt">Signora Presidente, è deprecabile che i problemi sociali continuino a essere il parente povero delle politiche europee, che le conseguenze sociali delle politiche di bilancio, finanza e concorrenza siano sistematicamente minimizzate, insistendo su dogmi neoliberali, indifferenti ai quasi 25 milioni disoccupati, ai quasi 30 milioni di lavoratori precari e sottopagati, ai più di 85 milioni di persone in stato di povertà, mentre i guadagni dei gruppi economici e finanziari non cessano di crescere.</p>
      <p sl="pt">Per tale ragione, signora Presidente, trasmetto in questa sede le grida d’indignazione che varie organizzazioni sociali hanno espresso nell’agorà dei cittadini che il Parlamento europeo ha organizzato di recente a Bruxelles. È questo il motivo per l’indignazione di milioni di lavoratori, disoccupati, donne e giovani, che continuano a lottare contro simili politiche in tutta Europa.</p>
      <p sl="pt">È tempo di rompere con i patti di stabilità e crescita, di competitività e simili. Dobbiamo rispettare le persone e i lavoratori.</p>
    </intervention>
    <intervention id="3-093-000" speaker_id="97196" name="Oreste Rossi" is_mep="True" mode="spoken">
      <p sl="it">Signora Presidente, onorevoli colleghi, concordo sul fatto che il Parlamento, per essere in grado di proporre le migliori linee sulla politica per l’occupazione per il 2020, deve disporre di tempi adeguati. In un periodo di crisi come quello che stiamo vivendo in Europa, non possiamo non tenere in considerazione le necessità della nostra gente. È indispensabile prevedere aiuti alle famiglie, ai giovani in cerca d’occupazione e a chi, lungo il suo percorso lavorativo, resta senza lavoro.</p>
      <p sl="it">L’Europa deve avere il coraggio di fare delle scelte, garantendo il lavoro anzitutto ai propri cittadini e poi a quelli di paesi terzi, e creando un’interconnessione fra gli uffici preposti all’occupazione dei vari Stati membri in modo che tutti, in qualunque paese, possano sapere quali sono i lavori disponibili.</p>
      <p sl="it">Particolare attenzione va posta alla difesa delle frontiere per evitare un’invasione incontrollata di centinaia di migliaia di immigrati che, stante la situazione politica del Maghreb, stanno per invadere i nostri territori. Solo un’immigrazione controllata e limitata alle effettive disponibilità di posti di lavoro può permettere l’integrazione di cittadini di paesi terzi, evitando tensioni e discriminazioni a discapito di crescita economica e benessere sociale.</p>
    </intervention>
    <intervention id="3-094-000" speaker_id="96981" name="Franz Obermayr" is_mep="True" mode="spoken">
      <p sl="de">Signora Presidente, le aspettative sulla strategia in esame sono ampiamente divergenti. Mentre alcuni sono certi che questo documento sia solo fumo e che la strategia non valga neppure la carta su cui è stata scritta, assistiamo a scenari drammatici e reali che dobbiamo affrontare (mi riferisco alle misure per aumentare la flessibilità dei mercati del lavoro). Stanno portando verso l’Europa centrale orde di lavoratori poco qualificati e basso costo, con il risultato che gli stipendi precipitano.</p>
      <p sl="de">L’obiettivo stabilito nella strategia di far sì che le giovani generazioni godano, almeno per il 40 per cento, di titoli di istruzione superiore appare particolarmente semplicistico. Vorrei capire qual è lo scopo di una simile misura. Ci troviamo già in una situazione – basti pensare all’Italia – in cui è difficile trovare lavori adeguati per giovani laureati che, per sopravvivere, devono accettare lavori sottopagati. Per quale ragione dovremmo aver bisogno di un così elevato numero di laureati, quando non ci sono lavori adatti a loro? È vero che abbiamo bisogno di qualifiche più elevate, ma non otterremo questo risultato limitandoci ad attribuire titoli universitari al 40 per cento della popolazione. Non è questo il modo corretto di procedere.</p>
    </intervention>
    <intervention id="3-095-000" speaker_id="96903" name="Paulo Rangel" is_mep="True" mode="spoken">
      <p sl="pt">Signora Presidente, vorrei segnalare che, in un momento di grave crisi del debito sovrano e finanziario, è fondamentale puntare sullo sviluppo economico attraverso la crescita e le strategie volte a promuoverla e, soprattutto, disporre di una politica del lavoro. Credo che avere una politica del genere risolverà un problema non solo economico, ma anche sociale. È per questa ragione che vorrei lanciare un messaggio a una specifica categoria di lavoratori, che dobbiamo tenere in considerazione in seno alla strategia 2020.</p>
      <p sl="pt">Si è parlato a lungo dei giovani, anche stamane, tuttavia vi è una categoria di lavoratori, fondamentale dal punto di vista generazionale, che comprende persone che hanno superato i cinquant’anni e che pertanto sono prossimi al pensionamento. Se vogliamo alzare l’età pensionabile e creare una società più attiva, dobbiamo avere una strategia per i lavoratori precari e per quelli con più di 50 anni che si trovano in difficoltà.</p>
    </intervention>
    <intervention id="3-096-000" speaker_id="95281" name="Vasilica Viorica Dăncilă" is_mep="True" mode="spoken">
      <p sl="ro">Signora Presidente, la strategia Europa 2020 deve preparare la strada a un nuovo modello di crescita economica in Europa, promuovendo riforme strutturali coordinate a livello nazionale. Reputo che tali riforme siano fondamentali per ciascuno Stato membro, considerato l’alto tasso di disoccupazione giovanile. Dobbiamo aiutare al contempo le piccole e medie imprese a sviluppare appieno il proprio potenziale, in modo da creare nuovi posti di lavoro. Per l’Europa è importante anche inserire l’obiettivo sociale e la lotta contro la povertà nella lista di obiettivi dell’Unione europea per la crescita economica, perché raggiungere un simile traguardo contribuirà a preservare l’indipendenza economica dell’Unione.</p>
      <p sl="ro">Infine, ritengo che la strategia Europa 2020 debba essere accessibile ai cittadini europei, perché essi devono comprendere le responsabilità che gravano su tutti gli attori coinvolti nell’attuazione della strategia, come le autorità locali, regionali e nazionali, ai cui sforzi si aggiungono i contributi dei cittadini europei.</p>
    </intervention>
    <intervention id="3-097-000" speaker_id="101954" name="Jan Kozłowski" is_mep="True" mode="spoken">
      <p sl="pl">Signora Presidente, gli orientamenti per l’occupazione sono e dovrebbero essere considerati uno strumento fondamentale nel processo di governance economica, così come espresso nel progetto del semestre europeo. Tali orientamenti rappresentano le fondamenta su cui vengono delineati i programmi nazionali di riforma degli Stati membri ed è in base a questi ultimi che si determinerà il successo della strategia Europa 2020. Secondo il calendario, i programmi nazionali di riforma verranno ultimati entro aprile. Vorrei sottolineare l’importanza di coinvolgere i parlamenti nazionali, nonché le autorità regionali e locali nella redazione di tali programmi e, a questo proposito, vorrei citare anche il parere del comitato delle regioni. Modificare gli orientamenti in questo momento potrebbe compromettere l’intero processo. Desidero sottolineare l’importanza di un approccio orizzontale integrato nell’attuazione della strategia Europa 2020. Vorrei altresì ribadire la valenza degli strumenti della politica di coesione per questa strategia.</p>
    </intervention>
    <intervention id="3-098-000" speaker_id="23894" name="Anna Záborská" is_mep="True" mode="spoken">
      <p sl="sk">Signora Presidente, i quattro orientamenti del Consiglio per la politica del lavoro dovrebbero restare validi anche per il 2011. Gli orientamenti relativi al miglioramento delle qualifiche finirebbero probabilmente col venire attuati attraverso il principio della domanda e dell’offerta, anche senza un intervento da parte dello Stato.</p>
      <p sl="sk">Aumentare l’occupazione femminile, invece, richiede un intervento di questo tipo ma, prima di farlo, gli Stati membri dovrebbero riconoscere il lavoro che le donne svolgono nel prendersi cura dei propri figli e i vantaggi che questo porta al prodotto interno lordo. Non diamo altro lavoro a chi ne ha già abbastanza.</p>
      <p sl="sk">Lo Stato dovrebbe concentrarsi sulla lotta alla povertà e all’esclusione sociale, perché pochi possono sottrarsi alla morsa della povertà con le sole proprie forze.</p>
    </intervention>
    <intervention id="3-099-000" speaker_id="1985" name="Pervenche Berès" is_mep="True" mode="spoken" role="relatore">
      <p sl="fr">Signora Presidente, signor Commissario, forse potreste riferire al Presidente Barroso che avremmo voluto partecipasse a questa discussione, perché è la prima che verte sulle questioni legate all’analisi annuale della crescita, pietra miliare di questo semestre europeo che egli ha tanto voluto e che reputa essere un elemento chiave per far uscire l’Unione europea dalla crisi.</p>
      <p sl="fr">Forse potreste dirgli anche che, a queste condizioni, il Parlamento europeo non sarà un partner facile e che il pacchetto sulla governance economica richiede che la Commissione attribuisca maggiore importanza a quanto emergerà in Parlamento.</p>
      <p sl="fr">Infine, potreste riferirgli anche che l’attuazione del trattato di Lisbona – del trattato nel suo complesso e in particolare dell’articolo 9, che vi invita a trattare la questione sociale in modo orizzontale – non è, per noi, lettera morta. Ci aspettiamo che trattato di Lisbona sia attuato pienamente. Ci viene ripetuto continuamente che bisogna procedere a una minima revisione del trattato e che il suo potenziale deve essere sviluppato appieno. Per quanto concerne il potenziale dell’articolo 9, abbiamo talvolta l’impressione che l’analisi annuale della crescita gli volti le spalle.</p>
      <p sl="fr">Concludendo, vorrei dirvi cosa mi colpisce al termine di questa discussione. Si ha talvolta l’impressione che, anche dopo questa crisi, la Commissione europea continui a pensare secondo i “vecchi schemi”, nella convinzione che l’essenziale sia riformare il mercato del lavoro. Sappiamo bene che, nel modo di pensare predominante in seno alla Commissione – che lei certamente non condivide – quando si parla di riforme del mercato del lavoro si parla di flessibilità. Di flessibilità, sottolineo, non di flessicurezza.</p>
      <p sl="fr">Gli ultimi dieci anni, tuttavia, anche prima della crisi, ci hanno insegnato che questo modo di pensare, secondo cui basta che ci sia crescita per creare occupazione, non basta più. La vera sfida che si profila è quella dell’occupazione, sia per noi sia per i paesi che ci circondano.</p>
      <p sl="fr">Nondimeno, quando vedo la discussione svilupparsi attorno al concetto di competitività, vedo un dibattito che volta le spalle alla priorità dell’occupazione e questo mi preoccupa.</p>
    </intervention>
    <intervention id="3-100-000" speaker_id="photo_generic" name="László Andor" is_mep="True" mode="spoken">
      <p sl="en">membro della Commissione. − Signora Presidente, vorrei ringraziare gli onorevoli parlamentari per questa discussione davvero ricca, stimolante e fonte di ispirazione. Vorrei rispondere a tutte le questioni principali che sono state sollevate sotto forma di interrogazioni o di commenti e osservazioni sull’analisi annuale della crescita, sul semestre europeo e sulla strategia Europa 2020 in generale.</p>
      <p sl="en">La cosa più impotante è avere un’idea complessiva corretta sia sui documenti in esame che sulla situazione economica dell’Unione europea. La scomoda verità è che l’Europa sta vivendo una fase di ripresa. L’anno scorso si è già registrata una crescita economica in seno all’Unione, quantunque non in tutti i suoi Stati membri, ed è qui che si manifesta il secondo aspetto di questa scomoda verità. La nostra ripresa è estremamente fragile e disunita. La Commissione ha valutato molto attentamente la situazione e ha sviluppato le proprie politiche di conseguenza.</p>
      <p sl="en">Dobbiamo mantenere e rafforzare la crescita e dobbiamo affrontare l’attuale divisione. Questo non sarà possibile, tuttavia, senza far fronte alle debolezze che la crisi ha evidenziato in seno all’unione economica e monetaria, e per farlo svilupperemo ulteriormente l’architettura della governance economica e monetaria dell’Unione europea. È qui che insorgono le complicazioni e che le priorità rischiano di non essere riconosciute immediatamente da tutti.</p>
      <p sl="en">Per noi, la priorità è la crescita economica e tutte le altre politiche in questa fase sono al suo servizio. Dobbiamo potenziare la crescita e renderla più forte, ma per farlo serve una maggiore stabilità finanziaria, la quale a sua volta richiede un consolidamento fiscale. È inevitabile che, nei prossimi anni, il consolidamento rimanga in agenda nell’interesse della stabilizzazione e per coerenza con la tipologia di interventi ciclici che gli Stati membri hanno attuato negli ultimi anni contro la recessione.</p>
      <p sl="en">Abbiamo bisogno di un consolidamento intelligente che non mini la domanda in seno all’economia e che preservi l’integrità dell’economia comunitaria nel suo insieme. Dobbiamo imparare la lezione e l’apprendimento passa per la stabilizzazione dell’euro. Naturalmente potrei utilizzare espressioni più forti, in questo caso, ma atteniamoci a questa. Dobbiamo stabilizzare l’euro e l’unione economica e monetaria. La lezione condivisa è che, per farlo, dobbiamo rafforzare la base economica dell’Unione e del coordinamento politico a livello europeo.</p>
      <p sl="en">Permettetemi di fare una domanda su questo punto e di lasciarla aperta: è possibile rafforzare la base economica della governance senza uno sforzo collettivo sul piano delle retribuzioni e del coordinamento delle progressioni stipendiali in seno all’Unione europea? Quando dico questo e quando formuliamo suggerimenti in materia nell’analisi annuale della crescita, non significa che metteremmo in discussione l’importanza del dialogo sociale, anzi, è vero il contrario. Abbiamo lodato paesi con una tradizione ed una cultura di forte partenariato sociale. Riconosciamo che essi hanno risentito meno della crisi e, soprattutto, hanno subito perdite minori in termini di risorse umane. La disoccupazione è rimasta a livelli inferiori, in questi paesi. Siamo favorevoli al rafforzamento del dialogo sociale in altri Stati membri che hanno sofferto maggiormente e che hanno risposto alla crisi con minore flessibilità di paesi come la Germania, i Paesi Bassi o l’Austria.</p>
      <p sl="en">Abbiamo aumentato altresì il dialogo sociale a livello europeo. Recentemente abbiamo tenuto un dialogo macroeconomico con le parti sociali e, a marzo, ci sarà un forum sociale tripartito per incentivare il coordinamento e il dialogo con le parti sociali.</p>
      <p sl="en">Desidero respingere categoricamente l’idea che la Commissione faccia sempre le stesse cose. Nell’ultimo anno essa ha introdotto diverse nuove iniziative. Stiamo seguendo un’agenda rigorosa per il regolamento finanziario. Il lavoro del Commissario Barnier non dovrebbe essere sottovalutato.</p>
      <p sl="en">Nell’ambito della strategia Europa 2020, abbiamo ideato una nuova concezione di politica industriale a livello europeo, la quale porta decisamente a maggiori risultati in termini di competitività e sostenibilità dei posti di lavoro nell’Unione europea. Stiamo seguendo una serie di approcci innovativi per incentivare gli investimenti e trovare finanziamenti che li sostengano. Un gruppo di Commissari si è messo all’opera per sviluppare strumenti finanziari innovativi. Il primo esempio sarà uno schema per sostenere lo sviluppo delle reti energetiche in Europa, un elemento assolutamente necessario per sviluppare i mercati energetici e le relative infrastrutture di cui essi necessitano.</p>
      <p sl="en">Abbiamo lanciato lo strumento di microfinanza. Sono grato al Parlamento e al Consiglio per il consenso finale che lo scorso anno lo ha reso possibile. Proprio la scorsa settimana, nei Paesi Bassi, ho presenziato al lancio del primo strumento di microfinanza sostenuto dall’Unione europea e ve ne sono molti altri in corso di elaborazione, in modo da sostenere potenziali imprenditori, magari dopo un periodo di disoccupazione, come nel caso di donne che tornano a lavorare dopo la nascita dei figli o di persone con più di 50 o 60 anni, che hanno già lavorato e vogliono sperimentare una nuova forma di azienda.</p>
      <p sl="en">Quando discutiamo di politiche a sostegno dell’occupazione, ci concentriamo sulla definizione di obiettivi a elevato tasso occupazionale, ma anche sulle categorie che conoscono maggiori difficoltà, come abbiamo fatto qualche settimana fa, quando la Presidenza ungherese ha ospitato a Gödöllő il Consiglio “Occupazione, politica sociale, salute e consumatori”. Quando parlo di categorie più fragili, mi riferisco in particolare ai giovani.</p>
      <p sl="en">La disoccupazione giovanile è particolarmente drammatica in alcuni Stati membri. Ancora una volta dobbiamo essere consapevoli delle diversità. Per fortuna vi sono Stati in cui il tasso di disoccupazione giovanile è basso, ma la media europea è troppo elevata. In alcune nazioni come la Spagna e i paesi baltici i livelli raggiunti sono tragici. I governi sono stati allertati e c’è bisogno di un complesso pacchetto di politiche, dall’istruzione ai servizi di collocamento ad altri tipi di misure. Ma i giovani non sono gli unici a conoscere dei problemi. È’ vero che dobbiamo fare di più per l’occupazione dei lavoratori più anziani ed è per questa ragione che abbiamo dichiarato il 2012 Anno europeo dell’invecchiamento attivo.</p>
      <p sl="en">Per quanto attiene alle questioni istituzionali relative agli orientamenti per l’occupazione, che ritengo continuino ad essere il nostro fulcro, a fungere da guida e a fornirci sostanza, l’articolo 148 del trattato indica chiaramente il ruolo del Parlamento europeo in materia. Dobbiamo rinnovare gli orientamenti per l’occupazione, il che conferma che vogliamo che proseguano fino al 2014; non dovrebbero subire modifiche sostanziali, né essere relegati in secondo piano da analisi annuali della crescita. Gli orientamenti rappresentano una linea guida a lungo termine, mentre l’analisi della crescita è un esercizio annuale che ne tocca la sostanza. Naturalmente è vero che i programmi nazionali di riforma sono fondamentali e che la Commissione sta portando avanti la questione molto seriamente nel contesto della strategia Europa 2020. Il Parlamento sarà coinvolto nelle discussioni a vario titolo. Mi riferisco, in questo caso, ai negoziati per il quadro finanziario pluriennale. Anche il bilancio dell’Unione deve riflettere le priorità per il 2020 e noi terremo informato il Parlamento circa la preparazione del programma nazionale di riforma man mano che verranno sviluppate le raccomandazioni specifiche per paese.</p>
      <p sl="en">È naturale che in questa fase iniziale si nutrano preoccupazioni per il futuro di Europa 2020. In un certo senso, vi è un fantasma che le aleggia intorno, quello della strategia di Lisbona. In molteplici occasioni ho avuto modo di discutere, in quest’Aula, del perché noi crediamo che vi siano molte più possibilità che Europa 2020 abbia successo, grazie a un sistema più concentrato di obiettivi e anche di relazioni e attuazioni.</p>
      <p sl="en">Solo la Commissione può garantire che regni la coerenza tra queste iniziative. Abbiamo parecchia carne al fuoco e dobbiamo accertarci che, nel portare avanti le nostre politiche economiche, nessun elemento venga trascurato. La strategia Europa 2020, la governance economica, il mercato unico e la politica di coesione: nessuno di questi elementi deve essere danneggiato nel processo. Tutti devono essere perseguiti con forza, garantendo il coinvolgimento di tutti i 27 Stati membri. La Commissione, ovviamente, è contraria ad un’Europa a due velocità. Dobbiamo garantire che la ripresa disunita che stiamo vivendo non si trasformi in divisioni politiche nel prossimo futuro.</p>
    </intervention>
    <intervention id="3-101-000" speaker_id="photo_generic" name="János Martonyi" is_mep="True" mode="spoken">
      <p sl="en">Presidente in carica del Consiglio. − Signora Presidente, anzitutto vorrei ringraziare tutti per la discussione estremamente utile e costruttiva. Desidero esprimere un ringraziamento particolare all’onorevole Perez per l’eccellente relazione, nonché per le importanti osservazioni e le critiche fatte.</p>
      <p sl="en">Possiamo avere una diversa visione della realtà, come ha detto l’onorevole Hübner, sia per quanto concerne la crisi che per quel che riguarda la ripresa, ma ritengo che su un punto concordiamo tutti, ovvero che nessuno di noi è interessato a una ripresa economica che non porti occupazione. Stiamo cercando tutti di trovare un equilibrio tra consolidamento fiscale e crescita da un lato e creazione di posti di lavoro dall’altro. Di fatto, la disciplina fiscale e l’aumento dei livelli di occupazione dovrebbero procedere di pari passo.</p>
      <p sl="en">Più genericamente, in tema di questioni economiche, tutti noi sappiamo che ora abbiamo un approccio globale, un “pacchetto” ampio o Gesamtpaket , come dicono alcuni, molti elementi del quale sono stati menzionati pocanzi dal Commissario Andor. Per quanto concerne la Presidenza, vorrei sottolineare ancora una volta che dobbiamo concentrarci su due elementi dell’intero pacchetto. Uno di questi è sicuramente l’attuazione e l’applicazione del semestre europeo. Questa è la prima volta che esso viene applicato. Esso avrà un maggiore impatto sui successivi sviluppi del processo europeo di integrazione nel suo insieme.</p>
      <p sl="en">Desidero affrontare brevemente due questioni. La prima è che abbiamo dei tempi davvero stretti, perciò tutti devono rispettare le scadenze e bisogna assolutamente raggiungere gli obiettivi principali. Dobbiamo impegnarci al massimo delle nostre possibilità per garantire il rispetto delle scadenze generali, grazie ai contributi di ciascuno Stato membro, nei settori dell’occupazione, dell’innovazone e dell’energia.</p>
      <p sl="en">In materia di energia, permettetemi di riferire che il 4 febbraio si è tenuta una riunione estremamente proficua del Consiglio europeo. Per molti di noi essa ha rappresentato una svolta sia per la creazione del mercato integrato dell’energia che per l’efficienza energetica. In tale occasione sono state inoltre adottate importanti decisioni circa gli aspetti esterni della politica energetica comune.</p>
      <p sl="en">Infine, vorrei parlare della lotta contro la povertà e a favore dell’inclusione sociale. A tale proposito, vorrei congratularmi con il Parlamento per la risoluzione sull’integrazione dei rom che avete recentemente adottato. Desidero congratularmi e ringraziare in particolar modo l’onorevole Járóka, che ha svolto un ruolo decisivo nella preparazione della relazione e nell’adozione di questa risoluzione di estrema rilevanza, che sarà particolarmente utile per noi quando elaboreremo e ultimeremo la strategia quadro dell’Unione europea per l’integrazione dei rom.</p>
      <p sl="en">Il secondo elemento su cui ci dovremo concentrare sono i sei testi legislativi. A tale proposito vorrei rassicurare l’onorevole Goulard che non solo vogliamo dare ascolto al Parlamento, ma desideriamo e dobbiamo raggiungere un accordo con voi, come prevede il procedimento legislativo ordinario. Dovremo fare il possibile per accelerare tale processo e concluderlo positivamente entro il termine della Presidenza ungherese.</p>
      <p sl="en">Non voglio entrare nel merito degli altri elementi del pacchetto globale. Desidero soltanto sottolineare una cosa: il Consiglio vuole rispettare appieno il metodo comunitario. Non abbiamo riserve di sorta in merito. Come già detto più volte in precedenza, il trattato di Lisbona ha cambiato molte cose. Ci sono stati importanti spostamenti di competenze, lo sappiamo tutti, ma il trattato di Lisbona non ha cambiato il cuore della struttura europea, ovvero il metodo comunitario, e noi lo rispettiamo rigorosamente. Dobbiamo, com’è ovvio, rispettare sempre il trattato. Vorrei far notare che, se leggete attentamente le conclusioni del Consiglio europeo del 4 febbraio, troverete indicata la necessità che tutto avvenga nel rispetto del trattato.</p>
      <p sl="en">La mia ultima considerazione è molto breve e concerne le risorse economiche. Come ha segnalato l’onorevole Ek, le politiche necessitano di denaro e di finanziamenti. Non potrei essere più d’accordo. Sappiamo molto bene, tuttavia, che vi sono divergenze negli approcci da parte dei vari Stati membri. In questo momento vorrei sottolineare un’unica questione, dal punto di vista della Presidenza: suggeriamo caldamente di discutere anzitutto della sostanza e solo secondariamente di cifre, stanziamenti e risorse. Vi sarà una lunga discussione. Avremo utilissimi dibattiti orientativi sulla politica di coesione, sulla politica energetica, sull’agricoltura e via dicendo, ma come si suol dire,</p>
      <p sl="fr">non bisogna mettere il carro davanti ai buoi.</p>
      <p sl="en">Pertanto, tutto considerato, vorremmo davvero favorire tutte queste discussioni e giungere infine al dibattito reale, ovvero alla discussione finale sulle risorse. Ancora una volta, desidero congratularmi con tutti voi e ringraziarvi sentitamente per la guida che ci avete fornito.</p>
    </intervention>
    <intervention id="3-104-000" speaker_id="4482" is_mep="True" mode="spoken" role="Presidente">
      <p sl="unknown">Comunico di aver ricevuto sei proposte di risoluzione ai sensi dell’articolo 110, paragrafo 2, del regolamento su Europa 2020 e una proposta di risoluzione ai sensi dell’articolo 110, paragrafo 2, del regolamento sulle politiche degli Stati membri a favore dell’occupazione .</p>
      <p sl="unknown">La discussione è chiusa.</p>
      <p sl="unknown">La votazione si svolgerà domani, giovedì 17 febbraio, alle 12:00.</p>
    </intervention>
    <intervention id="3-105-000" speaker_id="33775" name="Jean-Pierre Audy" is_mep="True" mode="spoken">
      <p sl="fr">Signora Presidente, giustamente, il Ministro ha parlato di rispetto del trattato e ha sottolineato che il 4 febbraio si è riunito il Consiglio europeo. Vorrei sapere, ai sensi dell’articolo 15 del trattato sull’Unione europea, quando il Presidente del Consiglio europeo presenterà al Parlamento una relazione sulla riunione del 4 febbraio, dal momento che non credo che lo farà durante questa seduta.</p>
    </intervention>
    <intervention id="3-106-000" speaker_id="4482" is_mep="True" mode="spoken" role="Presidente">
      <p sl="unknown">Ne prendiamo nota. Grazie molte.</p>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="3-108-000" speaker_id="96823" name="Petru Constantin Luhan" is_mep="True" mode="written">
      <p sl="ro">Ribadisco l’importanza di sviluppare quanto prima tutti gli aspetti tecnici dell’iniziativa “Youth on the Move” (Gioventù in movimento). È fondamentale che i più di 100 milioni di giovani, che vivono nell’Unione europea, godano delle risorse necessarie e degli strumenti adeguati per poter dare il proprio contributo per il raggiungimento degli obiettivi prefissati per il 2020. Sono lieto che il regime di apprendimento permanente e l’inclusione dei giovani nello stesso siano coordinati sostanzialmente per promuovere una crescita intelligente e sostenibile e garantire una vita sana agli adulti di domani.</p>
      <p sl="ro">Fornire un’istruzione superiore di alta qualità e sostenere il coinvolgimento dei giovani nelle attività di ricerca e sviluppo può garantire il successo degli sforzi profusi per incentivare la competitività economica. Si possono sviluppare nuove attività, tenendo a mente il potenziale creativo costituito dai giovani. Ritengo, inoltre, che offrire opportunità di lavoro, parallelamente ad a una formazione di alta qualità, possa garantire maggiori opportunità di integrarsi nel mercato del lavoro. Per tale ragione, necessitiamo dei dettagli tecnici di questa iniziativa il prima possibile, in modo da avviare le attività necessarie a beneficiare al massimo di quest’anno, che è stato proclamato Anno europeo del volontariato.</p>
    </intervention>
    <intervention id="3-109-000" speaker_id="96789" name="Joanna Senyszyn" is_mep="True" mode="written">
      <p sl="pl">La qualità del capitale umano è di importanza decisiva per il successo della strategia Europa 2020. Il principio dell’integrazione di genere è fondamentale per il sistema di formazione professionale. È un requisito necessario se vogliamo che le donne beneficino di uno sviluppo professionale a lungo termine, che si adatti alle richieste del mercato del lavoro, se desideriamo sfruttare al meglio il loro potenziale e se vogliamo che il tasso di occupazione femminile aumenti, soprattutto nelle professioni tradizionalmente maschili, nei settori a bassa emissione di anidride carbonica e nelle posizioni decisionali di più alto livello. Invito ad adeguare la formazione professionale alle necessità delle donne e a una maggiore partecipazione femminile a questo tipo di formazione. Attualmente, essa non tiene conto delle diverse necessità delle donne e delle loro condizioni economiche e sociali, il che significa che per le donne è molto più difficile tornare a lavorare o accedere al mercato del lavoro di quanto lo sia per gli uomini.</p>
      <p sl="pl">Per funzionare in modo efficace, il sistema di formazione professionale deve essere ampio, ossia deve tener conto dell’esperienza, della fase della vita e delle molteplici necessità delle donne in materia di istruzione, anche per quanto concerne le necessità specifiche delle donne diversamente abili, anziane, indigenti o immigrate, per citare alcuni esempi. Poter accedere in modo flessibile e abbordabile a una formazione di alta qualità dovrebbe essere una priorità. Anche gli incentivi per i datori di lavoro dovrebbero svolgere un ruolo significativo in tal senso, in quanto questo faciliterebbe l’organizzazione di corsi di formazione per le donne che lavorano in piccole e medie imprese oppure a casa. Per raggiungere gli obiettivi della strategia Europa 2020, sarà necessario collegare più da vicino la formazione professionale alle richieste del mercato del lavoro, in modo da creare nuove opportunità formative per le donne nei settori delle scienze, della matematica e della tecnologia.</p>
    </intervention>
    <intervention id="3-110-000" speaker_id="38595" name="Rovana Plumb" is_mep="True" mode="written">
      <p sl="en">La strategia Europa 2020 dovrebbe aiutare l’Europa a riprendersi dalla crisi e uscirne più forte, tramite l’occupazione e una crescita intelligente, sostenibile ed inclusiva, che si basi su cinque obiettivi europei essenziali per la promozione dell’occupazione. Disporre di un sistema solido di protezione sociale, investire in politiche attive per il mercato del lavoro e garantire opportunità di istruzione e formazione per tutti sono elementi fondamentali per ridurre la disoccupazione e prevenire l’esclusione a lungo termine. Non è possibile applicare la flessicurezza in quegli Stati membri che presentano scarse possibilità di rafforzare i sistemi di protezione sociale a causa delle restrizioni di bilancio e degli squilibri macroeconomici, come nel caso della Romania, e personalmente ritengo che, per ridurre la segmentazione del mercato del lavoro, si debba fornire un’adeguata sicurezza ai lavoratori in tutte le forme di contratto. Qualunque riforma del mercato del lavoro deve essere condizionata al raggiungimento di un elevato consenso sociale per mezzo di accordi tra le parti sociali a livello sia nazionale che comunitario. È fondamentale disporre di un’agenda legislativa per ridurre il divario salariale esistente tra uomini e donne di un punto percentuale all’anno, in modo da raggiungere l’obiettivo della riduzione del 10 per cento entro il 2020. La strategia Europa 2020 dovrebbe comprendere un obiettivo di riduzione della povertà tra le donne in seno all’Unione europea, perché il 17 per cento di esse è classificato come indigente ed è composto per la maggior parte di ragazze madri, immigrate ed anziane.</p>
    </intervention>
    <intervention id="3-111-000" speaker_id="36281" name="Silvia-Adriana Ţicău" is_mep="True" mode="written">
      <p sl="ro">La strategia Europa 2020 deve essere sostenuta dal quadro finanziario per il periodo 2014-2020. I trasporti, l’energia e le comunicazioni costituiscono la spina dorsale dell’economia europea. Investire in questi settori creerà occupazione e assicurerà sviluppo sociale ed economico. La politica industriale dell’Unione è un elemento chiave della strategia Europa 2020. La crescita industriale e la creazione di posti di lavoro in tutta l’Unione garantiranno che questa possa essere concorrenziale su scala globale.</p>
      <p sl="ro">Negli ultimi decenni, la produzione industriale si è spostata verso paesi terzi con bassi costi di produzione, a seguito della costante ricerca di maggiori profitti da parte delle aziende europee, a costo della perdita di posti di lavoro in seno all’Unione europea. Una politica di coesione forte, finanziata in modo adeguato e diretta a tutte le regioni europee, deve rappresentare un ulteriore elemento chiave della strategia Europa 2020. Questo approccio orizzontale è un prerequisito per riuscire a raggiungere gli obiettivi proposti nel quadro della strategia Europa 2020, nonché una coesione sociale, economica e territoriale. Ne è un esempio la strategia dell’Unione europea per la regione del Danubio, la quale contribuirà alla prosperità e allo sviluppo economico e sociale di quest’area, garantendone al contempo la sicurezza. Considerato che la principale preoccupazione dei cittadini europei è ancora legata alla sicurezza del posto di lavoro, ritengo che la strategia Europa 2020 potrà avere successo solo se l’Europa sociale diverrà una realtà.</p>
    </intervention>
    <intervention id="3-112-000" speaker_id="97125" name="Frédéric Daerden" is_mep="True" mode="written">
      <p sl="fr">La strategia Europa 2020 è ambiziosa, soprattutto in materia di occupazione, e prevede, per la sua realizzazione, l’attuazione degli orientamenti per l’occupazione. Tali obiettivi sono fondamentali, soprattutto per permettere il finanziamento delle pensioni e per costruire un modello sociale europeo basato sul benessere. Gli elementi che potrebbero fungere da base per questo modello sociale sono stati rimessi in discussione dal Cancelliere Merkel e dal Presidente Sarkozy. Tra le proposte del patto di competitività compare l’abolizione dell’indicizzazione automatica delle retribuzioni all’inflazione, sostenendo che, in tal modo si potrebbe aumentare la competitività e, di conseguenza, l’occupazione. Non vi è nulla che dimostri che quanto detto si verificherà sistematicamente. Abolire l’indicizzazione automatica potrebbe, in alcuni casi, creare addirittura fenomeni di accelerazione dell’inflazione, risultato che nessuno auspica. Esistono molti altri modi di lottare per l’occupazione, come gli investimenti strategici o la formazione in settori del futuro. L’indicizzazione delle retribuzioni e delle prestazioni sociali è uno strumento che alcuni paesi hanno saggiamente adottato per ridurre il rischio di povertà dei lavoratori, un fenomeno in aumento in Europa. In tal modo è possibile pertanto raggiungere un altro obiettivo che l’Unione europea si è posta per il 2020:, ovvero 20 milioni di poveri in meno.</p>
    </intervention>
    <intervention id="3-113-000" speaker_id="96706" name="João Ferreira" is_mep="True" mode="written">
      <p sl="pt">La strategia Europa 2020 sta rivelando i suoi veri obiettivi. L’ultimo Consiglio europeo l’ha confermato: maggiori liberalizzazioni, spostamento del mercato verso nuovi settori, flessibilità del mercato del lavoro e attacchi senza precedenti alle retribuzioni e ai diritti sociali. Gli strumenti per l’attuazione di quest’agenda sono stati definiti: la cosiddetta “governance economica” e il recente “patto di competitività” franco-tedesco. In pratica, si vuole generalizzare e imporre come una regola quanto l’Unione europea e il Fondo monetario internazionale stanno applicando in vari Stati membri sotto il cappello dei cosiddetti piani di aiuto, con conseguenze devastanti sul piano economico e sociale. L’attuazione delle misure proposte nasconderebbe le cause reali della difficile situazione sociale ed economica di paesi come il Portogallo. Peggio ancora, sortirebbe conseguenze particolarmente gravi per questi paesi e per le condizioni di vita dei loro cittadini. Ci troviamo ad affrontare un gravissimo attacco ai diritti dei lavoratori e dei cittadini europei, che assume i contorni di una crociata contro i diritti sociali e il diritto all’occupazione, che vengono ridotti per mezzo di attacchi agli stipendi, dell’innalzamento dell’età pensionabile e dell’abolizione delle restrizioni alla libera circolazione dei lavoratori in seno all’Unione europea, fattori che potrebbero portare alla svalutazione della forza lavoro europea e persino a una maggiore flessibilità del diritto del lavoro.</p>
    </intervention>
    <intervention id="3-114-000" speaker_id="96781" name="Danuta Jazłowiecka" is_mep="True" mode="written">
      <p sl="pl">È passato un anno dall’adozione della nuova strategia Europa 2020 ed è giunto il momento di trarre le prime conclusioni. La strategia è stata accolta con un certo scetticismo, il che è comprensibile, se si considera l’assoluto fallimento della strategia di Lisbona. Molti hanno previsto che anche questa strategia rimarrà lettera morta, un documento pieno di obiettivi nobili quanto irrealistici. Nessuno di noi può aver dimenticato l’obiettivo fondamentale della strategia di Lisbona, ossia che entro il 2010 l’Unione sarebbe dovuta diventare l’economia più competitiva del mondo, mentre adesso a che punto siamo? La grande crisi economica e le crisi di bilancio della zona euro hanno costretto l’Unione europea a lottare per la sopravvivenza, invece che acquisire una posizione di leader economico mondiale.</p>
      <p sl="pl">Anche la strategia Europa 2020 è destinata a fallire? Vi sono buone ragioni per crederlo. Invece di pensare a come creare un’economia basata sulla conoscenza e sull’innovazione o a come ridurre l’esclusione sociale, discutiamo di quanto saranno limitati i finanziamenti in seno al bilancio comunitario. Sta diventando sempre più evidente che manca la volontà politica di dare un seguito concreto alla strategia proposta dalla Commissione. Pare che, ancora una volta, il tema di un progetto a lungo termine per lo sviluppo dell’Unione europea sia stato oscurato da problemi più imminenti. Per permettere alla Comunità di mantenere il proprio posto in seno all’economia mondiale, di competere non sono con gli Stati Uniti e la Cina, ma anche con il Brasile e l’India, essa deve prefissarsi degli obiettivi a lungo termine e lavorare costantemente in questa direzione. Abbiamo già un piano, ora dobbiamo solo far sì che esso venga attuato con coerenza.</p>
    </intervention>
    <intervention id="3-115-000" speaker_id="96829" name="Ádám Kósa" is_mep="True" mode="written">
      <p sl="hu">La strategia Europa 2020 non solo ha puntato più in là rispetto a quanto avesse fatto la strategia di Lisbona all’atto della sua definizione, ma ha dovuto essere specificatamente adeguata al nuovo periodo di crisi; adesso, inoltre, deve riflettere sul periodo di governance economica e sul salvataggio dell’euro. I nuovi Stati membri devono altresì accertarsi di mantenere un adeguato margine di manovra e un livello di competitività sufficiente per risolvere i problemi strutturali e occupazionali sempre più gravi che hanno ereditato al termine dei cambiamenti di regime politico che hanno interessato i paesi dell’est europeo. Decisioni errate e gravi negligenze governative del passato ci impongono di prestare attenzione alla situazione che vivono le famiglie: il mercato del lavoro non è composto solo da datori di lavoro e dipendenti, ma anche da famiglie plurigenerazionali che mantengono rapporti più o meno stretti. È questo il fondamento della società nonché la chiave del suo futuro. Una maggiore cooperazione tra le generazioni potrebbe, di per sé, fornire un notevole impulso all’occupazione, ad esempio dando lavoro alle giovani madri, aiutando le persone diversamente abili a trovare un’attività e mantenendo attive le persone anziane, anche nel settore civile. Una pianificazione comune, come quella dell’edilizia a scopi abitativi, potrebbe contribuire a evitare ai singoli cittadini e alle famiglie crisi per debiti e bancarotte, tali da obbligare intere famiglie ad entrare nell’economia sommersa a causa degli elevati pagamenti rateali. Questo vecchio modo di procedere non è più praticabile. Saranno necessari nuovi approcci, perché le vecchie formule non bastano più e anche l’Unione europea deve rendersene conto. L’Unione deve sostenere soluzioni che al momento possono sembrare non convenzionali.</p>
    </intervention>
    <intervention id="3-116-000" speaker_id="23805" name="Zita Gurmai" is_mep="True" mode="written">
      <p sl="en">La strategia Europa 2020 è uno dei progetti più importanti che abbiamo creato, eppure non vi è alcuna garanzia che avrà successo. Dovremmo aggiungere la parità di genere tra tutti i nostri obiettivi, nelle iniziative faro e nelle riforme nazionali. Le donne dovrebbero essere prese in considerazione in tutti i settori politici. Il metodo di coordinamento aperto è uno strumento debole per raggiungere obiettivi comuni, pertanto potremo avere dei risultati solo a fronte di un impegno concreto.</p>
      <p sl="en">Gli obiettivi occupazionali della strategia Europa 2020 invitano a un aumento dell’occupazione femminile che, assieme alla conciliazione dell’attività lavorativa con quella familiare e all’eliminazione degli stereotipi di genere nel mercato del lavoro, rappresenta un obiettivo imprescindibile. Dobbiamo coinvolgere più donne nella formazione professionale, nelle scienze e nei campi dell’istruzione che finora sono stati considerati “maschili”. Dobbiamo porre fine all’esclusione dal mercato del lavoro in base al genere, soprattutto per quanto attiene ai nuovi lavori verdi.</p>
      <p sl="en">Inserire pienamente le donne nel mercato del lavoro è un modo per porre fine alla crisi demografica. Tutti gli studi condotti dimostrano che, se forniamo loro un lavoro sicuro e decente ed i mezzi per conciliare il lavoro con la vita familiare e se riusciamo a coinvolgere maggiormente gli uomini nei compiti domestici, allora le donne saranno maggiormente disposte ad avere figli.</p>
    </intervention>
    <intervention id="3-117-000" speaker_id="96785" name="Lena Kolarska-Bobińska" is_mep="True" mode="written">
      <p sl="en">La strategia Europa 2020 tratta di crescita economica e di occupazione. Dobbiamo ricordare che un sistema energetico intelligente rappresenta il futuro sia in termini di ambiente che di occupazione. Un sistema simile ci permetterebbe di scindere la crescita economica dal consumo di energia e, in questo modo, saremmo in grado di produrre di più mantenendo inalterati o addirittura riducendo i consumi di energia e di creare migliaia di posti di lavoro che non possono essere esternalizzati. Dobbiamo assicurarci che l’energia intelligente non rimanga un sogno. Oggi stiamo costruendo un’infrastruttura energetica completamente nuova in Europa e dobbiamo far sì che, in tal modo, si riduca il divario tra Europa occidentale e orientale in termini di lavori sostenibili. Un’Europa a due velocità in materia di energia non risolverà il problema della penuria o dell’inefficienza energetiche. Dovremmo dare una mano a quelle regioni che sono rimaste indietro, anche se non è facile, nella realtà economica moderna. Abbiamo bisogno di un sistema energetico intelligente per tutti i cittadini europei contemporaneamente. Dobbiamo evitare un sistema parcellare in cui alcuni cittadini vedono il futuro cinquant’anni dopo gli altri. In parole semplici, abbiamo bisogno di posti di lavoro legati all’energia intelligente per tutti gli europei, non solo per quelli che li avrebbero avuti anche senza l’Europa.</p>
    </intervention>
    <intervention id="3-117-002" speaker_id="96999" name="Alexander Mirsky" is_mep="True" mode="written">
      <p sl="en">Subito dopo l’adesione della Lettonia all’Unione europea, il governo lettone ha deciso che, per l’allocazione delle risorse provenienti dai fondi comunitari, bastava dichiarare che la Lettonia era composta da un’unica regione (la Polonia, ad esempio, è divisa in 16 regioni).</p>
      <p sl="en">Il risultato è che una delle quattro regioni di questo paese, il Latgale, rimane tra le più vulnerabili. L’attuazione dei fondi in quest’area è molto meno efficiente che nella Lettonia nel suo insieme. Questa situazione si riflette sul mercato del lavoro del Latgale. Mentre il tasso di disoccupazione nella capitale del paese (Riga) è pari all’8-9 per cento, nel Latgale sale al 20-25 per cento. I programmi di occupazione europei non sono accessibili per gli abitanti di cittadine come Livani, Preili, Kraslava, Ludza, Aglona e Dagda.</p>
      <p sl="en">Invece di risolvere la questione relativa all’organizzazione e allo stimolo della produzione del Latgale, il governo lettone continua ad aumentare le tasse, causando la bancarotta di numerose piccole e medie imprese. Per evitare tensioni sociali, gli abitanti del Latgale ricevono un contentino pari a 100 LVL al mese.</p>
      <p sl="en">La politica comune del governo lettone ha portato all’emigrazione di più di 150 000 lavoratori. Invito la Commissione europea a intervenire con urgenza per fronteggiare questa situazione. Dobbiamo elaborare un quadro occupazionale per regioni periferiche dell’Unione europea, come il Latgale.</p>
    </intervention>
    <intervention id="3-118-500" speaker_id="photo_generic" is_mep="True" mode="spoken" role="Presidente">
      <p sl="unknown">L’ordine del giorno reca il turno di votazioni.</p>
      <a text="(Per i risultati della votazione: vedasi processo verbale)"/>
    </intervention>
  </section>
  <section id="creitem6" title="6. Turno di votazioni">
    <intervention id="3-120-000" speaker_id="photo_generic" is_mep="True" mode="spoken" role="Presidente">
      <p sl="unknown">L’ordine del giorno reca la relazione di Marisa Matias, a nome della commissione per l’ambiente, la sanità pubblica e la sicurezza alimentare, sulla proposta di direttiva del Parlamento europeo e del Consiglio che modifica la direttiva 2001/83/CE per quanto concerne la prevenzione dell’ingresso nella filiera farmaceutica legale di medicinali falsificati sotto i profili dell’identità, della storia o dell’origine (COM(2008)0668 – C6-0513/2008 – 2008/0261(COD) .</p>
    </intervention>
  </section>
  <section id="creitem7" title="6.1. Medicinali falsificati (A7-0148/2010, Marisa Matias) (votazione)"/>
  <section id="creitem8" title="6.2. Aspetti pratici della revisione degli strumenti UE per sostenere il finanziamento delle PMI nel prossimo periodo di programmazione (B7-0096/2011&#10;) (votazione)"/>
  <section id="creitem9" title="6.3. Sistemi pensionistici adeguati, sostenibili e sicuri in Europa (A7-0025/2011, Ria Oomen-Ruijten) (votazione)"/>
  <section id="creitem10" title="6.4. Relazione 2010 sui progressi realizzati dalla Croazia (B7-0094/2011&#10;) (votazione)">
    <intervention id="3-126-000" speaker_id="96662" name="Franziska Katharina Brantner" is_mep="True" mode="spoken">
      <p sl="en">Signor Presidente, per quanto attiene ai due prossimi emendamenti, ritiro il nostro emendamento n. 8.</p>
      <p sl="en">Di contro, come discusso con l’onorevole Swoboda, il relatore, e i con i relatori ombra, presentiamo un emendamento orale all’emendamento n. 7 che reca “Al fine di far fronte alle restanti carenze dell’azione penale nazionale contro i crimini di guerra …”. Il testo poi continuerebbe con le parole dell’emendamento n. 7 presentato dall’onorevole Swoboda.</p>
    </intervention>
  </section>
  <section id="creitem11" title="7. Dichiarazioni di voto">
    <intervention id="3-131-000" speaker_id="96816" name="Giovanni La Via" is_mep="True" mode="spoken">
      <p sl="it">Sono a favore del compromesso raggiunto sulla proposta di direttiva perché, nonostante qualche punto problematico, ritengo sia un buon testo che tutela il paziente dai grandi pericoli conseguenti all'assunzione di farmaci falsificati. Negli anni abbiamo visto crescere a dismisura il numero di medicinali falsificati, e le stime più recenti ci indicano circa un milione e mezzo di farmaci venduti in modo illegale in Europa, soprattutto via Internet.</p>
      <p sl="it">Questi dati costituiscono una grave minaccia non solo per i pazienti, ma anche per i produttori europei. In gioco infatti c'è la protezione della salute pubblica, nonché la tutela dei consumatori, ai quali bisogna garantire delle stringenti misure di sicurezza e delle sanzioni efficaci da parte degli Stati membri. Con il voto odierno si introdurranno norme efficaci e flessibili e ci si occuperà anche di lotta alla criminalità organizzata.</p>
      <p sl="it">Per comprendere la necessità di sicurezza che investe il settore, basti pensare che nel 2008 sono stati sequestrati circa 34 milioni di farmaci illegali. Forse sarebbe servito un po' di coraggio in più in merito alla tracciabilità dei farmaci e dei principi attivi provenienti da paesi terzi: ma quella compiuta oggi resta comunque una tappa importante.</p>
    </intervention>
    <intervention id="3-132-000" speaker_id="4462" name="Clemente Mastella" is_mep="True" mode="spoken">
      <p sl="it">Signor Presidente, la proposta della Commissione relativa alla prevenzione dell'ingresso nella filiera farmaceutica di medicinali falsificati mette in risalto una preoccupazione che sta diventando una priorità per tutti i cittadini europei: la qualità e la sicurezza dei medicinali di cui facciamo quotidianamente uso.</p>
      <p sl="it">Occorre dunque impostare una nuova strategia europea, volta a contrastare il dilagante fenomeno della diffusione di medicinali falsificati, con il duplice scopo di poter rispondere a questa crescente minaccia per la salute pubblica e di poter assicurare l'incolumità di tutti i pazienti.</p>
      <p sl="it">Gli ultimi rapporti al riguardo hanno infatti registrato una vera e propria impennata dei sequestri di medicinali falsificati alla dogana, nonché una sempre crescente, e pertanto pericolosissima, tendenza a falsificare non solo i medicinali cosiddetti di conforto ma anche i farmaci salvavita, compresi i medicinali per la cura del cancro, delle malattie cardiache, dei disturbi psichiatrici e delle infezioni.</p>
    </intervention>
    <intervention id="3-133-000" speaker_id="28422" name="Alfredo Antoniozzi" is_mep="True" mode="spoken">
      <p sl="it">Signor Presidente, l'aumento dei medicinali falsificati sequestrati lungo le frontiere dell'Unione europea nel 2007 è stato pari al 384 percento rispetto al 2005. Abbiamo assistito inoltre a un incremento della tendenza a falsificare anche i farmaci salvavita, compresi i medicinali per la cura del cancro e delle malattie cardiache, dei disturbi psichiatrici e delle infezioni.</p>
      <p sl="it">Questi dati descrivono uno scenario allarmante, nel quale i pazienti rischiano di andare incontro a situazioni quali il fallimento terapeutico, mettendo in pericolo la propria salute e, in alcuni casi, la propria vita. Accolgo con favore la proposta della Commissione. Tuttavia, la relazione della collega Matias mette correttamente in luce quelli che sono gli aspetti negativi e i punti sui quali non possiamo astenerci dal dare certezza ai nostri cittadini.</p>
      <p sl="it">In particolare, vorrei sottolineare che la proposta della Commissione non fornisce risposte esaurienti sulla natura e sulle caratteristiche di un medicinale falsificato, di un principio attivo o di un eccipiente, così come sulle definizioni riguardanti i diversi soggetti operanti nella filiera farmaceutica, di cui vanno chiariti ruoli e responsabilità.</p>
      <p sl="it">Le sanzioni della proposta della Commissione non sono adeguate, ma soprattutto essa non tiene conto della vendita di farmaci su Internet, uno dei principali canali d'ingresso per i medicinali falsificati del mercato europeo.</p>
    </intervention>
    <intervention id="3-134-000" speaker_id="41007" name="Iva Zanicchi" is_mep="True" mode="spoken">
      <p sl="it">Signor Presidente, ho espresso voto favorevole al testo della collega Matias poiché l'immissione di medicinali falsificati nelle filiere legali rappresenta una minaccia per l'intero sistema farmaceutico europeo, in quanto mina la certezza che i cittadini ripongono nella qualità dei medicinali in vendita nelle farmacie e negli altri luoghi di distribuzione legale.</p>
      <p sl="it">È importante porre un freno al fenomeno in graduale crescita dei medicinali falsificati in tutti i paesi europei, e ciò per tutelare e garantire la salute dei nostri cittadini. I principi attivi contenuti in un farmaco falsificato possono essere infatti di qualità inferiore alla norma, completamente assenti, oppure presenti in un dosaggio sbagliato.</p>
    </intervention>
    <intervention id="3-135-000" speaker_id="96819" name="Licia Ronzulli" is_mep="True" mode="spoken">
      <p sl="it">Signor Presidente, i dati ufficiali parlano chiaro: l'1 percento dei medicinali venduti legalmente nell'Unione europea è contraffatto. Come se non bastasse, le più recenti indagini dimostrano che il fenomeno è in costante crescita e le sue proporzioni hanno ormai superato il livello di guardia.</p>
      <p sl="it">Come ha già sottolineato l'onorevole Antoniozzi, la contraffazione dei farmaci salvavita è particolarmente redditizia, quando la produzione avviene in India o in Cina spacciandola poi per produzione europea. La pericolosità di questa sostanze è inaudita e può mettere a repentaglio la vita di coloro che ne fanno uso per scopi terapeutici.</p>
      <p sl="it">Ho votato a favore della relazione per dire NO al Far West delle vendite online , il canale d'ingresso preferenziale che permette a questi veleni di introdursi illegalmente nel mercato farmaceutico dell'Unione europea. Con l'adozione di questo documento, il Parlamento potrà finalmente far sentire la propria voce, dotandosi degli strumenti necessari per trovare e punire questi veri e propri spacciatori, criminali senza scrupoli, che si stanno arricchendo da troppo tempo sulla pelle di persone malate.</p>
    </intervention>
    <intervention id="3-136-000" speaker_id="21818" name="Paolo Bartolozzi" is_mep="True" mode="spoken">
      <p sl="it">Signor Presidente, quello dei medicinali falsificati è un problema che sta avendo un'incidenza sempre più ampia a livello internazionale e comunitario, sia per l'incremento del numero dei casi che per l'aumento del perfezionamento degli stessi. È a queste sfide che la relazione dell'onorevole Matias – frutto di lunghe e laboriosi negoziati – vorrebbe rispondere.</p>
      <p sl="it">Tale relazione, alla quale abbiamo espresso il nostro sostegno, ha definito un quadro normativo che, partendo da definizioni più precise e dettagliate, ha preso in considerazione tutti gli attori, i momenti e le dimensioni della filiera farmaceutica – sicurezza, tracciabilità, obblighi per la catena di distribuzione – ottenendo un buon compromesso.</p>
      <p sl="it">Sono questi alcuni degli aspetti sui quali bisogna cercare di operare per raggiungere il principale obiettivo di stabilire norme più rigorose, per scongiurare l'ingresso dei medicinali falsificati, giungendo a un positivo e più completo impianto normativo in grado di salvaguardare la salute dei cittadini, ponendoli al riparo dal rischio di gravi conseguenze.</p>
    </intervention>
    <intervention id="3-137-000" speaker_id="23873" name="Sergej Kozlík" is_mep="True" mode="spoken">
      <p sl="sk">Signor Presidente, si stima che oggi nell’Unione europea circa l’uno per cento del totale dei medicinali forniti legalmente ai pazienti attraverso i canali farmaceutici sia contraffatto, e tale percentuale è in costante aumento. Si tratta della salute delle persone: i medicinali falsificati possono avere effetti diversi rispetto a quelli dei farmaci prescritti dal medico e possono costituire anche un rischio per la salute.</p>
      <p sl="sk">La contraffazione è un reato per il quale devono essere previste sanzioni specifiche. La nuova normativa, che appoggio, introduce sia maggiori elementi di sicurezza, sia sanzioni per i contraffattori, ed elabora un sistema di controllo che migliora l’identificazione dei farmaci in modo che, in futuro, si possa tracciare il flusso dei medicinali lungo l’intera filiera, dal produttore al consumatore.</p>
      <p sl="sk">Il nuovo quadro regolamentare disciplina anche la vendita di medicinali su Internet, che costituisce uno dei metodi più diffusi per far entrare i medicinali falsificati nei mercati dell’Unione europea.</p>
    </intervention>
    <intervention id="3-138-000" speaker_id="96652" name="Alajos Mészáros" is_mep="True" mode="spoken">
      <p sl="hu">Signor Presidente, anche io ho appoggiato con piacere la relazione in esame giacché, come hanno ricordato più volte i miei onorevoli colleghi, le stime dell’OMS mostrano che all’interno degli Stati membri dell’Unione europea circolano grandi quantità di medicinali falsificati e il numero è in continuo aumento. Dobbiamo, pertanto, fare tutto il possibile per impedire che i medicinali falsificati entrino nella filiera farmaceutica. Sebbene ciò non costituisca una minaccia per l’intera industria farmaceutica, pregiudica tuttavia la fiducia dei cittadini nelle farmacie, per non parlare del fatto che i medicinali falsificati possono contenere principi attivi non conformi agli standard. Si stima che entro il 2020 le confezioni di medicinali falsificati potrebbero raggiungere i 42 milioni, esponendo l’economia europea a un rischio notevole.</p>
      <p sl="hu">Il settore farmaceutico europeo realizza un volume d’affari totale pari a oltre 170 miliardi di euro l’anno: dobbiamo contrastare la concorrenza sleale dei produttori stranieri che immettono sul mercato medicinali dei quali non è possibile controllare il processo produttivo. Inoltre, ritengo sia importante discutere questioni come la vendita dei medicinali su Internet. Grazie alla farmacie virtuali è possibile acquistare online prodotti soggetti a prescrizione medica. Oltretutto, per i contraffattori questo è il modo più semplice per immettere i loro prodotti nella filiera.</p>
    </intervention>
    <intervention id="3-140-000" speaker_id="28365" name="Pier Antonio Panzeri" is_mep="True" mode="spoken">
      <p sl="it">Signor Presidente, ho votato a favore della risoluzione sui progressi dell'avvicinamento della Croazia all'Unione europea nel quadro del processo di allargamento, perché ritengo molto importanti sia l'avvio di questo processo sia i progressi compiuti dalla Croazia.</p>
      <p sl="it">Ciò che auspichiamo è sostanzialmente il fatto che l'allargamento, oltre che alla Croazia, finisca con l'abbracciare l'insieme dei Balcani occidentali. Questo è uno dei punti centrali sia delle politiche di vicinato che di quelle di allargamento dell'Europa.</p>
      <p sl="it">Esprimo quindi il mio convinto voto favorevole alla relazione Swoboda.</p>
    </intervention>
    <intervention id="3-142-000" speaker_id="23894" name="Anna Záborská" is_mep="True" mode="spoken">
      <p sl="fr">Signor Presidente, oggi siamo stati obbligati ad adottare una relazione sulla protezione dei pazienti dai medicinali falsificati in parte perché il liberismo di mercato sostenuto dalla Commissione europea ha aperto le porte al commercio di prodotti falsificati. La concorrenza senza regole porta alla falsificazione dei farmaci a vantaggio delle aziende, ma le vittime sono i consumatori.</p>
      <p sl="fr">Ho votato a favore della relazione, pur non essendo pienamente convinta della correttezza della definizione di prodotto falsificato. Inoltre, non è perfettamente chiaro chi debba essere perseguito in caso di reperimento di medicinali falsificati. Tuttavia, abbiamo fatto un primo passo nella giusta direzione e vedremo tra un anno se la nostra azione sarà stata efficace.</p>
    </intervention>
    <intervention id="3-143-000" speaker_id="97131" name="Giommaria Uggias" is_mep="True" mode="spoken">
      <p sl="it">Signor Presidente Pittella, con la risoluzione approvata oggi sono stati fissati dei principi importanti per la tutela dei consumatori, aumentando le garanzie contro la diffusione dei farmaci falsificati. Si tratta di un fenomeno gravemente pericoloso e tra i rimedi più significativi è stato posto l'argine alla vendita dei farmaci online di dubbia provenienza e – attraverso l'adozione di una serie di garanzie – ci doteremo di una regolamentazione rigida che richiede autorizzazioni e controlli.</p>
      <p sl="it">Tuttavia, ciò non significa che vengono annullate le forme di tutela della salute e delle prescrizioni mediche. Occorre infatti ricordare che non viene pregiudicata la potestà legislativa degli Stati membri in materia e che questi possono conservare o limitare il divieto di vendita dei farmaci online nel proprio territorio.</p>
      <p sl="it">Ciò rappresenta l'occasione per gli Stati membri di regolamentare meglio la materia ma occorre ricordare, signor Presidente, che i cittadini possono ordinare i farmaci da un altro Stato membro e che l'occasione della regolamentazione non dev'essere un'altra opportunità per privilegiare le caste dei farmacisti, ma bisogna proseguire attraverso questo cammino di liberalizzazione che l'Unione europea sta tracciando con provvedimenti come questo.</p>
    </intervention>
    <intervention id="3-144-000" speaker_id="28178" name="Miroslav Mikolášik" is_mep="True" mode="spoken">
      <p sl="sk">Signor Presidente, stiamo dibattendo una legge sui medicinali contraffatti. Sappiamo che, dopo l’industria delle armi e quella degli stupefacenti, l’industria farmaceutica genera i profitti più elevati, e non è un caso quindi che la criminalità si concentri sui medicinali falsificati per truffare i nostri concittadini che hanno bisogno di cure mediche.</p>
      <p sl="sk">Spesso un farmaco che dovrebbe curare il cancro o una malattia cardiaca non contiene affatto il principio attivo o ne contiene solo una minima percentuale: questo tipo di reato mette a repentaglio la salute e spesso persino la vita del paziente.</p>
      <p sl="sk">È un bene che nel testo in esame abbiamo adottato anche nuovi princìpi che inaspriscono le sanzioni per chi svolge attività criminose in tale settore, e mi compiaccio che l’Europa abbia mosso un passo nella giusta direzione. Le vendite su Internet saranno più controllate, naturalmente, come anche le vendite attraverso i canali tradizionali, che spesso forniscono medicinali falsificati.</p>
    </intervention>
    <intervention id="3-145-000" speaker_id="1073" name="Cristiana Muscardini" is_mep="True" mode="spoken">
      <p sl="it">Signor Presidente, in questi anni è aumentato in maniera esponenziale il numero dei farmaci contraffatti ed è deplorevole che, nonostante un incremento del 384 percento della vendita di questi farmaci dal 2005 al 2007, la Commissione sia arrivata così tardivamente a predisporre un'iniziativa. Siamo assolutamente convinti delle posizioni della relatrice, che ha cercato di migliorare il testo della Commissione, occupandosi anche della vendita dei farmaci via Internet.</p>
      <p sl="it">Sull'argomento in questione, in questi anni ho più volte interrogato la Commissione e segnalato il pericolo, senza avere mai risposte o un'iniziativa concreta. Perciò oggi accogliamo con favore quanto fatto dalla relatrice per migliorare il testo, nella speranza che d'ora in poi la salute dei cittadini sia effettivamente un valore primario per le nostre istituzioni.</p>
    </intervention>
    <intervention id="3-146-000" speaker_id="97197" name="Alfredo Pallone" is_mep="True" mode="spoken">
      <p sl="it">Signor Presidente, ho votato a favore della relazione della collega Matias, in quanto è importantissimo aumentare gli standard di sicurezza e stabilire regole efficaci, efficienti e severe per evitare che farmaci contraffatti possano essere introdotti all'interno dell'Unione europea. È un'esigenza e un dovere che abbiamo nei confronti di tutti i cittadini europei, che spesso sono ignari dell'acquisto di un farmaco falsificato.</p>
      <p sl="it">Concordo con l'impianto della relazione, che introduce obblighi a carico non solo dei distributori ma anche di tutti i soggetti operanti nella filiera. È spesso, infatti, nelle maglie dei vari passaggi della catena distributiva che prodotti a rischio vengono introdotti. Il controllo, però, non deve avvenire soltanto al momento della commercializzazione, ma è bene ispezionare anche i siti dove vengono prodotti i medicinali e i principi attivi, anche nei paesi terzi.</p>
      <p sl="it">Nutro però una perplessità che non possono non dichiarare: avrei preferito che il regolamento avesse disciplinato in modo più incisivo, tramite un'armonizzazione delle diverse legislazioni nazionali, anche le vendite online , per tutelare il consumatore europeo al 100 percento.</p>
    </intervention>
    <intervention id="3-147-000" speaker_id="97193" name="Antonello Antinoro" is_mep="True" mode="spoken">
      <p sl="it">Signor Presidente, ho votato a favore di questa relazione poiché l'impianto normativo che ne scaturisce è sicuramente migliorato rispetto a quanto prevedeva la direttiva del 2001. Quest'ultima, infatti, poneva degli obblighi esclusivamente a carico dei distributori all'ingrosso, non garantendo affatto l'affidabilità della filiera farmaceutica.</p>
      <p sl="it">Con la relazione oggi votata sono state introdotte misure che garantiranno maggiormente la sicurezza dei prodotti farmaceutici quale, ad esempio, l'intensificazione delle ispezioni ai produttori extra Unione europea sulla base delle analisi di rischio. La proposta di modifica prevede inoltre la necessità di pubblicare in una banca dati a livello europeo l'elenco dei distributori all'ingrosso certificati, per i quali cioè non sia stata accerta la conformità alla legislazione UE mediante un'ispezione da parte dello Stato membro.</p>
      <p sl="it">Si poteva comunque auspicare un risultato più ambizioso, soprattutto attraverso l'introduzione di ispezioni obbligatorie nei siti produttivi di principi attivi nei paesi terzi. Queste ultime sono state omesse con la motivazione che i costi di attuazione sarebbero stati troppo elevati. Se invece fossero state introdotte, si sarebbe potuto evitare ancora una volta che, mentre le imprese europee devono sottostare a standard qualitativi altissimi, quelle che producono in altre regioni del mondo beneficiano di quadri regolamentari sicuramente meno rigorosi. Mi auguro pertanto che in futuro possano essere apportati dei miglioramenti.</p>
    </intervention>
    <intervention id="3-149-000" speaker_id="96887" name="Francesco De Angelis" is_mep="True" mode="spoken">
      <p sl="it">Signor Presidente, oggi in Europa sono più di 100 milioni le lavoratrici e i lavoratori che dipendono direttamente o indirettamente dalle piccole e medie imprese. Eppure le piccole e medie imprese vivono una crisi senza precedenti: carenza di liquidità, vincoli e lacci burocratici, ostacoli amministrativi.</p>
      <p sl="it">Ecco dunque il senso di questa risoluzione: il Parlamento chiede a favore delle piccole e medie imprese programmi di garanzia per i crediti e i prestiti e un'energica iniziativa europea per controbilanciare non solo negli auspici, ma soprattutto nei fatti, i nuovi – e per molte imprese proibitivi – requisiti bancari, in particolare per quanto riguarda le garanzie collaterali e i premi di rischio più elevati.</p>
      <p sl="it">Infine, condivido la necessità di aumentare significativamente i finanziamenti nell'ambito del programma per la competitività e l'innovazione e di rilanciare con forza e determinazione il tema della semplificazione: snellire e semplificare, affinché le imprese che intendono accedere ai fondi siano messe nella condizioni di farlo senza dover ricorrere a costosissime consulenze esterne. Per questi motivi ho votato a favore di questa risoluzione: ce lo chiedono le PMI e quei 100 milioni di lavoratrici e lavoratori europei occupati nel settore.</p>
    </intervention>
    <intervention id="3-150-000" speaker_id="23873" name="Sergej Kozlík" is_mep="True" mode="spoken">
      <p sl="sk">Signor Presidente, tra tutti gli aspetti pratici concernenti la revisione degli strumenti comunitari a sostegno dei finanziamenti alle piccole e medie imprese (PMI), voglio evidenziare in particolare i problemi relativi al finanziamento esterno. Ovviamente, un gran numero di PMI continuerà a dipendere principalmente da crediti e prestiti, ed è deplorevole che il settore bancario richieda garanzie sempre maggiori e premi per il rischio sempre più alti, riducendo le possibilità di finanziamento e le occasioni per le imprese di sfruttare le opportunità imprenditoriali e lavorative.</p>
      <p sl="sk">Ritengo pertanto che sia necessario rafforzare i programmi individuali a livello degli Stati membri e incrementare le risorse dell’Unione europea e della Banca europea per gli investimenti dedicate agli strumenti finanziari innovativi. Dobbiamo sostenere una più vasta realizzazione degli strumenti di garanzia in relazione ai prestiti rotativi e – lo sottolineo – l’uso di strumenti finanziari che prevedano la ripartizione dei rischi e l’espansione degli istituti di microfinanziamento.</p>
    </intervention>
    <intervention id="3-151-000" speaker_id="23785" name="Andrzej Grzyb" is_mep="True" mode="spoken">
      <p sl="pl">Signor Presidente, la proposta di risoluzione sul meccanismo di sostegno finanziario alle piccole e medie imprese è importante. In alcune occasioni, veniamo criticati perché, da una parte, definiamo importante il ruolo dellle piccole e medie imprese – per la produzione, per la realizzazione di un terzo del PIL dell’Unione europea e per la creazione di posti di lavoro stabili – ma, d’altra parte, non esistono strumenti validi per fornire sostegno finanziario a tali imprese. La maggior parte dei Fondi europei di sviluppo e innovazione vanno essenzialmente alle grandi imprese a causa dei loro requisiti. Tale aspetto andrebbe corretto, poiché le piccole e medie imprese non sono in grado di soddisfare le richieste che vengono loro rivolte.</p>
      <p sl="pl">La crisi ha limitato notevolmente l’accesso al credito e ai prestiti da parte delle piccole e medie imprese e le nuove regolamentazioni concernenti il settore bancario potrebbero peggiorare ulteriormente la situazione. Segnalo il pacchetto Basilea III, già approvato, in riferimento alle norme di prevenzione che contiene. Reputo particolarmente importante l’accesso al finanziamento per lo sviluppo d’impresa, specialmente nel campo dell’innovazione. Sottolineiamo il ruolo delle piccole e medie imprese, in particolar modo come gruppo di “innovatori invisibili”, che devono entrare nel mercato europeo in modo più massiccio, contribuendo a ridare slancio all’economia, creare posti di lavoro e raggiungere gli obiettivi stabiliti nella strategia Europa 2020.</p>
    </intervention>
    <intervention id="3-152-000" speaker_id="1073" name="Cristiana Muscardini" is_mep="True" mode="spoken">
      <p sl="it">Signor Presidente, valutare e rivedere gli attuali strumenti di sostegno al finanziamento delle piccole e medie imprese in vista del prossimo quadro finanziario pluriennale è necessario se si vuole puntare, anche su questo settore, a incentivare la ripresa dell'economia reale al fine del superamento definitivo della crisi.</p>
      <p sl="it">Questa necessità è imposta anche dalla tutela degli interessi delle piccole e medie imprese qualora si stabiliscano per le banche – come propone Basilea III – requisiti patrimoniali più elevati in termini di capitale proprio; è richiesta dalla situazione di molti intermediari finanziari, scoraggiati dagli oneri amministrativi creati dalle complesse regolamentazioni finanziarie europee; è influenzata dalle difficoltà create dai differenti regimi fiscali e di sostegno ed è suggerita dall'esigenza di rendere coerenti i programmi di sostegno dell'Unione, per fornire maggiori garanzie e un buon equilibrio tra i regimi nazionali e quelli dell'Unione.</p>
      <p sl="it">Condivido perciò la proposta di istituire uno sportello unico per i vari strumenti di finanziamento destinati alle PMI. Semplificare le offerte e le procedure per l'accesso ai mercati rappresenta un sostegno importante anche se fosse necessario aumentare i finanziamenti. Sono state spese ingenti somme per salvare banche improvvide: spendere per 23 milioni di piccole e medie imprese mi sembra un'operazione in attivo per definizione.</p>
    </intervention>
    <intervention id="3-153-000" speaker_id="97197" name="Alfredo Pallone" is_mep="True" mode="spoken">
      <p sl="it">Signor Presidente, ho votato a favore della risoluzione perché sono convinto che occorre una strategia europea per quanto concerne le PMI che, come tutti sappiamo, rappresentano la struttura della nostra economia e vanno sostenute e aiutate.</p>
      <p sl="it">La prossima programmazione finanziaria dell'Unione europea non può quindi prescindere da queste considerazioni e deve aumentare e diversificare le risorse a disposizione. Ma questa è solo una misura comunque insufficiente e quindi occorre aggiungerne altre. È importante agire con l'ausilio di una strategia a lungo termine, evitando misure tampone o una tantum – mi riferisco alle nuove regole in materia finanziaria che l'Unione europea si appresta a porre in essere. Occorre che tali nuove regolamentazioni non si traducano in un restringimento della concessione del credito alle imprese – mi riferisco anche a Basilea III.</p>
      <p sl="it">Questa è la nuova vera sfida: conciliare e regolare il sistema bancario evitando che i costi siano traslati sulle aziende, sui cittadini e sulle PMI. È con la crescita che si contribuisce sia al risanamento che al sostegno del settore, passando da impostazioni teoretiche alla prassi.</p>
    </intervention>
    <intervention id="3-154-000" speaker_id="28116" name="Marian Harkin" is_mep="True" mode="spoken">
      <p sl="en">Signor Presidente, sostengo con piacere la risoluzione in esame, ma, naturalmente, uno dei principali problemi che le PMI si trovano ad affrontare è l’accesso al credito, che costituisce uno dei maggiori ostacoli alla creazione di posti di lavoro e, in effetti, alla crescita. Nei paesi che hanno adottato pesanti misure di austerità – come il mio paese, l’Irlanda – la questione è particolarmente grave e ritengo debba essere affrontata immediatamente.</p>
      <p sl="en">Dobbiamo agire a livello comunitario per garantire che le banche abbiano la volontà e la possibilità di finanziare le PMI. La ricapitalizzazione delle banche è importante, ma banche ricapitalizzate con settore delle PMI in ginocchio significano disastro sicuro.</p>
      <p sl="en">Il mio vero timore è che finiremo per avere un sistema bancario fortemente capitalizzato, mentre l’economia reale sarà prostrata. Parliamo tutti di crescita, che è l’unico modo con cui molte economie periferiche possono uscire dall’abisso in cui si trovano già. È vero, si tratta di un esercizio di equilibrismo, ma ci troviamo in una situazione in cui la salute degli istituti finanziari migliora di giorno in giorno, mentre le PMI rimangono in terapia intensiva.</p>
    </intervention>
    <intervention id="3-156-000" speaker_id="4462" name="Clemente Mastella" is_mep="True" mode="spoken">
      <p sl="it">Signor Presidente, l'evoluzione demografica registrata negli ultimi anni ci induce a considerare la necessità della messa in atto di una strategia capace di rafforzare la coesione e la coerenza in campo pensionistico, di favorire la solidarietà tra le generazioni e fra le persone, contribuendo al contempo a garantire un reddito sicuro e adeguato dopo il pensionamento.</p>
      <p sl="it">Concordo con la relatrice quando sottolinea come in Europa esistano grosse divergenze fra i sistemi pensionistici, sui quali ha avuto pesanti ripercussioni la forte crisi economica e finanziaria con l'aumento della disoccupazione, il calo della crescita, la riduzione dei rendimenti sugli investimenti e la crescita del debito pubblico. Le casse pensionistiche hanno maggiori difficoltà a garantire pensioni adeguate e, in qualche caso, ad onorare gli impegni contratti.</p>
      <p sl="it">In occasione della riforma dei propri sistemi pensionistici, molti Stati membri hanno proceduto a pesanti tagli. La sostenibilità finanziaria è importante, ma occorre tener conto anche dell'esigenza di garantire un reddito adeguato. Sostenibilità dei bilanci e adeguatezza dei regimi pensionistici non sono obiettivi fra loro conflittuali ma due facce della stessa medaglia: la vera sostenibilità non può essere conseguita senza un reddito pensionistico adeguato.</p>
      <p sl="it">In virtù anche della mia esperienza di ministro del Lavoro in Italia, signor Presidente, posso affermare che se non c'è una conformità da parte degli Stati membri sarà molto difficile per i singoli Stati adeguarsi a questo tipo di normativa.</p>
    </intervention>
    <intervention id="3-157-000" speaker_id="96710" name="Jens Rohde" is_mep="True" mode="spoken">
      <p sl="da">Signor Presidente, non molto tempo fa la Corte di giustizia dell’Unione europea ha sentenziato che la Germania deve avere maggiore trasparenza sulle pensioni professionali, che devono essere soggette a una gara d’appalto pubblica. Avevo grandi speranze in merito alla reazione a catena che tale decisione avebbe avuto sugli altri paesi europei, ma purtroppo sono state deluse, poiché la Commissione non ha voluto fare pressione su altri paesi che vincolano i propri cittadini a determinate pensioni. È anche importante, dunque, che il Parlamento europeo abbia ora stabilito che i sistemi pensionistici debbano avere una redditività per i cittadini. Dovrà esserci trasparenza per quanto riguarda i costi e i rendimenti e dovremo eliminare le barriere alla mobilità transfrontaliera. Sono tutti sani principi liberali ma, seguendo la logica, si dovrebbe anche poter trasferire la propria pensione da un fondo all’altro nel caso in cui il fondo per la disoccupazione o il fondo pensione assegnato dal proprio sindacato o dal datore di lavoro non svolga adeguatamente il proprio lavoro. Non abbiamo ottenuto molto questa volta, ma oggi abbiamo comunque fatto un passo nella giusta direzione e ritengo ciò sia utile per il mercato interno e per dare ai cittadini la possibilità di ottenere un rendimento accettabile dalle loro pensioni.</p>
    </intervention>
    <intervention id="3-158-000" speaker_id="28422" name="Alfredo Antoniozzi" is_mep="True" mode="spoken">
      <p sl="it">Signor Presidente, l'efficienza della spesa sociale, data la pressione che esercita sui bilanci, riveste oggi un'importanza fondamentale nei sistemi economici degli Stati membri. Lo abbiamo potuto constatare in questi ultimi anni, nei quali abbiamo assistito a un aumento della disoccupazione, della povertà e dell'esclusione sociale, con un conseguente aggravamento dei deficit di bilancio in molti Stati membri, seguito da problemi di finanziamento delle pensioni.</p>
      <p sl="it">Accolgo con favore la relazione della collega Oomen-Ruijten, che mira a dare nuovi impulsi a livello nazionale e dell'Unione europea, contribuendo alla creazione di sistemi pensionistici solidi, adeguati a lungo termine, sostenibili e sicuri.</p>
      <p sl="it">Colgo tuttavia l'occasione per ricordare che a tutt'oggi non disponiamo di criteri o definizioni comuni, né di un'analisi approfondita che permetta di spiegare, in tutti i loro aspetti, i vari sistemi pensionistici e la loro adeguatezza rispetto ai bisogni dei cittadini. Mi chiedo come sia possibile affrontare un tema così delicato in mancanza di un simile studio. Richiamo pertanto la Commissione a porre rimedio a questa lacuna, intraprendendo le azioni adeguate per classificare tipologicamente i sistemi pensionistici degli Stati membri e produrre una serie di definizioni comuni che permettano la compatibilità dei sistemi stessi.</p>
    </intervention>
    <intervention id="3-159-000" speaker_id="24030" name="Philip Claeys" is_mep="True" mode="spoken">
      <p sl="nl">Signor Presidente, desidero soltanto dare un suggerimento. Noto che numerosissimi oratori hanno superato di molto i limiti di tempo previsti per gli interventi, in alcuni casi di 30 secondi. Le chiederei di essere più rigoroso nel garantire il rispetto dei tempi di parola. Ovviamente, potrà essere rigoroso anche nei miei confronti.</p>
    </intervention>
    <intervention id="3-160-000" speaker_id="photo_generic" is_mep="True" mode="spoken" role="Presidente">
      <p sl="unknown">Avendo concluso la votazione in tempi molto veloci, ho pensato di essere più flessibile nei confronti dei colleghi che hanno sforato il tempo a loro disposizione. Se lei mi chiede di essere rigoroso lo farò, ovviamente, ovviamente sempre con moderazione.</p>
    </intervention>
    <intervention id="3-161-000" speaker_id="96819" name="Licia Ronzulli" is_mep="True" mode="spoken">
      <p sl="it">Signor Presidente, io invece la ringrazio di questa sua generosità, perché durante le discussioni non abbiamo mai la possibilità di sforare il minuto e quindi questa è una possibilità in più che ci viene data di parlare e di argomentare, in questo caso, le dichiarazioni di voto, che sono comunque alla base delle relazioni che votiamo.</p>
      <p sl="it">I sistemi pensionistici europei versano in uno stato sempre più allarmante. Bisogna agire subito, far sì che uomini e donne abbiano pari opportunità, tutelare chi decide di andare in pensione oggi e, allo stesso tempo, proteggere chi nel mercato del lavoro sta solo ora muovendo i primi passi. In Europa le donne continuano a guadagnare in media il 18 percento in meno rispetto agli uomini.</p>
      <p sl="it">Il principale effetto di tale disparità salariale emerge nell'età pensionabile: avendo percepito un reddito minore nell'arco della vita attiva, le donne hanno anche pensioni inferiori. Di conseguenza, le donne sono più colpite degli uomini dalla povertà persistente. Soprattutto in tempi di crisi occorre integrare la prospettiva di genere in tutte le politiche, adottando misure nazionali condivise e coordinate a livello europeo.</p>
    </intervention>
    <intervention id="3-162-000" speaker_id="23785" name="Andrzej Grzyb" is_mep="True" mode="spoken">
      <p sl="pl">Signor Presidente, lo scopo del Libro verde è raccogliere le opinioni degli Stati membri su come raggiungere l’obiettivo di ottenere pensioni adeguate, stabili e sicure, considerando che la relazione adottata dalla Commissione stabilisce, giustamente, che, in primo luogo, non c’è motivo di armonizzare i sistemi pensionistici e, in secondo luogo, gli Stati membri dovrebbero offrire diversi sistemi per lo sviluppo delle future pensioni e, innanzi tutto, dovrebbero riconoscere una pensione minima per proteggere le persone dalla povertà. In terzo luogo, gli Stati membri come la Polonia, che hanno attuato una riforma pensionistica difficile che ha causato un aumento del disavanzo e del debito pubblico, non dovrebbero essere penalizzati dalla procedura per i disavanzi eccessivi. In quarto luogo, il sistema pensionistico dovrebbe spingere a lavorare più a lungo, conformemente alla tendenza del mercato del lavoro. A mio parere, le conclusioni sono pienamente in linea con la strategia economica dell’Unione europea Europa 2020 e, in particolare, con la strategia per l’occupazione e la lotta alla povertà e all’esclusione sociale.</p>
    </intervention>
    <intervention id="3-163-000" speaker_id="96917" name="Silvia Costa" is_mep="True" mode="spoken">
      <p sl="it">Signor Presidente, ho votato a favore di questa risoluzione perché ritengo che il compromesso faticosamente raggiunto nella nostra commissione sia sostanzialmente positivo, in quanto costituisce uno strumento per richiamare gli Stati membri a garantire pensioni adeguate, sostenibili e trasportabili in Europa, al cospetto di un invecchiamento della popolazione molto significativo.</p>
      <p sl="it">Desidero però formulare tre osservazioni critiche, che spero la Commissione europea recepirà nel Libro bianco annunciato. La prima: il mancato riconoscimento dell'importanza del terzo pilastro nei sistemi pensionistici. La seconda: pur essendo stata riconosciuta l'esistenza di una differenza dei redditi pensionistici tra uomini e donne derivante dal gap salariale, dalle interruzioni per periodi di cura nonché dalla maggiore disoccupazione femminile, non sono stati previsti – cosa che invece sarebbe auspicabile – criteri di flessibilità in uscita per le donne in età pensionistica, con un riconoscimento adeguato dei periodi di cura ai fini proprio della definizione dell'età pensionabile. La terza: andrebbe affermato, in particolare per i giovani e i lavoratori durante l'arco della loro vita lavorativa, il diritto dei cittadini europei a un programma comune di educazione e informazione previdenziale e sulla propria posizione assicurativa.</p>
    </intervention>
    <intervention id="3-164-000" speaker_id="28316" name="Hannu Takkula" is_mep="True" mode="spoken">
      <p sl="fi">Signor Presidente, è estremamente importante cercare di procedere verso sistemi pensionistici adeguati, sostenibili e sicuri a livello europeo. Ovviamente dobbiamo ricordare che l’Unione europea è composta da 27 Stati diversi, con condizioni economiche per molti aspetti diverse e con pensioni di importi molto divergenti. Sostanzialmente, comunque, dobbiamo garantire che nei diversi Stati membri il reddito pensionistico sia adeguato.</p>
      <p sl="fi">Mi preoccupano principalmente le pensioni dei giovani che lavorano in diversi paesi, nei diversi Stati membri dell’Unione europea: come possiamo garantire che le pensioni siano trasferibili in modo più soddisfacente da un paese all’altro e non soltanto da un fondo pensione all’altro, quando esistono già gravi problemi anche con quest’ultimo tipo di trasferimento? Auspico maggiore flessibilità al riguardo e ritengo che abbiamo bisogno, probabilmente, di un coordinamento a livello Europeo.</p>
      <p sl="fi">So che il dibattito sulle pensioni proseguirà, poiché recentemente ho letto che nel 2010, ad esempio, la speranza di vita per un bambino nato in Finlandia è di 100 anni. Considerando che 30 anni si passeranno studiando e 30 lavorando, risulta che si vivrà di pensione per 40 anni. Pertanto, dovremo sicuramente ripensare i sistemi in modo nuovo, affinché la situazione si possa affrontare in maniera sostenibile per tutti.</p>
    </intervention>
    <intervention id="3-165-000" speaker_id="23894" name="Anna Záborská" is_mep="True" mode="spoken">
      <p sl="sk">Signor Presidente, ho votato a favore della relazione, anche se il Libro verde elaborato dalla Commissione europea non è esente da difetti. La strategia 2020 ci presenta un futuro da sogno. Il Libro verde inizia un dibattito sul futuro, ma ignora la realtà. Il tema che pervade tutto il Libro verde è: facciamo lavorare gli anziani.</p>
      <p sl="sk">Gli autori del Libro verde non cercano nemmeno una soluzione per il periodo in cui la vita comincia. Usano la parola “donna” soltanto sei volte, la parola “famiglia” tre volte e “bambino” una volta soltanto. Ritengo, quindi, che la Commissione debba elaborare il Libro bianco in modo molto più completo e che debba sottolineare l’importanza della maternità e del lavoro informale femminile, prestare ascolto alla Confederazione delle famiglie di tutta Europa e includere un nuovo imperativo in tutte le proprie politiche e strategie: l’integrazione familiare.</p>
    </intervention>
    <intervention id="3-166-000" speaker_id="28178" name="Miroslav Mikolášik" is_mep="True" mode="spoken">
      <p sl="sk">Signor Presidente, tra i sistemi pensionistici dei diversi Stati membri esistono differenze enormi, derivanti dal fatto che il settore appartiene e deve continuare ad appartenere direttamente agli Stati membri. Ovviamente la consultazione è essenziale a mio parere, giacché l’Unione europea e gli Stati membri devono cercare urgentemente una soluzione a sfide economiche e demografiche quali, ad esempio, le previsioni di innalzamento al 53 per cento nel 2060 del rapporto tra abitanti di età superiore ai 65 anni e popolazione in età produttiva. Nello stesso tempo, ci saranno soltanto due lavoratori per ogni pensionato. In un contesto simile è ovvio che la spesa pubblica media per le pensioni e le spese connesse all’invecchiamento aumenteranno e diventerà sempre più difficile assegnare pensioni adeguate. Pertanto, è necessario incoraggiare le persone a entrare nel mercato del lavoro, aumentando i livelli di occupazione e la crescita economica. Anche l’importanza della famiglia non viene sottolineata a sufficienza, come ha affermato la mia collega, l’onorevole Záborská. Nessuno sottolinea la necessità di avere figli se vogliamo migliorare il nostro sistema pensionistico.</p>
    </intervention>
    <intervention id="3-167-000" speaker_id="34254" name="Dimitar Stoyanov" is_mep="True" mode="spoken">
      <p sl="bg">Signor Presidente, ho votato a favore della relazione perché ritengo sia importante sviluppare un sistema pensionistico europeo adeguato e sostenibile, specialmente in considerazione dei processi demografici in atto in Europa e del fatto che la popolazione del continente continua ad invecchiare e si dovrà mantenere un numero sempre maggiore di persone con mezzi sempre più limitati.</p>
      <p sl="bg">Inoltre, le modifiche, che anche io appoggio e che comprendono la costituzione da parte della Commissione di gruppi di esperti che elaborino progetti finalizzati a coadiuvare i sistemi nazionali, non dovrebbero estendere troppo la propria autorità. La politica pensionistica è propria degli Stati membri e la Commissione non deve oltrepassare i limiti della propria autorità, anche se i suoi suggerimenti saranno comunque utili.</p>
    </intervention>
    <intervention id="3-168-000" speaker_id="23787" name="Czesław Adam Siekierski" is_mep="True" mode="spoken">
      <p sl="pl">Signor Presidente, abbiamo adottato una relazione estremamente importante sui sistemi pensionistici in Europa. In effetti, stiamo affrontando sfide demografiche molto impegnative: il tasso di nascita è estremamente basso, la speranza di vita aumenta e la spesa pubblica si sta dilatando a causa dell’invecchiamento delle società. In molti paesi si discute di alzare l’età pensionabile e l’attuale situazione economica e demografica ci costringe a prendere seriamente in considerazione l’argomento.</p>
      <p sl="pl">Come ho detto, la speranza di vita aumenta. Lavoriamo in condizioni migliori, dunque possiamo lavorare più a lungo. I sistemi pensionistici sono di competenza degli Stati membri, tuttavia, è giunto il momento di coordinarli a livello di Unione europea, ad esempio relativamente al funzionamento del mercato interno e ai requisiti del Patto di stabilità e crescita. La spesa pensionistica e la spesa sanitaria hanno forti ripercussioni sullo stato delle finanze pubbliche nei singoli Stati membri. Dobbiamo incoraggiare le persone a prolungare le proprie carriere con condizioni lavorative migliori e retribuzioni più alte.</p>
    </intervention>
    <intervention id="3-169-000" speaker_id="28116" name="Marian Harkin" is_mep="True" mode="spoken">
      <p sl="en">Signor Presidente, accolgo con favore la relazione in esame che, mi auguro, metterà la questione delle pensioni al centro della scena europea.</p>
      <p sl="en">Credo che la questione fondamentale sia: come faranno gli Stati membri a finanziare pensioni adeguate per i propri cittadini? Quali sistemi attueranno combinando i tre pilastri per garantire la sostenibilità dei propri sistemi pensionistici?</p>
      <p sl="en">Esiste un divario enorme tra la spesa pensionistica attuale e quella che sarà necessaria per garantire pensioni di pari livello nei prossimi 40 anni. Infatti, una stima di una delle principali compagnie di assicurazione indica che la differenza tra l’erogazione attuale, sia pubblica che privata, e quella che sarà necessaria per garantire che le pensioni rimangano allo stesso livello tra 40 anni nei 27 Stati membri dell’Unione equivale a 1,9 trilioni di euro l’anno. Si tratta di una cifra sconcertante e, nonostante misure quali carriere lavorative più lunghe o altre iniziative possano contribuire a colmare il divario, rimane comunque un abisso fiscale enorme.</p>
      <p sl="en">Mi auguro che questa discussione e il successivo Libro bianco della Commissione ci permettano di iniziare ad affrontare il problema in modo realistico.</p>
    </intervention>
    <intervention id="3-170-000" speaker_id="96668" name="Seán Kelly" is_mep="True" mode="spoken">
      <p sl="ga">Signor Presidente, ho votato con piacere a favore della relazione in esame, ritenendo opportuno già da tempo che si discuta la questione in Parlamento.</p>
      <p sl="ga">Indubbiamente, il problema delle pensioni rappresenta a questo punto già una “bomba che sta per esplodere” e peggiorerà in futuro. Alcune prassi, però, vanno eliminate: nel mio paese, ad esempio, alcuni politici che si dimetteranno ora riceveranno più denaro con la pensione che non se avessero continuato a lavorare e ciò non ha alcun senso.</p>
      <p sl="ga">Inoltre, ci sono persone che percepiscono di più con la pensione di quanto ricevevano venti anni fa quando avevano figli piccoli e un mutuo ingente.</p>
      <p sl="ga">Dobbiamo discutere tali questioni e, in particolare, dobbiamo predisporre una riserva ingente per garantire le pensioni nel futuro.</p>
    </intervention>
    <intervention id="3-171-000" speaker_id="4555" name="Daniel Hannan" is_mep="True" mode="spoken">
      <p sl="en">Signor Presidente, ci rendiamo ora conto di cosa significhino governance economica europea e federalismo fiscale. Si può rivolgere qualunque critica ai leader dell’Unione europea, ma non si può dire che manchino di ambizione. Emerge qui con chiarezza la loro inesauribile sete di potere: smisurata, inesorabile, turpe e sregolata.</p>
      <p sl="en">Non soltanto parliamo di armonizzazione fiscale, di unione del debito europeo, di trasferimenti fiscali automatici, ma parliamo anche dell’armonizzazione delle pensioni. Parliamo di armonizzazione degli stipendi nel settore pubblico. Parliamo di tutti gli strumenti della governance economica unica dell’Unione europea.</p>
      <p sl="en">Sono certo che riuscirete a individuarne l’illogicità: queste attività sono la conseguenza del fallimento dell’unione monetaria. L’unione monetaria europea non ha funzionato, quindi realizziamo l’unione economica e fiscale. La maggiore integrazione non si è compiuta, quindi integriamoci di più. Quello che stiamo facendo con questo processo è condannare i popoli di numerosi Stati membri a una povertà e a una emigrazione evitabili, solo per assecondare la nostra presunzione.</p>
    </intervention>
    <intervention id="3-172-000" speaker_id="33569" name="Syed Kamall" is_mep="True" mode="spoken">
      <p sl="en">Signor Presidente, è abbastanza ovvio che tutti i partiti politici vogliano sistemi pensionistici europei adeguati, sostenibili e sicuri. Se ci limitassimo a voler garantire che un lavoratore di uno Stato possa spostarsi in un altro Stato membro mantenendo i contributi versati, ciò costituirebbe un valido obiettivo.</p>
      <p sl="en">Dobbiamo, però, fare attenzione alle diverse strutture dei sistemi pensionistici nei diversi Stati membri. Alcune tendono più al privato, mentre altre sono prevalentemente finanziate dallo Stato. Nell’avvicinarci a un sistema pensionistico armonizzato a livello europeo, la preoccupazione manifestata dai miei elettori riguarda la possibilità di dover sanare i fondi pensione pubblici sottofinanziati o mal gestiti di altri Stati, come è accaduto con le nazioni mal gestite e il loro debito pubblico.</p>
      <p sl="en">Ci occupiamo della sostenibilità delle pensioni, eppure, allo stesso tempo, realizziamo politiche quali la direttiva sui gestori di fondi di investimento alternativi, che ridurrà il rendimento dei risparmi e degli investimenti per i pensionati di domani. Dobbiamo assicurarci che il nostro messaggio sia coerente.</p>
    </intervention>
    <intervention id="3-173-000" speaker_id="25919" name="Martin Kastler" is_mep="True" mode="spoken">
      <p sl="de">Signor Presidente, ho votato a favore della relazione Oomen-Ruijten e ne vorrei sottolineare due punti. In primo luogo è ingiusto che alcuni paesi europei corrispondano troppe pensioni troppo anticipate e che, trovandosi ora in difficoltà, gli altri debbano salvarli. Questa iniquità non può, ovviamente, essere rifinanziata attraverso l’Unione europea e abbiamo bisogno di un coordinamento europeo in merito.</p>
      <p sl="de">Il secondo punto di cui mi compiaccio molto nella relazione è il fatto che si mette bene in chiaro, conformemente al principio di sussidiarietà, che sono i singoli Stati membri a essere responsabili delle pensioni, come in effetti avviene.</p>
      <p sl="de">Ritengo pertanto che la relazione costituisca un passo nella giusta direzione giacché, da una parte, noi in Europa riconosciamo che i nostri cittadini chiedono un maggiore coordinamento in ambito sociale, sentendosi trattati ingiustamente, e, d’altra parte, specifichiamo che la responsabilità principale è degli Stati membri.</p>
      <p sl="de">La relazione in oggetto rappresenta un passo avanti in questo senso e faremo tutto il possibile per garantire che il Libro bianco continui a procedere in questa direzione.</p>
    </intervention>
    <intervention id="3-174-000" speaker_id="28314" name="Anneli Jäätteenmäki" is_mep="True" mode="spoken">
      <p sl="fi">Signor Presidente, ho votato a favore della proposta, anche se voglio ricordare a tutti che le politiche pensionistiche, come le politiche sociali, sono questioni di competenza nazionale e che anche il potere di decisione deve rimanere di competenza nazionale. Ciò detto, la cooperazione europea è necessaria nei casi in cui le persone che hanno lavorato in altri paesi dell’Unione europea e che, eventualmente, rientrino nei loro paesi di origine possano ricevere la pensione dai paesi in cui hanno lavorato. Oggi ciò risulta difficile ed esistono nel sistema lacune che gli Stati membri dell’Unione europea devono colmare. Se è vero che esiste la libera circolazione dei lavoratori, allora anche le pensioni devono sempre potersi spostare da un paese all’altro.</p>
    </intervention>
    <intervention id="3-175-000" speaker_id="26829" name="Siiri Oviir" is_mep="True" mode="spoken">
      <p sl="et">Signor Presidente, mi rallegro che abbiamo discusso la relazione in esame e che oggi la stiamo adottando. Anche io ho votato a favore. Mi compiaccio del fatto che la relazione rispetti gli Stati membri e che tenga conto del principio di sussidiarietà, fornendo orientamenti piuttosto che norme obbligatorie. È chiaro che l’obiettivo della relazione è dare nuovo slancio al consolidamento del sistema pensionistico tenendo conto della sua sostenibilità.</p>
      <p sl="et">La relazione offre agli Stati membri nuovi spunti per gestire i propri sistemi pensionistici al fine di migliorarli. La relazione ha sviluppato in modo positivo numerosi punti, tra cui la mobilità e la trasferibilità, l’età pensionabile, la struttura dei sistemi pensionistici e la loro importanza nell’ambito della strategia 2020. Un altro punto positivo è che la relazione postula la revisione della normativa europea. Ho sostenuto anche l’autorità europea di vigilanza delle assicurazioni e delle pensioni aziendali e professionali, perché la crisi economica ci ha dimostrato che un’istituzione del genere è necessaria.</p>
    </intervention>
    <intervention id="3-177-000" speaker_id="1941" name="Roberta Angelilli" is_mep="True" mode="spoken">
      <p sl="it">Signor Presidente, sono stata più volte in Croazia nei primi anni '90, durante la guerra, proprio per portare aiuti umanitari, ed è anche per questo che mi sta a cuore l'entrata della Croazia nell'Unione europea.</p>
      <p sl="it">La Croazia ha fatto molto: dalle riforme del sistema giudiziario e della pubblica amministrazione, alla lotta alla corruzione e alla criminalità organizzata, così come la tutela dei diritti delle minoranze. Sono convinta che l'adesione della Croazia incoraggerà il resto dei paesi del Balcani occidentali a lanciare e attuare nuove riforme democratiche e trasparenti, nonché un'ottima politica di vicinato.</p>
      <p sl="it">Ma molto c'è ancora da fare in ricordo della vasta azione di pulizia etnica nei confronti della popolazione italiana consumata tra il '45 e il '48 dalle milizie delle autorità croate dell'ex regime comunista jugoslavo, durante la quale vennero massacrate più di 20.000 vittime innocenti. Il 10 febbraio, con la Giornata del ricordo, l'Italia commemora i martiri delle foibe e gli esuli istriano-dalmati, per non dimenticare, non solo chi è stato ucciso brutalmente ma anche per ribadire i diritti degli esuli, a partire dai beni confiscati durante quegli anni, e il diritto al rimpatrio.</p>
    </intervention>
    <intervention id="3-178-000" speaker_id="96838" name="Cristian Dan Preda" is_mep="True" mode="spoken">
      <p sl="ro">Signor Presidente, vorrei ritornare sugli argomenti sollevati in alcuni degli emendamenti che ho presentato congiuntamente all’onorevole Posselt e che sono stati approvati dalla commissione per gli affari esteri. Innanzi tutto, voglio riaffermare la speranza che i negoziati di adesione con la Croazia si concludano entro la prima metà del 2011, come annunciato nel programma della Presidenza ungherese. Da questo punto di vista, sarebbe un atto simbolico perché avverrebbe 20 anni dopo la dichiarazione di indipendenza dalla ex Repubblica iugoslava. Inoltre, una tale conclusione dei negoziati trasmetterebbe un segnale molto forte agli altri paesi candidati dei Balcani in un momento in cui, come sappiamo, il potere di attrazione dell’Unione sembra essere in declino. Infine, sottolineo la determinazione delle autorità croate a combattere la corruzione e la criminalità organizzata. Ciò dimostra che, come abbiamo avuto modo di notare anche in altre occasioni, la corruzione non è destinata alla vittoria quando c’è la volontà politica.</p>
    </intervention>
    <intervention id="3-179-000" speaker_id="24030" name="Philip Claeys" is_mep="True" mode="spoken">
      <p sl="nl">Signor Presidente, ho votato contro la relazione in esame nonostante io sia favorevole all’adesione della Croazia all’Unione europea. La mia difficoltà è dovuta al fatto che, malgrado la relazione consista in un lungo elenco degli attuali problemi di corruzione in Croazia, sembra che insistiamo ancora sul fatto che i negoziati si debbano concludere nei prossimi mesi. Dovremmo invece imparare dagli errori compiuti in passato.</p>
      <p sl="nl">Nel 2007 abbiamo ammesso la Romania e la Bulgaria pur sapendo che non soddifacevano i requisiti e che la corruzione costituiva un problema rilevante. Sapendo che esistono ancora problemi così numerosi e importanti, reputo del tutto inappropriato e inaccettabile vincolarsi adesso a una data specifica.</p>
    </intervention>
    <intervention id="3-180-000" speaker_id="23785" name="Andrzej Grzyb" is_mep="True" mode="spoken">
      <p sl="pl">Signor Presidente, diversamente dall’onorevole Claeys sono stato lieto di votare a favore della relazione sull’allargamento e sulla conclusione dei negoziati con la Croazia, che costituisce uno degli obiettivi fondamentali della Presidenza ungherese. Sarà anche un grande successo per la Croazia e trasmetterà un messaggio importante agli altri paesi della regione che aspirano ad aderire all’Unione europea. I pochi punti rimasti prima della conclusione dei negoziati andrebbero chiusi entro la metà dell’anno. Il fattore più importante in questo caso è la volontà politica dimostrata dalla Croazia, che ha dichiarato la propria determinazione a soddisfare tutte le condizioni e i criteri di appartenenza. Tale volontà politica è collegata anche alla risoluzione delle difficili relazioni con gli Stati confinanti. Tutti i paesi che sono diventati recentemente membri dell’Unione europea sanno che i negoziati finali sono i più difficili, poiché comprendono molte disposizioni che si applicano ad ampi gruppi sociali. I cantieri navali in Croazia ne sono un buon esempio. Auguro alla Croazia molta determinazione e sarei estremamente soddisfatto se il trattato di adesione potesse essere firmato durante la Presidenza polacca.</p>
    </intervention>
    <intervention id="3-181-000" speaker_id="23894" name="Anna Záborská" is_mep="True" mode="spoken">
      <p sl="fr">Signor Presidente, la Croazia è uno degli Stati che avrebbe dovuto aderire all’Unione europea già molto tempo fa. Ho votato a favore della relazione e mi congratulo con il relatore. Ringrazio il Commissario Füle per aver dato voce al concetto principale della politica di integrazione europea: la lealtà reciproca. Nondimeno, mi rammarico che la sezione relativa alla libertà di religione non sia stata esaminata sufficientemente in dettaglio.</p>
      <p sl="fr">L’adesione della Croazia all’Unione europea non significa l’abbandono delle antiche tradizioni del popolo croato. La religione fa parte di queste e sottolineo che, in futuro, sarà necessario mostrare rispetto anche per gli aspetti relativi alla libertà di religione del popolo croato. Anche questa è una prova di lealtà reciproca e di ricchezza delle diversità che dovrebbero, in teoria, caratterizzare l’Unione europea.</p>
    </intervention>
    <intervention id="3-182-000" speaker_id="28178" name="Miroslav Mikolášik" is_mep="True" mode="spoken">
      <p sl="sk">Signor Presidente, I negoziati di adesione con la Croazia stanno entrando nella fase finale. Negli ultimi anni, la Croazia ha mostrato la volontà di continuare ad attuare le riforme necessarie, in particolare con l’adozione di importanti emendamenti e integrazioni alla costituzione, ma anche armonizzando la legislazione con l’acquis comunitario. Auspico che la Presidenza ungherese completi ora i negoziati di adesione con la Croazia. Plaudo agli importanti progressi conseguiti nei campi della pubblica amministrazione, dell’economia e del sistema giudiziario e mi compiaccio che la Croazia collabori attivamente nel perseguire i criminali di guerra.</p>
      <p sl="sk">D’altra parte, la corruzione diffusa rimane un problema sociale ed economico rilevante, che probabilmente dovrà essere risolto con l’assistenza dell’Unione europea, affinché tale aspetto negativo non si trasferisca alle strutture europee. Credo che, con il voto popolare, con il referendum, i cittadini croati confermeranno la decisione dello Stato croato di diventare membro dell’Unione europea.</p>
    </intervention>
    <intervention id="3-183-000" speaker_id="23787" name="Czesław Adam Siekierski" is_mep="True" mode="spoken">
      <p sl="pl">Signor Presidente, l’integrazione dei Balcani occidentali con l’Unione europea garantirà la stabilizzazione della regione e un suo più rapido sviluppo. La nazione che ha compiuto più sforzi è la Croazia, il cui progresso in molti campi è incoraggiante, anche per quanto riguarda la lotta alla corruzione, ma, allo stesso tempo, necessita di ulteriore impegno, ad esempio in relazione all’indipendenza del sistema giudiziario e a una sua maggiore efficienza, alle riforme della pubblica amministrazione e alla politica di concorrenza. Esortiamo la Croazia a proseguire nella sua azione di difesa dei diritti delle minoranze e di sostegno al rientro dei profughi. Uno dei problemi che la Croazia deve risolvere è quello di una migliore collaborazione con il Tribunale penale internazionale per l’ex Iugoslavia. Dovrebbe, inoltre, adottare e attuare con rapidità un piano di ristrutturazione e privatizzazione per i cantieri navali che si trovano in difficoltà. L’ostacolo più grande, comunque, potrebbe rivelarsi lo scetticismo della società croata sull’adesione all’Unione europea. Mi compiaccio del ruolo attivo svolto dalla Croazia nell’ambito della cooperazione regionale, del miglioramento della cooperazione con le nazioni confinanti e degli sforzi a favore della riconciliazione nella regione.</p>
    </intervention>
    <intervention id="3-184-000" speaker_id="96668" name="Seán Kelly" is_mep="True" mode="spoken">
      <p sl="en">Signor Presidente, attendo con impazienza l’adesione della Croazia all’Unione europea, specialmente in qualità di deputato irlandese. La Croazia e l’Irlanda hanno un numero di abitanti molto simile – 4,5 milioni – e avranno esattamente lo stesso numero di deputati – 12. Inoltre, in un momento in cui molti euroscettici parlano di implosione e disintegrazione dell’Unione europea, sembra abbastanza paradossale che altre nazioni si mettano in coda per aderire all’Unione europea – la Croazia ne è un esempio. E non aderiscono sotto costrizione, ma a seguito di un processo di adesione molto rigoroso, in merito al quale la Croazia ha fatto grandi progressi.</p>
      <p sl="en">Sicuramente esistono delle difficoltà, in particolare relative al sistema giudiziario, ma sono convinto che si riuscirà a risolverle a tempo debito. Ovviamente ogni nazione ha i suoi problemi e, come ha detto nostro Signore “Chi è senza peccato, scagli la prima pietra”. Aspetto con impazienza l’adesione della Croazia all’Unione europea e credo che sarà un ottimo membro.</p>
    </intervention>
    <intervention id="3-185-000" speaker_id="4555" name="Daniel Hannan" is_mep="True" mode="spoken">
      <p sl="en">Signor Presidente, la storia della Croazia è, per molti versi, la storia di una serie di unioni politiche decise da una minoranza di governo senza il consenso della popolazione: prima l’unione con l’Ungheria, poi con la monarchia degli Asburgo, poi il breve regno dei serbi, dei croati e degli sloveni e infine, naturalmente, la Federazione iugoslava.</p>
      <p sl="en">Costituisce pertanto un certo progresso il fatto che, almeno, i cittadini comuni della Croazia avranno l’ultima parola sull’adesione all’Unione europea. Conformemente alle attuali disposizioni costituzionali, è necessario indire un referendum entro 30 giorni dalla stipula del trattato di adesione.</p>
      <p sl="en">Ritengo che la Croazia abbia potenzialmente molto da perdere. Si tratta di un paese con una forza lavoro istruita e industriosa, che potrebbe ottenere grandi soddisfazioni dal mercato con una strategia di concorrenza di prezzo e sfruttando i vantaggi delle esportazioni piuttosto a buon mercato. Ma io sono un democratico e, naturalmente, se a seguito di un’attenta riflessione il popolo croato voterà a favore dell’adesione all’Unione europea, allora appoggerò la loro richiesta quando verrà presentata in quest’Aula.</p>
      <p sl="en">Sollevo soltanto la questione del motivo per cui anche alcuni degli attuali Stati membri non dovrebbero consultare i propri cittadini in merito al proseguimento dell’adesione. Per una simile, fondamentale questione costituzionale, sembrerebbe adeguato non permettere ai politici in carica di operare deroghe permanenti alla sovranità senza aver prima richiesto l’autorizzazione dei cittadini che rappresentano. I nostri parlamentari non sono i proprietari delle nostre libertà, sono custodi temporanei e provvisori e, nel caso vogliano alienare il potere da Westminster, dovrebbero almeno avere la cortesia di chiedere il nostro consenso.</p>
    </intervention>
    <intervention id="3-186-000" speaker_id="33569" name="Syed Kamall" is_mep="True" mode="spoken">
      <p sl="en">Signor Presidente, quando discuto la questione dell’allargamento con i miei elettori, molti di loro sollevano dubbi in merito ad alcuni dei precedenti allargamenti. Sono preoccupati circa alcuni Stati membri che abbiamo ammesso e che, a parer loro, non avevano affrontato questioni quali la corruzione e il diritto patrimoniale. Ricevo molte lettere da parte di miei elettori che scrivono da Stati membri che hanno aderito diversi anni fa, in particolare riguardo ai diritti patrimoniali in Spagna, giacché molti dei miei elettori vedono i propri diritti minacciati e spesso perdono i risparmi di una vita. Ricevo lettere simili da elettori che si trovano a Cipro e da proprietari di immobili in Bulgaria.</p>
      <p sl="en">Lasciamo da parte questo tema e guardiamo alla situazione attuale della Croazia. Le questioni di cui gli elettori mi scrivono riguardano abbastanza spesso la libertà di stampa, la corruzione e il diritto patrimoniale. È importante che non ci limitiamo a trascurare tali questioni e a dire “non vi preoccupate, si risolverà tutto a tempo debito”. Questi paesi e i nuovi Stati membri che si candidano per l’adesione all’Unione europea devono rassicurarci su tali dubbi in modo che non diventino problemi che erediteremo nel corso dell’allargamento dell’Unione e non provochino difficoltà ai cittadini degli attuali Stati membri dell’Unione europea.</p>
    </intervention>
    <intervention id="3-187-000" speaker_id="4516" name="Roger Helmer" is_mep="True" mode="spoken">
      <p sl="en">Signor Presidente, ho passato diverso tempo in Croazia e mi sono occupato di seguirne gli sviluppi. La Croazia è un paese caratterizzato da corruzione endemica, capitalismo clientelare e inspiegabile ricchezza della classe politica. È priva delle infrastrutture di base di una società libera. Lo stato di diritto, i diritti patrimoniali e i contratti esecutivi sono tutti messi seriamente a repentaglio in Croazia. Il sistema giudiziario è completamente bloccato, dunque privati e imprese che operano in Croazia non possono fare ricorso alla giustizia in modo efficace. I media croati subiscono censure e intimidazioni.</p>
      <p sl="en">Se consideriamo la Croazia un paese idoneo ad aderire all’Unione europea, allora che Dio ci aiuti.</p>
    </intervention>
    <intervention id="3-190-000" speaker_id="96976" name="Luís Paulo Alves" is_mep="True" mode="written">
      <p sl="pt">Signor Presidente, alla luce dell’allarmante aumento di medicinali falsificati, ho votato a favore della relazione. Il compromesso raggiunto nella serie di triloghi sotto la presidenza belga ha dimostrato l’importanza di armonizzare le questioni relative alla sicurezza, in particolare per quanto riguarda i medicinali non soggetti a prescrizione, e le condizioni relative alla rimozione e sostituzione di medicinali da parte degli operatori responsabili del confezionamento, che porteranno a un aumento della trasparenza nel settore. L’applicazione di sanzioni ha inoltre migliorato tali provvedimenti considerati necessari nella lotta contro la presenza di medicinali falsificati nelle filiere legali.</p>
    </intervention>
    <intervention id="3-191-000" speaker_id="28276" name="Laima Liucija Andrikienė" is_mep="True" mode="written">
      <p sl="lt">Signor Presidente, ho votato a favore della presente risoluzione nella quale il Parlamento europeo esprime la propria posizione sulla direttiva concernente la prevenzione dell'ingresso di medicinali falsificati nella filiera farmaceutica legale. Dobbiamo tener conto dei timori espressi dai cittadini dell’Unione europea circa la qualità e la sicurezza dei medicinali che assumono, soprattutto in considerazione delle allarmanti tendenze riscontrate dagli esperti: un'impennata dei sequestri di medicinali falsificati alla dogana (un aumento pari al 384 per cento rispetto al 2005); la tendenza a falsificare i farmaci salvavita, che possono avere conseguenze fatali; la presenza sempre più massiccia di medicinali falsificati nella filiera farmaceutica legale. I cittadini dell’Unione europea devono prestare molta attenzione quando acquistano medicinali on line, perché in questo caso le possibilità di acquistare farmaci falsificati aumentano fino al 50 per cento. I pazienti devono avere l'assoluta certezza che i medicinali che assumono sono a tutti gli effetti quelli che pensano. L’Unione europea, pertanto, deve reagire rapidamente e in modo costruttivo alle pericolose tendenze summenzionate. La direttiva in questione è un primo passo verso la certezza che nell’UE si distribuiscano esclusivamente medicinali di alta qualità. Per raggiungere tale obiettivo, ritengo sia fondamentale istituire rigorosi controlli e accertare la responsabilità a ogni livello di produzione, distribuzione e vendita. I cittadini europei si sentiranno, quindi, sicuri quando utilizzeranno medicinali genuini e di alta qualità.</p>
    </intervention>
    <intervention id="3-192-000" speaker_id="1941" name="Roberta Angelilli" is_mep="True" mode="written">
      <p sl="it">Appoggio la dichiarazione della mia collega Françoise Grossetête, la quale si rammaricava del fatto che "non siamo esigenti sulle medicine così come lo siamo sugli alimenti". I dati diffusi dall'OMS e anche da studi europei sono allarmanti. La contraffazione dei medicinali è in continuo aumento; solo nel 2008 sono stati sequestrati 34 milioni di medicinali falsi nell'UE, per non parlare del mercato on line di questi prodotti, dove si stima che tra il 50% e il 90% dei farmaci acquistabili sono falsi. Non si parla solo di traffico di prodotti anabolizzanti, stimolanti, diuretici o ormoni, ma anche di farmaci per curare una serie di patologie anche pericolose che, nonostante siano soggetti a prescrizione medica, in questo caso vengono venduti liberamente e a un prezzo inferiore.</p>
      <p sl="it">Ritengo che una regolamentazione severa e a tutela della salute dei cittadini sia indispensabile non solo nella filiera farmaceutica legale, procedendo ad attuare dispositivi che rilevino la manomissione della confezione e la tracciabilità dei principi attivi, in modo da capire la provenienza, oppure effettuando ispezioni nei luoghi di produzione nei paesi terzi, ma anche sul web. Bisognerebbe prevedere alcune disposizioni anche per la vendita on line, prevedendo un logo di certificazione UE, un database centralizzato a livello nazionale con tutti i rivenditori autorizzati e sanzioni severe per i trafficanti di prodotti illegali.</p>
    </intervention>
    <intervention id="3-193-000" speaker_id="96702" name="Elena Oana Antonescu" is_mep="True" mode="written">
      <p sl="ro">Signor Presidente, i medicinali falsificati sono un pericolo mondiale. Rappresentanti dell’Organizzazione mondiale della sanità (OMS) avvertono che i prodotti falsificati contengono tutt’altro rispetto ai principi attivi citati sul foglietto illustrativo. Al contrario, sono basati su sostanze altamente tossiche per l’organismo. Ritengo che i cittadini europei debbano essere informati sia a livello europeo che nazionale circa i rischi per la loro salute derivanti da prodotti ordinati da diversi siti web non soggetti a controlli o dalla filiera farmaceutica illegale, dal momento che Internet costituisce uno dei canali principali attraverso cui i medicinali falsificati arrivano sul mercato dell’UE.</p>
      <p sl="ro">Sostengo la nuova proposta legislativa perché aggiornerà i regolamenti in vigore e introdurrà caratteristiche di sicurezza che garantiranno l’identificazione, l’autenticazione e la tracciabilità dei medicinali dallo stabilimento di fabbricazione fino al consumatore. Sono queste le ragioni per cui ho votato a favore della relazione.</p>
    </intervention>
    <intervention id="3-194-000" speaker_id="96680" name="Zigmantas Balčytis" is_mep="True" mode="written">
      <p sl="lt">Signor Presidente, ho votato a favore di quest’importante documento. La relazione presentata dalla Commissione rileva che i sequestri di medicinali falsificati sono in aumento e che anche i medicinali salvavita per il trattamento del cancro o delle malattie cardiache sono oggetto di falsificazione. I medicinali falsificati, inoltre, riescono sempre di più a inserirsi nella catena di distribuzione autorizzata, il che costituisce un’enorme minaccia per la salute dei cittadini europei. La falsificazione dei medicinali va considerata un atto criminoso che impedisce ai pazienti di ricevere le cure mediche necessarie, è nocivo per la loro salute e in alcuni casi ne mette persino in pericolo la vita. Conseguentemente, l'obiettivo principale della direttiva deve essere la tutela della salute pubblica, la garanzia di un livello elevato di controlli di qualità sull’importazione di farmaci, dal momento che questa costituisce una delle principali porte di ingresso dei medicinali falsificati sul mercato europeo. Inoltre, è indispensabile creare un sistema di ispezioni e un efficiente sistema di individuazione delle contraffazioni. Ritengo sia essenziale regolamentare adeguatamente e controllare la vendita di medicinali su Internet, dal momento che per i medicinali falsificati esso rappresenta uno dei principali canali di ingresso nel mercato europeo.</p>
    </intervention>
    <intervention id="3-195-000" speaker_id="96846" name="George Becali" is_mep="True" mode="written">
      <p sl="ro">Signor Presidente, ho votato a favore della relazione perché i cittadini europei sono sempre più preoccupati della qualità e della sicurezza dei medicinali. I pazienti devono avere l'assoluta certezza che i medicinali che assumono sono a tutti gli effetti quelli che pensano. L'impiego di farmaci contraffatti può portare infatti al fallimento terapeutico e mettere in pericolo la vita dei pazienti. Analogamente alla relatrice, ritengo che falsificare medicinali sia un atto criminoso che impedisce ai pazienti di ricevere le cure mediche necessarie, è nocivo per la loro salute e in alcuni casi ne mette persino in pericolo la vita. Conseguentemente l'obiettivo principale della direttiva deve essere la tutela della salute pubblica dai medicinali falsificati. E’ inoltre necessario aumentare il livello di consapevolezza pubblica circa i rischi dell’acquisto di medicinali su Internet. Dobbiamo assicurare che i pazienti riescano a riconoscere i siti che rispettano la legislazione in materia. L'opinione pubblica non capirebbe una direttiva volta a contrastare la contraffazione di medicinali che non tenga conto di Internet, il principale canale di di distribuzione.</p>
    </intervention>
    <intervention id="3-196-000" speaker_id="28214" name="Jean-Luc Bennahmias" is_mep="True" mode="written">
      <p sl="fr">Signor Presidente, l’invecchiamento della popolazione rappresenta ormai una tendenza demografica a lungo termine in tutto il continente europeo, ed è certo che nei nostri paesi le spese per i medicinali continueranno ad aumentare. Se da un lato dobbiamo valutare l’impatto di tale evoluzione e riflettere sui consumi, è anche essenziale contrastare la crescente contraffazione di medicinali. Oltre ad avere un impatto finanziario negativo sulla ricerca europea, si tratta di una questione di salute pubblica impellente nell’Europa odierna. Il Parlamento europeo ha fatto bene ad agire.</p>
    </intervention>
    <intervention id="3-197-000" speaker_id="4746" name="Sergio Berlato" is_mep="True" mode="written">
      <p sl="it">Signor Presidente, onorevoli colleghi, la relazione in discussione sulla prevenzione dell'ingresso nella filiera farmaceutica di medicinali falsificati mette in risalto un importante elemento di preoccupazione per i cittadini europei, ossia la qualità e la sicurezza dei medicinali di cui essi fanno uso. Pertanto, accolgo con favore le disposizioni che consentono di contrastare il fenomeno dei medicinali falsificati e che rappresentano un passo necessario sia per rispondere a questa crescente minaccia per la salute dei cittadini sia per assicurare l'incolumità dei pazienti.</p>
      <p sl="it">Dopo circa sei mesi di negoziati, l'accordo raggiunto tra il Parlamento e il Consiglio è certamente migliorativo rispetto all'impianto normativo esistente e, in particolare, viene regolamentata la vendita di farmaci via Internet, che è una delle vie principali attraverso le quali i farmaci contraffatti sono immessi nel mercato dell'Unione. Infatti, negli Stati membri le farmacie online, per poter operare, dovranno ottenere un'autorizzazione speciale per fornire medicinali al pubblico via Internet.</p>
      <p sl="it">Infine, poiché ritengo che la contraffazione dei medicinali non sia da considerare come un reato minore – pensiamo alla contraffazione dei farmaci salvavita – ma piuttosto come un'attività criminosa che mette a repentaglio vite umane, condivido appieno il rafforzamento delle misure sanzionatorie.</p>
    </intervention>
    <intervention id="3-198-000" speaker_id="23788" name="Adam Bielan" is_mep="True" mode="written">
      <p sl="pl">Signor Presidente, la salute è il bene più prezioso nella vita di ciascuno. La disponibilità in commercio di un insieme di medicinali contraffatti, soprattutto di farmaci salvavita, ha pertanto – giustamente – risvegliato timori nei cittadini. Il quantitativo ingente e in costante aumento di prodotti contraffatti confiscati nell’Unione europea ogni anno può dare adito a preoccupazioni; è, quindi, necessario rispondere in modo deciso a questo fenomeno, che non è nient’altro che un’attività criminale organizzata. I pazienti devono essere assolutamente certi dell’autenticità delle medicine che assumono.</p>
      <p sl="pl">Ecco perché sostengo la posizione del relatore che la tutela dai medicinali contraffatti deve costituire l’obiettivo prioritario della direttiva, dal quale non dobbiamo essere distratti. Sono, inoltre, totalmente d’accordo anche con la proposta di includere nella direttiva la distribuzione di farmaci on line. In questi casi i pazienti sono lasciati in pratica a sè stessi, e non è detto che le conoscenze mediche di cui dispongono permettano loro di identificare prodotti falsificati. Le norme devono essere chiare in un settore importante come la salute. Dobbiamo eliminare ogni rischio.</p>
    </intervention>
    <intervention id="3-199-000" speaker_id="96681" name="Vilija Blinkevičiūtė" is_mep="True" mode="written">
      <p sl="lt">Signor Presidente, ho votato a favore della relazione perché dobbiamo prendere in considerazione uno dei timori più diffusi fra i cittadini europei: la qualità e la sicurezza dei medicinali che assumono. I dati mostrano un'impennata di sequestri di medicinali falsificati alla dogana. Ad esempio, nel 2006 sono stati sequestrati alle frontiere comunitarie UE 2,7 milioni di farmaci mentre nel 2007tale cifra era di 2,5 milioni, il che significa che i sequestri di medicinali hanno subito un aumento pari al 384 per cento rispetto al 2005. La relazione rileva una tendenza a falsificare non solo i medicinali cosiddetti "di conforto" ma anche i farmaci salvavita, compresi i medicinali per la cura del cancro e delle malattie cardiache, dei disturbi psichiatrici e delle infezioni. Le cure prestate con medicinali falsificati possono avere conseguenze fatali. Si osserva, inoltre, una tendenza a colpire la filiera farmaceutica tradizionale. Prescindendo da Internet, la catena di distribuzione autorizzata è sempre più presa di mira. Sette dei tredici Stati membri sui quali esistono dati hanno registrato casi di medicinali falsificati all'interno della filiera farmaceutica legale. I pazienti devono avere l'assoluta certezza che i medicinali che assumono sono a tutti gli effetti quelli che pensano. L'impiego di farmaci falsificati può portare, infatti, al fallimento terapeutico e mettere in pericolo la vita dei pazienti. Ritengo pertanto che la tutela della salute pubblica dai medicinali falsificati debba essere l'elemento centrale della direttiva, che non va indebolito introducendo obiettivi aggiuntivi.</p>
    </intervention>
    <intervention id="3-200-000" speaker_id="39722" name="Sebastian Valentin Bodu" is_mep="True" mode="written">
      <p sl="ro">Signor Presidente, la contraffazione di medicinali è diventata un’attività redditizia, con rischi minimi di dover renderne conto di fronte alla legge. Tale situazione è sottolineata dal fatto che, nel solo 2008, le autorità doganali hanno annunciato di aver sequestrato 34 milioni di farmaci in Europa. La situazione nell’Unione europea non è certamente paragonabile a quella di altre aree geografiche, nelle quali fino al 30 per cento dei medicinali disponibili sul mercato è contraffatto. Ciononostante, l’Unione europea non deve permettere che si arrivi a situazioni simili. Si stima al momento che l’1 per cento dei farmaci venduti sia falsificato, ma si rilevano segnali che indicano come si tratti di una percentuale in aumento. Le nuove normative in materia di sicurezza approvate dal Parlamento europeo, le sanzioni imposte sui produttori di farmaci falsificati e il sistema di controllo tra produttori e consumatori perseguono l’obiettivo di bloccare la crescita del mercato nero dei farmaci nell’Unione europea.</p>
      <p sl="ro">Pertanto, l’introduzione di nuove disposizioni obbligatorie in materia di sicurezza, che disciplinano il commercio dei medicinali, inclusi quelli venduti via Internet, rappresenta un passo positivo. La vendita di farmaci contraffatti è un’attività criminale con gravi ripercussioni che possono riguardare un numero elevato di consumatori, che spesso scelgono la via più semplice – Internet – per ordinare medicinali a cui altrimenti non avrebbero accesso senza prescrizione medica.</p>
    </intervention>
    <intervention id="3-201-000" speaker_id="29074" name="Vito Bonsignore" is_mep="True" mode="written">
      <p sl="it">La presenza di medicinali falsificati è in forte crescita in tutti i Paesi europei. La conferma arriva da recenti dati secondo i quali ogni anno in Europa si vendono dalla filiera farmaceutica legale 1,5 milioni di scatole falsificate. Nuove stime poi parlano di un preoccupante aumento di tale fenomeno, che interessa anche le vendite online di medicinali e, cosa ancor più grave, coinvolge sempre di più anche i farmaci cosiddetti innovativi e salvavita.</p>
      <p sl="it">È dunque necessario attuare al più presto una nuova strategia europea volta a contrastare tale fenomeno e a tutelare maggiormente la salute pubblica e i consumatori europei. Ho perciò votato a favore di questa relazione, perché ritengo che abbia il merito di aver raggiunto un buon compromesso, il cui principale obiettivo è la difesa del paziente nell’assunzione dei farmaci contraffatti.</p>
    </intervention>
    <intervention id="3-202-000" speaker_id="96867" name="Maria Da Graça Carvalho" is_mep="True" mode="written">
      <p sl="pt">Signor Presidente, dobbiamo agire con urgenza in risposta al preoccupante aumento di medicinali falsificati sotto i profili dell'identità, della storia o dell'origine. Tali prodotti contengono di solito sostanze di bassa qualità o contraffatte, che costituiscono una grave minaccia alla salute pubblica, e che portano alla perdita della fiducia nella filiera farmaceutica legale da parte dei pazienti. I requisiti di verifica cui sono soggetti i produttori di farmaci dovrebbero essere resi più rigorosi al fine di evitare tali rischi. Le caratteristiche di sicurezza delle medicine dovrebbero, inoltre, essere armonizzate in tutta l’UE e dovrebbero permettere l’identificazione e la verifica dell’autenticità di ogni singola confezione. Dovrebbero anche identificare i prodotti falsificati, e garantire nel contempo il funzionamento del mercato interno dei farmaci. Il processo di valutazione del rischio dovrebbe tenere in considerazione criteri come il costo dei medicinali e la storia dei farmaci contraffatti nell’UE e nei paesi terzi, nonché gli effetti che essi hanno sulla salute pubblica, alla luce della natura specifica dei prodotti in questione e della gravità delle patologie che intendono trattare. Le caratteristiche di sicurezza dovrebbero permettere la verifica di ogni confezione di farmaci, indipendentemente dal metodo di fornitura usato, inclusi quelli disponibili attraverso canali di vendita a distanza.</p>
    </intervention>
    <intervention id="3-203-000" speaker_id="26851" name="Nikolaos Chountis" is_mep="True" mode="written">
      <p sl="el">Signor Presidente, la commercializzazione di medicinali contraffatti ha fatto aumentare i rischi per la salute pubblica negli ultimi anni. Vi sono dati preoccupanti circa il fatto che, a prescindere da Internet, sta entrando nella filiera farmaceutica legale un numero sempre crescente di medicinali falsificati.</p>
      <p sl="el">Ho votato a favore della relazione Matias perché:</p>
      <p sl="el">1. Mette la tutela dei pazienti al centro della proposta legislativa, adottando misure volte a fornire l’accesso a standard elevati di trattamento e informazioni adeguate e sicure.</p>
      <p sl="el">2. Include e disciplina la vendita on line di medicinali, non contemplata dalla proposta della Commissione sebbene più del 50 per cento dei farmaci acquistati on line sia falsificato.</p>
      <p sl="el">3. Stabilisce caratteristiche di sicurezza per i farmaci soggetti a prescrizione e per quelli esenti (su una lista nera), al fine di impedire ai medicinali falsificati l’ingresso nella filiera farmaceutica legale.</p>
      <p sl="el">4. Richiede la piena tracciabilità dei medicinali e, nel contempo, istituisce un sistema di preallarme in tutti gli Stati membri, affinché i medicinali di cui si sospetta la pericolosità possano essere ritirati.</p>
      <p sl="el">5. Considera la falsificazione di medicinali un’attività criminosa organizzata e impone rigorose sanzioni ai responsabili.</p>
      <p sl="el">6. Le esportazioni di medicinali dall’UE verso paesi terzi devono soddisfare gli stessi criteri che si applicano alle importazioni.</p>
    </intervention>
    <intervention id="3-204-000" speaker_id="1892" name="Carlos Coelho" is_mep="True" mode="written">
      <p sl="pt">Signor Presidente, la contraffazione di medicinali è un’attività criminosa organizzata che mette in pericolo vite umane in misura analoga al traffico di stupefacenti. Ciononostante, questa tipologia di reato non è né regolamentata nello stesso modo né soggetta allo stesso livello di sanzioni applicate ai reati relativi agli stupefacenti. La produzione illegale di medicinali effettuata copiando, o semplicemente omettendo, i principi attivi non necessita di strutture o investimenti su larga scala. E’ semplice realizzare grandi profitti. Alcune stime hanno rivelato che i ricavi dalla vendita di farmaci contraffatti nel 2010 sono stati superiori a 50,6 milioni di euro, il che rappresenta un aumento del 95 per cento rispetto alle stime di cinque anni fa. Questo incremento è dovuto principalmente alla mancanza di normative dettagliate in alcuni paesi a causa della scarsità di risorse o della riluttanza ad applicarle, e al fatto che il livello di sanzioni stabilito non ha un vero effetto deterrente.</p>
      <p sl="pt">Sostengo il compromesso raggiunto dalla relatrice: è equilibrato e l’obiettivo prioritario è la tutela dei pazienti. Si tratta di un passo nella giusta direzione, anche se esclude questioni importanti come, ad esempio, il fatto che i medicinali generici e quelli non soggetti a prescrizione non ricadono nel campo d’applicazione delle caratteristiche di sicurezza.</p>
    </intervention>
    <intervention id="3-205-000" speaker_id="95281" name="Vasilica Viorica Dăncilă" is_mep="True" mode="written">
      <p sl="ro">Signor Presidente, alla luce dei crescenti rischi per i pazienti derivanti dai medicinali contraffatti, ritengo sia necessario introdurre con urgenza provvedimenti provvisori volti a migliorare la sicurezza dei pazienti in modo che i titolari di autorizzazioni di fabbricazione che rimuovano od occultino le caratteristiche di sicurezza applicate su base volontaria dal fabbricante iniziale siano ritenuti oggettivamente responsabili nel caso in cui, a seguito delle loro azioni, si verifichino ingressi di prodotti contraffatti nella filiera farmaceutica.</p>
    </intervention>
    <intervention id="3-206-000" speaker_id="96914" name="Anne Delvaux" is_mep="True" mode="written">
      <p sl="fr">Signor Presidente, ho votato a favore della relazione, poiché ha l’obiettivo di lottare a livello comunitario contro i medicinali falsificati nella filiera farmaceutica legale, senza impedire il funzionamento del mercato interno dei farmaci. Intende farlo introducendo, ad esempio, obblighi per gli operatori della catena di distribuzione, impedendo agli operatori situati tra il produttore originale e l’operatore finale della catena di distribuzione (generalmente il farmacista) o l’utente finale (dottore/paziente) di manipolare (cioè rimuovere, modificare od occultare) le caratteristiche di sicurezza sulla confezione, e istituendo criteri più rigorosi in materia di importazione di principi attivi farmaceutici da paesi terzi e ispezioni dei prodotti.</p>
    </intervention>
    <intervention id="3-207-000" speaker_id="96951" name="Diane Dodds" is_mep="True" mode="written">
      <p sl="en">Signor Presidente, la qualità dei medicinali è fondamentale per garantire la sicurezza e la serenità dei consumatori. E’ evidente che, in seguito all’invasione del mercato da parte di questi prodotti, soprattutto visto che anno dopo anno le falsificazioni si fanno sempre più sofisticate, la minaccia alla salute dei nostri elettori è in aumento. Si tratta di una crisi della salute pubblica su scala globale. Si stima al momento che possa essere contraffatto il 15 per cento dell’approvvigionamento mondiale di medicinali, mentre in alcuni paesi in via di sviluppo potrebbe risultare falsificato più del 30 per cento dei farmaci in vendita. Il pubblico deve essere sicuro al 100 per cento che i prodotti che consuma sono sicuri e adatti al loro scopo. L’utilizzo di medicinali falsificati può avere conseguenze gravi e negative sulla salute dei pazienti, con conseguenze talvolta fatali. E’ chiaro che disporre di un’ampia strategia per affrontare la questione, sia a livello nazionale che internazionale, è fondamentale per garantire la salvaguardia di standard elevati di salute pubblica e sicurezza.</p>
    </intervention>
    <intervention id="3-208-000" speaker_id="28310" name="Edite Estrela" is_mep="True" mode="written">
      <p sl="pt">Signor Presidente, ho votato a favore della relazione sui medicinali falsificati, che include misure che contrastano il preoccupante aumento di farmaci contraffatti nell’UE, come ad esempio caratteristiche di sicurezza per verificare l’autenticità del prodotto lungo tutta la filiera farmaceutica, al fine di tutelare la sicurezza dei pazienti e la salute pubblica. Mi compiaccio che il Parlamento europeo abbia deciso di applicare le caratteristiche di sicurezza non solo alla catena farmaceutica convenzionale, ma anche alle vendite via Internet, che è il canale principale per i prodotti falsificati. Accolgo, inoltre, con favore il fatto che il Parlamento europeo sostenga la necessità di controlli sulle medicine in entrata e uscita dall’UE e pianifichi di imporre sanzioni pesanti, poiché questi reati mettono in pericolo vite umane.</p>
    </intervention>
    <intervention id="3-209-000" speaker_id="96977" name="Diogo Feio" is_mep="True" mode="written">
      <p sl="pt">Signor Presidente, ritengo che la sicurezza dei consumatori sia una questione di importanza vitale, in particolare quando i consumatori coinvolti sono anche pazienti che nei medicinali che assumono cercano una cura, o per lo meno un considerevole miglioramento del loro stato di salute. La sicurezza dei consumatori è ancora più importante quando ha l’obiettivo di salvaguardare l’autenticità dei farmaci venduti sul mercato libero, sia attraverso canali tradizionali che su Internet.</p>
      <p sl="pt">Proprio per questo motivo ritengo fondamentale che si adottino normative estremamente chiare sulla falsificazione di medicinali, dal momento che si tratta di un fenomeno in crescita in tutta Europa e nel resto del mondo, che ha effetti devastanti sulla fiducia dei consumatori, sulle imprese e, aspetto ancora più importante, sulla salute di chi assume medicinali contraffatti.</p>
      <p sl="pt">Sostengo, pertanto, la relazione e vorrei fare i complimenti all’onorevole Matias per il lavoro svolto e per tutti i compromessi che è riuscita a negoziare.</p>
    </intervention>
    <intervention id="3-210-000" speaker_id="96899" name="José Manuel Fernandes" is_mep="True" mode="written">
      <p sl="pt">Signor Presidente, il commercio clandestino di medicinali è già stato paragonato al commercio illecito di armi da guerra e al traffico di stupefacenti. E’ un flagello che colpisce milioni di persone in tutto il mondo, e che rappresenta un incubo per i responsabili del controllo della salute pubblica: un malato, spesso con patologie croniche o terminali, potrebbe assumere qualcosa di innocuo o privo di effetti, ma anche qualcosa che può persino risultare nocivo. Sappiamo che sono in circolazione quantitativi sempre maggiori di farmaci contraffatti o falsificati, con cifre che si attestano nell’ordine dei milioni. E' essenziale contrastare la criminalità organizzata e i trafficanti transfrontalieri e porre fine ai circuiti di commercializzazione paralleli, ad esempio su Internet. Accolgo quindi con favore l’adozione di confezioni antimanomissione e la creazione di un sistema di allarme rapido.</p>
      <p sl="pt">Mi compiaccio per l’approvazione della direttiva da parte del Parlamento e il Consiglio che, grazie alla tracciabilità lungo l’intero ciclo del prodotto, impedirà l’ingresso nell’Unione europea di medicinali falsificati e/o contraffatti e rafforzerà la tutela della salute pubblica migliorando la sicurezza e la qualità dei farmaci assunti. Infine, vorrei fare i complimenti alla mia connazionale, l’onorevole Matias, per il lavoro svolto.</p>
    </intervention>
    <intervention id="3-211-000" speaker_id="96706" name="João Ferreira" is_mep="True" mode="written">
      <p sl="pt">Signor Presidente, il problema in questione ha gravi ripercussioni sulla salute pubblica e sulle economie degli Stati membri. La falsificazione di farmaci e i preoccupanti quantitativi che entrano nella filiera farmaceutica legale costituiscono questioni allarmanti che vanno affrontate correttamente e contrastate. Non va dimenticato che i farmaci sono falsificati e venduti illecitamente solo perché vi sono ragioni economiche che incoraggiano tale pratica, e che l'esistenza di farmaci generici dal prezzo più accessibile rende la contraffazione meno redditizia. La relazione affronta la questione della vendita su Internet, che fa parte della filiera farmaceutica legale. Si fa riferimento all’importanza della sensibilizzazione dell’opinione pubblica circa i rischi associati all’acquisto di medicinali con questa modalità. Vorremmo sottolineare l’importanza del consolidamento della cooperazione e del coordinamento tra le autorità nazionali competenti, l’Agenzia europea per i medicinali (EMA) e gli altri organi internazionali, al fine di scambiare informazioni, favorire l’aumento della conoscenza e della comprensione del fenomeno per migliorare, in tal modo, le azioni di contrasto.</p>
      <p sl="pt">Va ricordato che tale cooperazione deve funzionare anche in altri settori, come la farmacovigilanza. Alle strutture europee esistenti, come l’EMA, si richiede maggiore trasparenza per quanto riguarda gli studi che eseguono e il loro funzionamento. Riteniamo che il compromesso raggiunto sia un passo positivo nella lotta a questo problema.</p>
    </intervention>
    <intervention id="3-212-000" speaker_id="2125" name="Pat the Cope Gallagher" is_mep="True" mode="written">
      <p sl="ga">Signor Presidente, la qualità e la sicurezza dei farmaci venduti ai cittadini in Irlanda rappresentano una questione che dà adito a molte preoccupazioni. Accolgo con favore la proposta, che ha l’obiettivo di limitare la diffusione di medicinali falsificati. Si tratta di una misura necessaria e importante.</p>
    </intervention>
    <intervention id="3-213-000" speaker_id="1164" name="Bruno Gollnisch" is_mep="True" mode="written">
      <p sl="fr">Signor Presidente, abbiamo votato a favore della relazione Matias sui medicinali falsificati. Si tratta senza dubbio di una questione di salute e sicurezza pubblica in un’Europa senza frontiere, dove le peggiori porcherie contraffatte, o semplicemente di bassa qualità, possono circolare liberamente. Ciononostante, non vi sono garanzie che nelle questioni di salute, medicina o farmacovigilanza l’Unione europea sia nella posizione migliore per risolvere gli eventuali problemi che potrebbero emergere. Potrebbe, al contrario, persino esserne l’origine, ad esempio con la direttiva del 2004 sui medicinali vegetali tradizionali, insieme al regolamento del 2006 sulle indicazioni sulla salute. La prima include il requisito che i prodotti siano registrati presso l'Agenzia europea dei medicinali, una procedura così complessa e costosa che alla fine del 2010 erano soltanto 200 i medicinali vegetali registrati. Il secondo conferisce all’Autorità europea per la sicurezza alimentare il potere di autorizzare o meno le indicazioni sulla salute per gli integratori alimentari, inclusi quelli vegetali, autorizzazione che concede così raramente e rifiuta sulla base di motivi così arbitrari da aver indispettito persino la Commissione. Il risultato è che la normativa europea finirà per favorire le medicine chimiche e i laboratori farmaceutici. Vi è il desiderio di eliminare il settore delle medicine naturali? A vantaggio di chi, o di che cosa? Non necessariamente della salute dei cittadini in Europa.</p>
    </intervention>
    <intervention id="3-214-000" speaker_id="96952" name="Sylvie Guillaume" is_mep="True" mode="written">
      <p sl="fr">Signor Presidente, i farmaci contraffatti rappresentano ormai il 10 per cento dei medicinali venduti a livello mondiale, e l’Europa non è per niente al sicuro da questo flagello che, inoltre, si sta sviluppando in maniera preoccupante. Mi compiaccio pertanto che il testo sia stato approvato dal Parlamento europeo, dal momento che noi eurodeputati abbiamo lottato al fine di migliorare la proposta iniziale della Commissione europea, nella quale la competitività delle case farmaceutiche aveva la precedenza sulla salute e la sicurezza dei cittadini europei. Il nuovo testo, quindi, prende anche in considerazione la vendita di farmaci on line, che deve essere regolamentata e controllata in modo migliore, per il bene di tutti.</p>
    </intervention>
    <intervention id="3-215-000" speaker_id="96818" name="Salvatore Iacolino" is_mep="True" mode="written">
      <p sl="it">Concordo con la relazione Matias secondo la quale i pazienti debbono avere l'assoluta certezza sulla qualità dei medicinali assunti. Dagli studi effettuati si evince come l'uso di medicinali falsificati sia talmente dannoso per i pazienti fino a metterne a rischio la vita: è quindi giusto considerare la contraffazione come un atto criminoso che merita una forte presa di posizione da parte dell'Unione europea.</p>
      <p sl="it">Da qui la mia condivisione dei punti di cui la relazione si fa portatrice quali: la chiara definizione del campo di applicazione e dei soggetti operanti nelle filiere farmaceutiche, in modo tale da chiarire ruoli e responsabilità dei vari attori; l'equiparazione delle sanzioni a quelle previste per gli atti illeciti connessi con gli stupefacenti; una maggiore trasparenza e regolamentazione delle vendite di farmaci su Internet, che permettano ai consumatori di distinguere tra operatori illegali e farmacie online.</p>
      <p sl="it">Oggi più che mai un'attiva collaborazione tra i vari organismi preposti, nazionali e internazionali, si configura come un elemento imprescindibile per un più efficace sistema di lotta alla contraffazione farmaceutica, che possa garantire un adeguato controllo non solo delle falsificazioni farmaceutiche all'interno dell'Unione europea ma anche dei farmaci contraffati esportati nei paesi terzi, il cui numero continua ad aumentare. Avendo sempre e comunque come principio guida quello del benessere del paziente.</p>
    </intervention>
    <intervention id="3-216-000" speaker_id="96693" name="Juozas Imbrasas" is_mep="True" mode="written">
      <p sl="lt">Signor Presidente, ho votato a favore della relazione perché dobbiamo prendere in considerazione uno dei timori più diffusi fra i cittadini europei: la qualità e sicurezza dei medicinali che assumono. Si stima che l’1 per cento dei farmaci venduti al pubblico europeo attraverso la filiera farmaceutica legale sia contraffatto. In altre parti del mondo, più del 30 per cento dei farmaci in vendita potrebbe essere falso. Sempre più farmaci innovativi e salvavita sono oggetto di contraffazione. E’ risaputo che Internet rappresenta uno dei principali canali di ingresso per i medicinali falsificati nel mercato europeo. Si ritiene che i medicinali acquistati su Internet da siti che celano il loro reale indirizzo fisico siano falsificati in più del 50 per cento dei casi. Coloro che cercano medicinali a basso costo su Internet vengono spesso attirati da truffatori che vendono farmaci contraffatti con componenti che mettono a rischio la salute. Molti medicinali falsi entrano nella filiera farmaceutica legale durante la fase del riconfezionamento. Per troppo tempo è mancata una risposta adeguata nei confronti degli operatori responsabili del riconfezionamento e i truffatori che imperversano nella vastità di Internet, mentre un numero sempre crescente di persone che acquistano medicine da siti web non affidabili ha iniziato a mettere a rischio la propria salute, e persino la propria vita. Mi compiaccio che siano state previste sanzioni per i contraffattori, con misure che garantiscono un controllo più rigoroso. Le farmacie registrate nei paesi in cui è permessa la vendita di medicinali su Internet devono ottenere un’apposita licenza; sui loro siti web deve figurare il logo europeo e devono essere incluse nella banca dati europea. I pazienti devono avere l'assoluta certezza che i medicinali che assumono sono a tutti gli effetti quelli che pensano. L’elemento portante deve essere la tutela della salute pubblica dai medicinali falsificati.</p>
    </intervention>
    <intervention id="3-217-000" speaker_id="96772" name="Peter Jahr" is_mep="True" mode="written">
      <p sl="de">Signor Presidente, mi fa molto piacere che il Parlamento e il Consiglio siano stati in grado di raggiungere un compromesso per quanto riguarda la problematica dei medicinali falsificati. Ciò è particolarmente importante perché il fenomeno in questione è diventato un problema estremamente grave estesosi anche ai prodotti salvavita. Con i provvedimenti adottati abbiamo compiuto un importante passo nella direzione giusta, senza eccessi di burocrazia. Innanzitutto, alle confezioni si applicheranno nuove caratteristiche di sicurezza, e si migliorerà il monitoraggio dei canali di distribuzione. In tal modo arriveremo a un livello più elevato di sicurezza per i pazienti – il che, alla luce della portata della contraffazione di medicinali, era urgentemente necessario – senza imporre oneri eccessivi alle parti coinvolte.</p>
    </intervention>
    <intervention id="3-218-000" speaker_id="96771" name="Jaroslaw Kalinowski" is_mep="True" mode="written">
      <p sl="pl">Signor Presidente, assumiamo medicine per alleviare il dolore, attenuare i sintomi di patologie o salvare la nostra vita. Frequentemente capita che si spendano in medicinali importi considerevoli che in molti casi rappresentano la maggior parte del nostro reddito. Questo è il motivo per cui truffatori disonesti e privi di principi morali falsificano farmaci. Purtroppo, a volte i pazienti perdono la vita a causa dell’assunzione dei medicinali in questione. E’ quindi necessario aumentare le precauzioni per quanto riguarda le importazioni di farmaci da paesi terzi, limitare al minimo la vendita di medicinali su Internet, avviare una campagna per sensibilizzare i pazienti circa i rischi derivanti dall’assunzione di farmaci contraffatti non certificati e una campagna che garantisca che chi acquista medicinali sia consapevole che in circolazione si trovano farmaci contraffatti. Sono d’accordo con la relatrice quando afferma che la tutela dei diritti di proprietà intellettuale non costituisce una priorità in quest’ambito. L’aspetto più importante è la salute e la vita umana, ed è nostro dovere fare tutto il possibile per tutelarle.</p>
    </intervention>
    <intervention id="3-219-000" speaker_id="101580" name="Constance Le Grip" is_mep="True" mode="written">
      <p sl="fr">Signor Presidente, ho votato a favore della direttiva sulla lotta contro i medicinali falsificati. Alla luce del numero di farmaci contraffatti confiscati nell'Unione europea (più di 34 milioni di pillole contraffatte sono state sequestrate nel 2008), è giunto il momento che l'UE istituisca un sistema efficace di tracciabilità che garantisca l’origine e la qualità dei farmaci disponibili nell’UE. Ciò è ancora più necessario dal momento che i farmaci contraffatti mettono a grave rischio la salute degli europei a causa delle sostanze, talvolta tossiche, che possono contenere. Le nuove misure introdotte, vale a dire numeri seriali elettronici sulla confezione dei medicinali soggetti a prescrizione che permettono la tracciabilità dallo stabilimento di produzione fino al paziente, la limitazione del trattamento durante la fase di riconfezionamento e il consolidamento delle ispezioni di produttori e grossisti rappresentano un concreto passo in avanti che garantirà ai cittadini e ai pazienti in Europa un maggiore livello di sicurezza.</p>
      <p sl="fr">Infine, vorrei sottolineare il progresso registrato con questo testo per quanto riguarda la vendita di medicinali on line. Dal momento che si stima che il 50 per cento dei farmaci venduti su Internet sia contraffatto, il testo prevede un logo comunitario che permetta l’identificazione delle farmacie on line legali. Ciononostante, spetta ai cittadini europei essere prudenti quando fanno acquisti simili su Internet.</p>
    </intervention>
    <intervention id="3-220-000" speaker_id="96823" name="Petru Constantin Luhan" is_mep="True" mode="written">
      <p sl="ro">Signor Presidente, i medicinali falsificati costituiscono una grave minaccia all’intero sistema farmaceutico in Europa giacché, oltre al pericolo cui i pazienti sono esposti quando assumono tali prodotti, essi portano a un declino della fiducia dell’opinione pubblica nella qualità dei medicinali disponibili nelle farmacie. Il numero di medicinali falsificati sta aumentando in maniera estremamente rapida nell'Unione europea. Gli ingredienti possono essere di qualità inferiore alla norma o essere contraffatti, oppure completamente assenti o presenti in un dosaggio sbagliato. Sebbene in Europa tale fenomeno sia ancora limitato rispetto ad altre regioni, ho votato a favore della relazione perché ritengo che vi siano alcuni elementi che indicano la necessità di adottare urgentemente misure a livello comunitario. La nuova direttiva includerà sanzioni imposte ai produttori di medicinali contraffatti, migliori norme in materia di sicurezza e un sistema di verifica il cui obiettivo è prevenire l’ingresso sul mercato europeo di medicinali pericolosi.</p>
      <p sl="ro">Un aspetto incoraggiante è che il Parlamento europeo è riuscito a far sì che la proposta originaria della Commissione europea includa anche la regolamentazione della vendita di tali prodotti via Internet, che è il principale canale per l’introduzione di medicinali contraffatti sul mercato dell’UE.</p>
    </intervention>
    <intervention id="3-221-000" speaker_id="96791" name="Elżbieta Katarzyna Łukacijewska" is_mep="True" mode="written">
      <p sl="pl">Signor Presidente, nella votazione odierna ho sostenuto la relazione dell’onorevole Matias sui medicinali falsificati. Ritengo che il documento approvato quest’oggi limiterà il crescente problema dei farmaci contraffatti e introdurrà un sistema ben funzionante per il monitoraggio del mercato europeo, dal produttore al paziente. Sono convinta che sia necessario un coordinamento tra i vari organi nazionali e internazionali, e con l’approvazione del documento in questione stiamo compiendo un passo verso il rafforzamento di tale cooperazione. Ritengo che il problema dei medicinali contraffatti in Europa sia serio e che il Parlamento europeo, con l’approvazione della relazione, stia inviando un chiaro messaggio alla Commissione, cioè che solo una cooperazione efficace e la rigorosa applicazione di sanzioni renderanno possibile limitare tale pratica. La ringrazio.</p>
    </intervention>
    <intervention id="3-222-000" speaker_id="1403" name="David Martin" is_mep="True" mode="written">
      <p sl="en">Signor Presidente, i medicinali contraffatti sono già diffusi nelle regioni in via di sviluppo, dove il 20-30 per cento dei farmaci sul mercato sono falsi. Ora vengono rilevati con maggiore frequenza anche nell’UE. Si stima che circa l’1 per cento dei medicinali venduti in Europa sia contraffatto. Questo nuovo accordo, che accolgo con favore, introdurrà caratteristiche di sicurezza obbligatorie per i farmaci soggetti a prescrizione, come sigilli e numeri seriali, il che ne garantirà la tracciabilità. I farmaci generici non saranno soggetti a tale requisito, a meno che un particolare prodotto non sia caratterizzato da un eccezionale rischio di contraffazione.</p>
    </intervention>
    <intervention id="3-223-000" speaker_id="23704" name="Jiří Maštálka" is_mep="True" mode="written">
      <p sl="cs">Signor Presidente, il progetto di relazione continua positivamente il lavoro svolto durante la precedente legislatura. La proposta della Commissione evita di fornire definizioni specifiche, nonostante le numerose raccomandazioni. Questo tipo di approccio potrebbe portare a una tutela incompleta o non applicabile dei pazienti che assumono medicinali. Ecco perché accolgo con favore l’emendamento 120, che rende la proposta della Commissione molto meno ambigua. La definizione di “medicinale falsificato” è particolarmente utile; anche la proposta di testo per quanto riguarda le “filiere farmaceutiche” è eccellente, e se approvata rafforzerà il diritto dei pazienti a essere tutelati. Ritengo imperativa l’attuazione del considerando 5c dell’emendamento 120, che consente l’applicazione e il monitoraggio dell’ottemperanza alle norme dell’UE. L’emendamento allinea le norme UE con le sentenze della Corte di giustizia. In questo contesto, la proposta di testo permette anche agli Stati membri di agire in prima persona a sostegno di una maggiore tutela dei consumatori.</p>
    </intervention>
    <intervention id="3-224-000" speaker_id="96742" name="Jean-Luc Mélenchon" is_mep="True" mode="written">
      <p sl="fr">Signor Presidente, gli emendamenti parlamentari non chiedono che i sistemi di sicurezza vengano estesi anche ai farmaci non soggetti a prescrizione. Eppure, i cittadini acquistano grandi quantitativi di tali medicinali. La loro salute, pertanto, è a rischio. Non si chiede nemmeno l’obbligo per l’Agenzia europea dei medicinali di esercitare la trasparenza totale per quanto riguarda le sue ricerche e la collusione tra i suoi funzionari e le case farmaceutiche, il che è, tuttavia, necessario. Lo scandaloso caso del benfluorex, conosciuto in Francia con il nome di Mediator, lo prova inequivocabilmente. Ciononostante, gli emendamenti presentati vanno nella direzione giusta, in particolare quelli relativi all’autenticazione pubblica dei siti Internet e alle sanzioni. Voto, pertanto, a favore della relazione.</p>
    </intervention>
    <intervention id="3-225-000" speaker_id="96978" name="Nuno Melo" is_mep="True" mode="written">
      <p sl="pt">Signor Presidente, dal momento che si tratta di un problema molto grave che mette a rischio la salute pubblica nell’UE, ritengo che l’applicazione di nuove regole sia essenziale per tutelare i pazienti dai medicinali falsificati. Ecco perché il 23 aprile 2010 ho formulato un’interrogazione rivolta alla Commissione europea circa l’operazione congiunta chiamata “Medi-Fake”, che coinvolge i 27 Stati membri e che all’epoca aveva sequestrato 34 milioni di pastiglie in soli due mesi.</p>
      <p sl="pt">Per questo motivo ho sempre sostenuto misure rigorose per contrastare la situazione, al fine di porre fine a un commercio che porta a profitti pari a 45 miliardi di euro per alcune reti criminali. Sono queste le ragioni alla base del mio voto.</p>
    </intervention>
    <intervention id="3-226-000" speaker_id="28407" name="Willy Meyer" is_mep="True" mode="written">
      <p sl="es">(Signor Presidente, ho votato a favore della risoluzione legislativa sulla proposta di direttiva del Parlamento europeo e del Consiglio che modifica la direttiva 2001/83/CE per quanto concerne la prevenzione dell'ingresso nella filiera farmaceutica legale di medicinali falsificati sotto i profili dell'identità, della storia o dell'origine, perché ritengo che rafforzi in modo positivo le misure di contrasto ai medicinali contraffatti e alla loro distribuzione e, quindi, migliori la tutela dei cittadini. Inoltre, ritengo sia molto positivo che la posizione del Parlamento consolidi la trasparenza e il diritto all’informazione come strumenti per prevenire questa attività illecita. Ritengo importante che ci si concentri sul miglioramento di misure preventive per quanto concerne la fornitura di medicinali contraffatti attraverso Internet. Sostengo l’intensificazione della lotta legale contro la distribuzione di tali farmaci attraverso Internet, dal momento che la maggior parte dei medicinali contraffatti che entrano nel mercato europeo passano attraverso questo canale. Ho votato a favore della relazione poiché gli emendamenti migliorano considerevolmente la proposta di testo della Commissione, giacché rafforzano le misure di controllo, aumentano la trasparenza, migliorano l’accesso alle informazioni e, di conseguenza, permettono di migliorare la tutela dei cittadini.</p>
    </intervention>
    <intervention id="3-227-000" speaker_id="96670" name="Louis Michel" is_mep="True" mode="written">
      <p sl="fr">Signor Presidente, il presidente Chirac ha affermato che l’ineguaglianza più intollerabile è quella che riguarda la salute. Ecco perché ho votato a favore della relazione, che si concentra sulla salute e, di conseguenza, sulla tutela dei consumatori. I medicinali falsificati costituiscono una problematica che è stata a lungo ignorata. Mentre i paesi in via di sviluppo rappresentano un bersaglio ovvio, perché il prezzo dei farmaci legali è spesso inaccessibile per la maggioranza delle persone e i controlli sono poco efficaci, se non inesistenti, rileviamo ora che sempre più farmaci contraffatti entrano nell’Unione europea, soprattutto attraverso Internet. Si tratta di una minaccia crescente per la salute pubblica e la sicurezza in generale, ed è presente in tutto il mondo.</p>
      <p sl="fr">L’Unione europea deve restare in allerta e perseguire con energia una politica volontaristica di contrasto a questa corruzione inaccettabile. Al momento, è difficile quantificare le implicazioni economiche, poiché la produzione si è maggiormente industrializzata. Si tratta di un problema morale ed etico che mina la credibilità e l’efficacia dei sistemi sanitari. Pertanto, la lotta contro i medicinali falsificati deve smuovere la coscienza dei leader politici in tutto il mondo.</p>
    </intervention>
    <intervention id="3-228-000" speaker_id="96999" name="Alexander Mirsky" is_mep="True" mode="written">
      <p sl="en">Signor Presidente, sostengo appieno la relazione dell’onorevole Matias. Ciononostante, ritengo che le misure ivi contenute siano insufficienti. E’ necessario elaborare e rendere obbligatorio per tutti gli Stati membri dell’UE un pacchetto di misure che coprano la responsabilità per la distribuzione, l’assistenza, la produzione e la realizzazione di medicinali falsificati. Tali misure dovrebbero includere la confisca della licenza di fornitori e distributori di farmaci contraffatti, sanzioni massime e responsabilità penale per tutti coloro che partecipano ad attività illecite nel settore del commercio di farmaci. La responsabilità dei colpevoli non dovrebbe essere minore del caso in cui fossero trafficanti di stupefacenti. Soltanto in questo modo possiamo fermare la distribuzione di prodotti contraffatti e debellare il mercato nero dei medicinali.</p>
    </intervention>
    <intervention id="3-229-000" speaker_id="28255" name="Andreas Mölzer" is_mep="True" mode="written">
      <p sl="de">Signor Presidente, la salute dei cittadini è il bene più prezioso della nostra società e dovremmo ricorrere a mezzi adeguati per promuoverla e preservarla. A causa dell’aumento della diffusione di medicinali falsificati sempre più pazienti, anche in Europa, sono esposti a rischi incalcolabili che potrebbero anche avere esito fatale. Ciononostante, ho votato contro la relazione perché le misure proposte, in particolare i controlli sulle importazioni, non si spingono, a mio parere, sufficientemente in là.</p>
    </intervention>
    <intervention id="3-230-000" speaker_id="96694" name="Rolandas Paksas" is_mep="True" mode="written">
      <p sl="lt">Signor Presidente, ho votato a favore della risoluzione perché la contraffazione dei medicinali costituisce un problema rilevante in tutta l’UE, ed è quindi necessario adottare misure radicali per garantire che i farmaci contraffatti, che potrebbero avere effetti avversi sulla salute umana o persino sulla vita, non arrivino sul mercato. Dobbiamo garantire che solo medicinali sicuri ed efficaci giungano ai consumatori, nonché porre fine ai profitti realizzati dalle bande criminali grazie ai farmaci contraffatti. E’ necessario fare il possibile per garantire l’istituzione di un rigoroso sistema di etichettatura per i farmaci soggetti a prescrizione nell’UE, che includa etichette di sicurezza che indichino il produttore e il fornitore. Ritengo vi debbano essere sanzioni più pesanti per i falsificatori di medicinali, e che il meccanismo di controllo debba funzionare in modo efficace in tutta l’Unione europea, incluso in ogni anello della filiera farmaceutica. Particolare attenzione e misure di sicurezza vanno dedicate alla vendita di medicinali su Internet, con l’istituzione di rigorosi sistemi di autorizzazione, monitoraggio e controllo. Ogni Stato membro deve adottare tutte le misure necessarie a garantire l’effettivo funzionamento di un sistema che sensibilizzi il pubblico circa le pericolose medicine contraffatte o di bassa qualità e crei, inoltre, opportunità di ritirare tali farmaci dal mercato.</p>
    </intervention>
    <intervention id="3-231-000" speaker_id="96902" name="Maria do Céu Patrão Neves" is_mep="True" mode="written">
      <p sl="pt">Signor Presidente, la relazione si basa su una proposta della Commissione tesa a prevenire l’introduzione di medicinali falsificati nella filiera farmaceutica legale, richiamando l’attenzione su una questione che è sempre più preoccupante per gli europei: la qualità e la sicurezza dei farmaci che utilizzano. Dovremmo sottolineare l’effetto positivo della proposta, che promuove il dibattito su un tema cruciale, con l’obiettivo finale di contrastare i medicinali falsificati. In effetti, la contraffazione di farmaci è un reato che impedisce ai pazienti di ricevere le cure mediche necessarie, è nociva per la loro salute e in alcuni casi ne mette persino in pericolo la vita. L’obiettivo principale della direttiva, come sottolinea correttamente la relatrice, dovrebbe essere la tutela della salute pubblica. Tale obiettivo deve essere rispecchiato nella base giuridica della direttiva. Mi sembra, inoltre, fondamentale salvaguardare la rete di distribuzione dei farmaci, stabilendo definizioni chiare e precise, non solo per quanto riguarda il campo di applicazione della direttiva, ma anche i ruoli e le responsabilità delle diverse parti coinvolte nella filiera farmaceutica: dettaglianti, distributori, intermediari. Ho votato a favore, poiché ritengo essenziale promuovere un’iniziativa legislativa in quest’ambito, per affrontare questa minaccia crescente per la salute e migliorare la sicurezza dei pazienti.</p>
    </intervention>
    <intervention id="3-232-000" speaker_id="38595" name="Rovana Plumb" is_mep="True" mode="written">
      <p sl="en">Signor Presidente, nell’Unione europea si registra un allarmante aumento dei medicinali falsificati sotto i profili dell'identità, della storia o dell'origine. La direttiva prevede le seguenti disposizioni: caratteristiche di sicurezza obbligatorie per tutti i farmaci soggetti a prescrizione e un sistema di allarme rapido; caratteristiche di sicurezza armonizzate per verificare l’autenticità e identificare singole confezioni, fornendo prove di manomissione per i farmaci soggetti a prescrizione (si prevede la possibile esclusione di alcuni prodotti in seguito a una valutazione del rischio); nessuna caratteristica di sicurezza per i medicinali non soggetti a prescrizione, a meno che una valutazione del rischio non sottolinei il rischio di falsificazione e la conseguente minaccia alla salute pubblica; per quanto riguarda la tracciabilità, vi sarà un unico identificatore per le caratteristiche di sicurezza (ad esempio un numero seriale) che permetterà di verificare l’autenticità del prodotto e delle confezioni individuali lungo tutto il corso della catena d’approvvigionamento, fino al livello della farmacia; inoltre, gli Stati membri devono istituire un sistema che impedisca che i farmaci sospetti arrivino ai pazienti; per quanto riguarda le vendite su Internet, le condizioni per la fornitura di medicinali al pubblico sono determinate dagli Stati membri; si prevede, infine l’aumento della trasparenza per quanto concerne i distributori all’ingrosso, e in caso di violazioni delle disposizioni nazionali verranno applicate sanzioni.</p>
    </intervention>
    <intervention id="3-233-000" speaker_id="4253" name="Frédérique Ries" is_mep="True" mode="written">
      <p sl="fr">Signor Presidente, dopo i prodotti di marca e le sigarette, la contraffazione si è diffusa al mercato dei medicinali, e i sette milioni di farmaci sequestrati ogni anno rappresentano circa il 5 per cento di tutti i prodotti falsificati. La sfida per le autorità europee, sia giudiziarie che doganali, è enorme: devono risalire alle origini e limitare tale traffico che mette in pericolo milioni di vite a livello mondiale. Accolgo, pertanto, con favore l’accordo raggiunto tra Parlamento e Consiglio quanto all’istituzione di un quadro giuridico comune ai 27 Stati membri per limitare i rischi posti dai medicinali falsificati. Tra i progressi principali citerei i seguenti: il principio della responsabilità a cascata che copre tutti gli attori della catena – titolari dell’autorizzazione di fabbricazione, distributori all’ingrosso, intermediari, e così via; l’uso obbligatorio di un dispositivo di sicurezza (numero di serie o sigillo) sulla confezione dei medicinali soggetti a prescrizione; l’introduzione di norme più rigorose sulle ispezioni eseguite in cooperazione con l’Agenzia europea per i medicinali; e l’elaborazione di un elenco di entità autorizzate a vendere farmaci a distanza.</p>
      <p sl="fr">Concludendo, si tratta di un atto legislativo molto importante. Ciononostante, sono necessari più cooperazione internazionale e cibercontrolli per eliminare farmaci contraffatti come il viagra, i prodotti dimagranti e le creme dermatologiche, disponibili con solo un click di mouse.</p>
    </intervention>
    <intervention id="3-234-000" speaker_id="97199" name="Crescenzio Rivellini" is_mep="True" mode="written">
      <p sl="it">Mi congratulo per l'ottimo lavoro svolto dalla collega Matias. I medicinali falsificati sono "assassini silenziosi" in quanto privi di effetto, poiché contengono sostanze tossiche che possono danneggiare, o addirittura uccidere, coloro che li assumono. L'assenza di una legge quadro incoraggia la contraffazione, un crimine organizzato.</p>
      <p sl="it">Abbiamo assistito a una crescita smisurata di questa attività criminale, con un incremento, dal 2005, del 400% dei sequestri di farmaci contraffatti. Si stima che l'1% dei medicinali attualmente in vendita al pubblico europeo attraverso la catena di approvvigionamento legale sia falsificato e che tale numero sia in aumento. In altre parti del mondo, oltre il 30% dei medicinali in vendita può essere stato falsificato. Inoltre, sempre più farmaci innovativi e salvavita sono contraffatti.</p>
      <p sl="it">Pertanto, abbiamo approvato oggi una nuova legge per impedire l'ingresso di farmaci contraffatti nella filiera farmaceutica legale e per proteggere la sicurezza del paziente. La normativa copre anche le vendite via Internet e introduce nuovi dispositivi di sicurezza e misure di tracciabilità, nonché sanzioni per i contraffattori per impedire la vendita di farmaci contraffatti ai cittadini dell'Unione europea.</p>
    </intervention>
    <intervention id="3-235-000" speaker_id="28409" name="Raül Romeva i Rueda" is_mep="True" mode="written">
      <p sl="en">Signor Presidente, per salvaguardare meglio la rete di distribuzione dei medicinali è fondamentale fornire una definizione chiara non solo del campo di applicazione ma anche dei diversi soggetti operanti nell'ambito della filiera farmaceutica. La proposta della Commissione non fornisce risposte esaurienti circa la natura e le caratteristiche di medicinali falsificati, principi attivi o eccipienti. Lo stesso vale per le definizioni riguardanti i diversi soggetti operanti nella filiera farmaceutica, di cui vanno chiariti i ruoli e le responsabilità.</p>
      <p sl="en">E’, pertanto, fondamentale distinguere tra i soggetti già formalmente riconosciuti (che hanno delle responsabilità oggettive) e quelli al di fuori di tale categoria, sebbene comunque legati alla responsabilità oggettiva relativa alla catena di distribuzione. Pertanto, è importante non solo distinguere tra gli operatori commerciali e gli intermediari, ma anche chiarirne i ruoli e le responsabilità. Lo stesso principio va applicato ad altri soggetti, quali i trasportatori o i commercianti paralleli. La direttiva deve evitare confusioni e non deve lasciar spazio a punti poco chiari. Va quindi indicato chiaramente quali soggetti possono operare nel settore e a quali condizioni. Definizioni più chiare semplificheranno l'attuazione delle misure.</p>
    </intervention>
    <intervention id="3-236-000" speaker_id="33989" name="Daciana Octavia Sârbu" is_mep="True" mode="written">
      <p sl="en">Signor Presidente, le opportunità di vendita di medicinali falsificati sono aumentate rapidamente negli ultimi anni. Il rischio sempre maggiore di ingresso di tali farmaci nelle filiera farmaceutica sottolinea l’urgente necessità di aggiornare la legislazione. In particolare, la regolamentazione delle vendite su Internet è, com’è noto, complicata e può essere gestita con efficacia soltanto a livello internazionale. Tale questione non era affrontata nella proposta iniziale della Commissione, considerevolmente migliorata grazie al lavoro della commissione ENVI, che l’ha completata con importanti salvaguardie per i consumatori che acquistano farmaci on line. Ciononostante, la natura di Internet rende impossibile eliminare ogni rischio. Va migliorata la consapevolezza dei consumatori circa tale pericolo, accolgo, quindi, con favore l’inclusione di campagne di sensibilizzazione dell’opinione pubblica, elemento convenuto nell’ambito del compromesso. La Commissione gode di una posizione unica nel coordinamento delle campagne di sensibilizzazione dell’opinione pubblica e deve garantire che gli Stati membri rispettino i propri obblighi a riguardo.</p>
    </intervention>
    <intervention id="3-237-000" speaker_id="4751" name="Bart Staes" is_mep="True" mode="written">
      <p sl="nl">Signor Presidente, nell’Unione europea si è registrato un preoccupante aumento di medicinali contraffatti, che possono contenere sostanze, inclusi i principi attivi, di qualità inferiore alla norma, falsificate o misurate non correttamente, oppure il principio attivo può essere completamente assente, mettendo a rischio, di conseguenza, il paziente. Per l’industria, i costi sociali diretti e indiretti dell’assenza di azione in quest’ambito ammontano senza dubbio a più di 10 miliardi di euro. Sostengo questo accordo, insieme al gruppo Verde/Alleanza libera europea al Parlamento europeo. Le regole esistenti vengono aggiornate e si introducono caratteristiche di sicurezza che garantiscono l’identificazione, l’autenticazione e la tracciabilità dei prodotti, regolamentando nel contempo la vendita di medicinali su Internet, uno dei principali canali attraverso i quali i farmaci contraffatti arrivano sul mercato europeo. Si ritiene che i medicinali acquistati su Internet da siti che celano il loro reale indirizzo fisico siano falsificati in più del 50 per cento dei casi.</p>
      <p sl="nl">Bisognerebbe quindi operare una distinzione tra le farmacie che esercitano legalmente attività di vendita per corrispondenza o via Internet e la filiera illegale che consente acquisti non controllati su Internet. Una farmacia legittima di vendita per corrispondenza deve essere collegata a una farmacia legalmente registrata, e dobbiamo garantire che ognuna di esse rispetti tutti i requisiti legali in vigore per qualsiasi farmacia dello Stato membro in cui ha la sede legale.</p>
    </intervention>
    <intervention id="3-238-000" speaker_id="4545" name="Catherine Stihler" is_mep="True" mode="written">
      <p sl="en">Signor Presidente, ho votato a favore della relazione, che ha l’obiettivo di prevenire l'ingresso di medicinali falsificati nella filiera farmaceutica legale aumentando l’armonizzazione, migliorando la tracciabilità e garantendo che le sanzioni siano dissuasive ed efficaci. La sicurezza dei pazienti deve avere la priorità quando si tratta di medicinali.</p>
    </intervention>
    <intervention id="3-239-000" speaker_id="28221" name="Thomas Ulmer" is_mep="True" mode="written">
      <p sl="de">Signor Presidente, ho votato a favore della relazione perché fornisce nuove basi per la lotta contro i medicinali falsificati. Si è registrata una graduale progressione da, inizialmente, le tipologie di farmaci suscettibili alla contraffazione, per poi includere altri medicinali in confezioni sicure. La commercializzazione di farmaci viene impedita grazie alla procedura di inchiesta e leggibilità; si fornisce maggiore protezione ai consumatori e i costi per il settore sono limitati.</p>
    </intervention>
    <intervention id="3-240-000" speaker_id="96698" name="Viktor Uspaskich" is_mep="True" mode="written">
      <p sl="lt">Signor Presidente, onorevoli colleghi, il volume di farmaci contraffatti che arrivano nell’UE sta crescendo esponenzialmente, il che costituisce una particolare preoccupazione per i paesi come la Lituania, che fa parte delle frontiere esterne dell’UE. L’Europa orientale rappresenta il canale principale nel commercio di medicinali falsificati, che vale miliardi di euro. Si tratta di un problema enorme – la Commissione stima che ogni anno in Europa si vendano nella filiera farmaceutica legale 1,5 milioni di confezioni di farmaci contraffatti. Ancora più preoccupante è il fatto che si registra un aumento dei volumi di fino al 20 per cento. I medicinali falsificati sono killer silenziosi. I loro distributori sono pericolosi criminali e vanno considerati tali. Le sanzioni per la falsificazione di medicinali devono essere pari a quelle applicabili al traffico di stupefacenti, il che renderà necessario un miglioramento del coordinamento tra le diverse istituzioni nazionali e internazionali. Dobbiamo limitare la vendita on line di farmaci contraffatti, perché Internet è uno dei principali canali attraverso i quali i medicinali falsificati giungono sul mercato europeo. Stando all’Organizzazione mondiale della sanità, il 50 per cento dei medicinali venduti on line sarebbe falsificato. Ritengo che una delle nostre priorità debba essere la sensibilizzazione dell’opinione pubblica sui rischi presenti quando si acquistano farmaci on line.</p>
    </intervention>
    <intervention id="3-241-000" speaker_id="96774" name="Jaroslaw Leszek Walesa" is_mep="True" mode="written">
      <p sl="pl">Signor Presidente, ho votato a favore della mozione legislativa per una risoluzione del Parlamento europeo sulla proposta di direttiva del Parlamento europeo e del Consiglio che modifica la direttiva 2001/83/CE per quanto concerne la prevenzione dell'ingresso nella filiera farmaceutica legale di medicinali falsificati sotto i profili dell'identità, della storia o dell'origine. Non vi può essere alcun dubbio che la comparsa di farmaci contraffatti nei canali di distribuzione ufficiali rappresenta una minaccia per l’intero sistema farmaceutico europeo, giacché mina la fiducia dei cittadini nella qualità dei medicinali acquistati nelle farmacie o in altri punti vendita legali.</p>
      <p sl="pl">A mio parere, il principale elemento di preoccupazione è il fatto che sia mutato il profilo di rischio. Mentre finora venivano principalmente contraffatti medicinali cosiddetti “di conforto”, si registra al momento un forte aumento della contraffazione dei medicinali salvavita. E’, quindi, importante elaborare una definizione chiara e univoca di “medicinale falsificato”, nonché definire tutti gli attori della filiera farmaceutica, come i venditori e gli agenti, che devono operare sulla base di licenze e ottemperare alle norme delle buone prassi di fabbricazione, come fanno i fabbricanti e i distributori. Alla luce di tutto questo, ritengo sia necessario e urgente sostenere ogni misura volta a limitare il problema.</p>
    </intervention>
    <intervention id="3-243-000" speaker_id="96976" name="Luís Paulo Alves" is_mep="True" mode="written">
      <p sl="pt">Ho voltato a favore della proposta di risoluzione solo perché la Commissione si è fortemente impegnata a migliorare i programmi finanziari vigenti affinché le piccole e medie imprese (PMI) abbiano un accesso più ampio al capitale. In questo modo sarà quindi possibile finanziare le politiche atte a favorirne la crescita e l'innovazione. Nel contesto attuale della crisi economica è assolutamente imperativo eliminare la patina burocratica che riveste gli attuali programmi di sostegno dell'Unione europea. Pur approvando le misure delineate nella risoluzione, attiro l'attenzione della Commissione sulla necessità di compiere dei progressi mediante provvedimenti più ambiziosi, segnatamente attraverso lo Small Business Act, nel periodo di programmazione successivo al 2013. Va ricordato che nella situazione attuale è più importante che mai assicurare un supporto istituzionale e finanziario alle PMI, in quanto esse costituiscono la colonna portante dell'economia europea e riusciranno a crescere solo se disporranno di strumenti di finanziamento adeguati e sostenibili.</p>
    </intervention>
    <intervention id="3-244-000" speaker_id="28276" name="Laima Liucija Andrikienė" is_mep="True" mode="written">
      <p sl="lt">Ho votato a favore di questa importante proposta di risoluzione sugli aspetti pratici della revisione degli strumenti dell’Unione europea per il sostegno al finanziamento delle PMI nel prossimo periodo di programmazione. I 23 milioni di piccole e medie imprese presenti nell'UE – ovvero il 99 per cento delle imprese cui corrisponde un totale di 100 milioni di posti di lavoro – rendono un contributo decisivo alla crescita economica, alla coesione sociale e alla creazione di occupazione, sono una fonte primaria di innovazione e svolgono un ruolo essenziale per il mantenimento e la crescita dell’occupazione. Tuttavia, i limiti di accesso ai finanziamenti per le PMI rappresentano un grave impedimento in termini di creazione e di crescita di queste imprese, sopratutto nel contesto dell'attuale crisi economica e finanziaria. Pertanto sottoscrivo l'appello lanciato nella relazione di aumentare significativamente il finanziamento degli strumenti finanziari innovativi del bilancio europeo in modo da soddisfare le esigenze delle PMI anche nel quadro della strategia Europa 2020. Ad ogni modo, va osservato che i regolamenti finanziari vigenti sull'uso dei fondi e dei programmi europei sono inutilmente complessi e il dispendio di tempo e di soldi connesso al rispetto di queste norme è assolutamente sproporzionato rispetto ai benefici che ricadono sul destinarlo finale del finanziamento. Aderisco quindi all'invito rivolto alla Commissione affinché proponga regolamenti ed orientamenti semplificati che implichino meno costi, sopratutto per i programmi tesi a sostenere il finanziamento che è attualmente inadeguato per le piccole e medie imprese.</p>
    </intervention>
    <intervention id="3-245-000" speaker_id="1941" name="Roberta Angelilli" is_mep="True" mode="written">
      <p sl="it">Lo scorso ottobre la Commissione europea ha presentato un documento programmatico dal titolo "Una politica industriale integrata per l'era della globalizzazione", che contiene una serie di iniziative concrete indirizzate a dare uno slancio energico alla politica industriale europea.</p>
      <p sl="it">Le PMI, così come le ha definite ieri in aula il Commissario Tajani, sono la "linfa vitale" dello sviluppo economico. Un posto di lavoro su quattro dipende dal settore industriale, come anche la nostra competitività a livello mondiale, l'innovazione e la ricerca. L'impegno e il coordinamento tra le Istituzioni europee e nazionali, le banche e le PMI sono necessari ai fini dello smantellamento degli ostacoli burocratici e della semplificazione delle regole. Molti passi in avanti sono stati fatti in questi ultimi mesi con l'adozione della direttiva sui ritardi nei pagamenti, la tutela dei marchi e dei prodotti, le opportunità offerte allo sviluppo della green economy e le nuove politiche incentrate sul turismo, ma molto altro resta ancora da fare.</p>
      <p sl="it">Molte aziende nell'area UE sono dipendenti da finanziamenti e agevolazioni comunitari ed è per questo motivo che l'accesso al credito deve essere garantito e migliorato. Infatti, questo è un obiettivo prioritario che spero verrà affrontato con attenzione nella revisione dello Small Business Act che verrà presentato il prossimo 23 febbraio a Roma dal Commissario Tajani stesso.</p>
    </intervention>
    <intervention id="3-246-000" speaker_id="96680" name="Zigmantas Balčytis" is_mep="True" mode="written">
      <p sl="lt">Ho votato a favore di questa proposta di risoluzione. Le piccole e medie imprese (PMI) nell'Unione europea rappresentano all'incirca il 99 per cento del totale delle imprese, danno lavoro a 100 milioni di persone e rendono un contributo fondamentale alla crescita economica, alla coesione sociale e all'occupazione. L'accesso limitato ai finanziamenti per queste aziende costituisce un ostacolo rilevante in termini di crescita e, nel contesto dell'attuale crisi economica e finanziaria, il problema oltretutto si è acuito. Il settore bancario richiede garanzie collaterali e premi di rischio sempre più elevati. La disponibilità di credito ed i progetti di garanzia sui prestiti sono quindi fondamentali per garantire la fattibilità del settore, la crescita e le potenzialità di creazione di occupazione. Inoltre deve essere assegnata grande attenzione ai prestiti della Banca europea per gli investimenti per le PMI, visto che sono stati stanziati a tal fine 15 miliardi di euro nel 2008. Alcune ricerche, però, mostrano che solo una piccola parte di queste risorse è arrivata alle PMI, poiché le banche che amministrano i prestiti negli Stati membri hanno abbassato il livello del credito bancario. La Commissione europea deve assumere i provvedimenti necessari affinché il finanziamento stanziato raggiunga le piccole e medie imprese, garantendo la fattibilità e la crescita di questo importantissimo settore.</p>
    </intervention>
    <intervention id="3-247-000" speaker_id="96846" name="George Becali" is_mep="True" mode="written">
      <p sl="ro">Mi ha colpito il numero di PMI nell'Unione europea, 23 milioni, ed il numero di posti di lavoro che fanno capo a queste imprese, 100 milioni. I dati mettono chiaramente in luce la necessità di rafforzare il programma di finanziamento per il settore, che risulta disomogeneo e al contempo complesso. Convengo con gli autori della proposta di risoluzione, in quanto i programmi devono essere quanto più coerenti possibile nel periodo di programmazione 2014-2020. Il testo inoltre chiede giustamente alla Commissione di incoraggiare gli Stati membri ad attuare le necessarie riforme. Le PMI si incontrano nel mercato unico, ma ricevono livelli diversi di sostegno nel contesto nazionale. Credo inoltre sia opportuno istituire un punto unico di contatto per tutti gli strumenti finanziari dell'UE per le piccole e medie imprese in modo da garantire un equilibrio tra i sistemi nazionali ed i sistemi europei di sostegno.</p>
    </intervention>
    <intervention id="3-247-500" speaker_id="97198" name="Mara Bizzotto" is_mep="True" mode="written">
      <p sl="it">La situazione di emergenza occupazionale costituisce una ragione più che sufficiente per accogliere positivamente un testo, in cui il richiamo all'applicazione del principio di sussidiarietà in tema di pensioni, riconosce finalmente che i governi devono essere i protagonisti della ricostruzione dell’Europa sociale. Solo una coraggiosa scelta a favore della democrazia di prossimità, basata su riforme occupazionali che rendano più allettante il lavoro, basata sul federalismo della busta paga che tenga conto dei diversi costi della vita in ciascuna regione d’Europa - cui andrebbero adeguati tanto i salari che le pensioni - rappresenterebbe la vera svolta verso la rinascita. In tutto questo richiamo la centralità delle PMI che, per la loro numerosità sul territorio europeo, sono generatori di occupazione e sostenibilità. Abbassare il costo del lavoro alleggerendo le imposte, dare alle nostre piccole imprese la possibilità di continuare a lavorare e investire sul territorio sono manovre indispensabili per assicurare perequazione contributiva alle vecchie generazioni ed un futuro di certezza e qualità di vita alle nuove.</p>
    </intervention>
    <intervention id="3-248-000" speaker_id="96681" name="Vilija Blinkevičiūtė" is_mep="True" mode="written">
      <p sl="lt">Bisogna tenere presente che moltissime piccole e medie imprese (PMI) continueranno a dipendere principalmente dal credito e dai prestiti per il finanziamento esterno. D'altro canto, il settore bancario, sempre più attento al capitale e al rischio, chiede garanzie collaterali e premi di rischio sempre più elevati. Sulla scia di questi fattori le PMI non riescono ad attingere ad un finanziamento sufficiente e vengono quindi perse opportunità di occupazione in questo grande comparto dell'economia. Alla luce di siffatto presupposto la disponibilità di credito ed i progetti di garanzia sui prestiti sono cruciali per sfruttare il potenziale di crescita e di occupazione offerto dalle PMI. Pertanto bisogna far leva sui programmi esistenti a livello nazionale e UE. È molto importante continuare ad attuare strumenti di garanzia nel quadro del programma per la competitività e l'innovazione (CIP), del meccanismo di ripartizione dei rischi e di finanziamento (Risk-Sharing and Financing Facility) a titolo del settimo programma quadro e dei Fondi strutturali (Jeremie). Sono stati riscontrati dei problemi nell'attuazione di questi programmi a causa delle procedure amministrative estremamente complesse, pertanto la Commissione deve facilitare l'uso dei Fondi strutturali in relazione agli strumenti di finanziamento delle piccole e medie imprese, in particolare per finanziare fondi di rotazione per regimi di garanzia, evitando però di creare strutture che siano doppioni di sistemi esistenti, ad esempio a livello nazionale.</p>
    </intervention>
    <intervention id="3-249-000" speaker_id="28354" name="Jan Březina" is_mep="True" mode="written">
      <p sl="cs">Visto il gran numero di piccole e medie imprese (PMI) che dipendono dal credito e dai prestiti per il finanziamento esterno, bisogna creare programmi di garanzia per il credito e per i prestiti, rafforzando il ruolo che la Banca europea per gli investimenti riveste in questo ambito. La Commissione, inoltre, deve adoperarsi per abbattere le barriere che si frappongono allo sviluppo dei mercati europei obbligazionari e di capitale di rischio e deve espandere i meccanismi di ripartizione del rischio per gli investimenti azionari. In tale ambito è altresì necessario incrementare la sensibilizzazione sui rischi di molti sistemi nazionali fiscali e di supporto, che prevedono forti incentivi per il finanziamento del debito, disincentivando però il finanziamento azionario. La complessità dei regolamenti finanziari e degli orientamenti sugli strumenti finanziari dell’UE costituisce un grave problema, sopratutto quando i fondi ed i programmi europei vengono usati a sostegno di singole aziende per la concessione di importi relativamente esigui di finanziamento. Il dispendio in termini di tempo e di soldi connesso al rispetto di questi regolamenti è assolutamente sproporzionato rispetto ai benefici che ricadono sul destinatario finale dei finanziamenti. Un’altro problema risiede nella frammentazione dei programmi a sostegno delle PMI. La Commissione deve instillare una maggiore coerenza tra CIP, settimo programma quadro di ricerca e Jeremie, creando un unico punto d’accesso presso cui le PMI possano ottenere informazioni chiare e complete sulle modalità di impiego di questi strumenti.</p>
    </intervention>
    <intervention id="3-250-000" speaker_id="96867" name="Maria Da Graça Carvalho" is_mep="True" mode="written">
      <p sl="pt">I 23 milioni di piccole e medie imprese (PMI) nell’UE assolvono ad un ruolo cruciale nella crescita economica, nella coesione e nella creazione di occupazione. È quindi deprecabile che le PMI abbiano un accesso limitato ai finanziamenti. Il problema oltretutto si è acuito nel contesto dell'attuale crisi economica e finanziaria. Pertanto è fondamentale garantire disponibilità di linee di credito e di programmi di garanzia per poter sfruttare le potenzialità di crescita e di occupazione delle PMI. Esprimo apprezzamento per l’istituzione di “Progress”, un nuovo strumento di micro-finanziamento dell’Unione europea a sostegno dell’occupazione. È positivo attuare strumenti di garanzia nell’ambito del programma per la competitività e l'innovazione, del meccanismo di ripartizione dei rischi e di finanziamento e l’azione congiunta a sostegno delle istituzioni di microcredito nell’ambito dell'iniziativa europea. Ad ogni modo, chiedo alla Commissione di favorire il ricorso ai Fondi strutturali, incrementandone la flessibilità, in relazione ai programmi di finanziamento per le PMI. Chiedo inoltre che siano aumentati i finanziamenti per gli strumenti finanziari innovativi all’interno del bilancio comunitario e che siano sviluppati regolamenti ed orientamenti semplificati e meno dispendiosi.</p>
    </intervention>
    <intervention id="3-251-000" speaker_id="95281" name="Vasilica Viorica Dăncilă" is_mep="True" mode="written">
      <p sl="ro">Le strategie, le misure ed i piani d’azione della Commissione europea destinati specificatamente alle PMI devono essere migliorati. Sostengo la creazione del nuovo strumento per la concessione di micro-credito al fine di incentivare l’occupazione e condivido l'intento di migliorare i regolamenti e l’accesso delle PMI al mercato unico e ai finanziamenti.</p>
    </intervention>
    <intervention id="3-252-000" speaker_id="4347" name="Christine De Veyrac" is_mep="True" mode="written">
      <p sl="fr">Garantendo all’incirca 100 milioni di posti di lavoro in Europa, le PMI sono la colonna portante dell’economia europea. Tuttavia, solo il 2 per cento di queste aziende ha accesso ai finanziamenti dell’UE. Per tale ragione ho votato a favore della proposta di risoluzione adottata dal Parlamento europeo in cui si chiede di assegnare un’attenzione particolare al finanziamento delle PMI nel prossimo periodo di programmazione (2014-2020) dell’UE, attingendo a strumenti finanziari innovativi. Esprimo apprezzamento per i chiari messaggi che il Parlamento ha inviato alla Commissione e al Consiglio, esortandoli ad abbattere gli ostacoli amministrativi che sono particolarmente insidiosi per le piccole e medie imprese e che impediscono loro di accedere ai finanziamenti e ai programmi di supporto dell’Unione europea.</p>
    </intervention>
    <intervention id="3-253-000" speaker_id="96951" name="Diane Dodds" is_mep="True" mode="written">
      <p sl="en">Le piccole e medie imprese sono destinate a svolgere un ruolo fondamentale, rivitalizzando l’economia nei paesi europei in cui attualmente si registra una contrazione sul piano economico o, nel migliore dei casi, una crescita economica stentata. Nel mio collegio elettorale dell’Irlanda del nord, il 98 per cento delle imprese può essere classificato come PMI. È essenziale che queste piccole e medie imprese ricevano quanto più supporto possibile affinché possano svolgere la loro parte nella ripresa economica. La realtà in cui si trovano ad operare, però, è assai diversa. Le banche infatti hanno decretato una stretta creditizia sui crediti correnti e su quelli futuri che sono necessari per garantire la sopravvivenza di queste imprese e con cui ora queste aziende devono fare i conti. L’Unione europea pertanto deve trovare il modo di incoraggiare le banche a concedere credito, garantendo al contempo l'accesso ai meccanismi messi in atto dall’UE a sostegno delle PMI.</p>
      <p sl="en">I programmi attuali devono essere razionalizzati e semplificati, favorendone l’applicazione e l’accesso. Già appesantite dalla mole di burocrazia dell’Unione europea, molte PMI, che solitamente hanno un organico limitato, non hanno ovviamente la capacità o il tempo di dar corso alla procedura vigente per presentare le domande. Alcune di tali procedure non sono state nemmeno concepite per i destinatari effettivi. I programmi in atto potenzialmente potrebbero prestare un aiuto, ma tale aiuto deve essere più facile da ottenere</p>
    </intervention>
    <intervention id="3-254-000" speaker_id="28310" name="Edite Estrela" is_mep="True" mode="written">
      <p sl="pt">Ho votato a favore di questa proposta di risoluzione, in quanto devono essere apportati dei cambiamenti in merito alle modalità di accesso delle piccole e medie imprese ai finanziamenti europei, che costituiscono mezzi importanti per la creazione e lo sviluppo di tali aziende, soprattutto nel contesto dell’attuale crisi economica e finanziaria, che ha esacerbato il problema dell’accesso ai finanziamenti pubblici e privati per queste imprese.</p>
    </intervention>
    <intervention id="3-255-000" speaker_id="96977" name="Diogo Feio" is_mep="True" mode="written">
      <p sl="it">Vi sono circa 23 milioni di piccole e medie imprese (PMI) nell’Unione europea. L’importanza che rivestono per le economie nazionali e le potenzialità di crescita che assicurano al mercato del lavoro sono innegabili. Il Portogallo ne è un esempio. Le 30 000 PMI presenti nel paese rappresentano circa il 99 per cento del totale delle imprese, garantiscono oltre 2 milioni di posti di lavoro e hanno un fatturato complessivo di 170 miliardi di euro. A seguito della recente crisi economica, la capacità di finanziamento delle PMI, che era già limitata, ha subito una drastica contrazione, soprattutto perché il settore bancario ha imposto condizioni ancor più restrittive sul credito. Il funzionamento dei programmi di finanziamento delle PMI pertanto diventa oltremodo essenziale. Infatti deve essere incrementato lo stanziamento per il programma per la competitività e l’innovazione nell’ambito dei Fondi strutturali e del settimo programma quadro. È altresì importante correggere progressivamente i difetti del mercato e abbattere le barriere amministrative. Devono essere assunte le misure giuste al momento giusto in modo che l’economia nazionale degli Stati membri possa conseguire il suo pieno potenziale di crescita e contribuire all’espansione del mercato del lavoro. In questo modo, gli Stati membri potranno svilupparsi, garantendo quindi anche la coesione sociale.</p>
    </intervention>
    <intervention id="3-256-000" speaker_id="96899" name="José Manuel Fernandes" is_mep="True" mode="written">
      <p sl="pt">Questa proposta di risoluzione del Parlamento europeo verte sugli aspetti pratici della revisione degli strumenti dell’Unione europea per il sostegno al finanziamento delle PMI nel prossimo periodo di programmazione. Il numero di piccole imprese ha fatto registrare un incremento significativo in Europa negli ultimi anni. Queste imprese infatti rappresentano il 99 per cento del totale ed assicurano 100 milioni di posti di lavoro, rendendo un contributo fondamentale alla crescita economica e alla coesione sociale. Nonostante ciò, è molto difficile per queste aziende accedere ai finanziamenti, un problema che si è aggravato a seguito dell’attuale crisi finanziaria in cui il settore bancario ha introdotto provvedimenti restrittivi sull’accesso ai meccanismi di finanziamento.</p>
      <p sl="pt">Pertanto accolgo con favore l’adozione della risoluzione e auspico un significativo rafforzamento dei programmi di finanziamento per le PMI, la semplificazione delle procedure amministrative, soprattutto mediante la riduzione del numero dei programmi, e una complementarietà tra i programmi nazionali ed europei.</p>
    </intervention>
    <intervention id="3-257-000" speaker_id="4466" name="Ilda Figueiredo" is_mep="True" mode="written">
      <p sl="pt">Questa proposta di risoluzione è altamente contraddittoria, in quanto, pur contenendo alcuni riferimenti positivi alle misure necessarie per sostenere le piccole e medie imprese (PMI), legittima proprio le politiche che sono alla radice dei problemi che affliggono le PMI, sostenendo specificatamente il patto di stabilità e di crescita, la liberalizzazione dei mercati finanziari e la cosiddetta libera concorrenza. Queste misure servono solamente a proteggere i gruppi di interesse economico e finanziario che impongono prezzi elevati nell'intento di ricavare profitti sempre maggiori, sia nella concessione del credito che attraverso le tariffe per l’energia e per altri beni di prima necessità.</p>
      <p sl="pt">Adesso è necessario apportare un cambiamento reale nella politica dell’Unione. È arrivato il momento di abbandonare il patto di stabilità e di crescita ed i suoi criteri irrazionali, sostituendolo con un patto autentico per l’impiego e per il progresso sociale, teso ad incentivare gli investimenti su piccola scala, a concedere alle micro-imprese la possibilità di crescere e, soprattutto, volto a sostenere determinate categorie – ad esempio, i giovani imprenditori – che hanno difficoltà a reperire i crediti per finanziare le proprie idee commerciali, promuovendo al contempo posti di lavoro corredati da diritti e migliori condizioni di vita al fine di incrementare il potere d’acquisto della popolazione.</p>
    </intervention>
    <intervention id="3-258-000" speaker_id="58758" name="Elisabetta Gardini" is_mep="True" mode="written">
      <p sl="it">Credo che questa risoluzione rappresenti per certi versi un atto dovuto nei confronti di un comparto economico – quello delle piccole e medie imprese – che ha un ruolo di grande rilevanza per l’economia comunitaria. Una revisione degli strumenti di sostegno si rende inoltre opportuna nel contesto di una crisi economica che colpisce in maniera particolarmente virulenta le PMI, come eloquentemente documenta la perdita di 3 milioni 250 mila addetti solo tra il 2009 e il 2010 (più di un terzo dei nuovi posti che questo settore aveva creato). In quest’ambito, ritengo importante sollecitare la collaborazione tra la Commissione europea e la Banca europea, sostenendo in particolare quegli investimenti in grado di massimizzare l'efficacia dei programmi di finanziamento per le PMI. In particolare, è necessario garantire la continuità del credito attraverso interventi sulla liquidità e la patrimonializzazione e nuovi interventi in tre ambiti strategici per rilanciare la competitività delle aziende in una fase ancora difficile ma certamente più orientata allo sviluppo: internazionalizzazione, innovazione, crescita dimensionale. Con la direttiva contro i ritardi nei pagamenti da parte delle autorità pubbliche, l'Europa ha già dato un importante segnale per sostenere le PMI, è giusto continuare in questa direzione se si vuole stimolare la crescita economica in Europa.</p>
    </intervention>
    <intervention id="3-259-000" speaker_id="28123" name="Louis Grech" is_mep="True" mode="written">
      <p sl="en">Le PMI costituiscono una parte essenziale delle fondamenta su cui si regge l’economia europea e sono il motore principale della creazione di occupazione, della crescita economica, della coesione sociale e dell’innovazione in Europa. La partecipazione ed il ruolo attivo delle PMI sono fattori imperativi affinché possa svilupparsi la competitività nel mercato unico. A seguito della crisi finanziaria, però, è parso evidente che i mercati finanziari europei attualmente non sono in grado di fornire alle PMI meccanismi adeguati di finanziamento. Le piccole imprese innovative e orientate alla crescita hanno bisogno di attingere capitale azionario da fonti esterne, poiché o non sono dotate di risorse finanziarie proprie o non possono accedere agli strumenti di finanziamento delle banche. Pertanto bisogna garantire condizioni più favorevoli all’attività economica per le micro-imprese e per le imprese artigiane mediante la promozione di servizi di sostegno di qualità elevata, migliori misure giuridiche e fiscali e misure di protezione sociale per i nuovi imprenditori.</p>
      <p sl="en">Grazie a strumenti finanziari più adeguati e più sostenibili, deve essere garantito un migliore accesso al capitale per le PMI. La Commissione deve raddoppiare gli sforzi per rimuovere la burocrazia dagli attuali programmi di sostegno dell’Unione europea e deve favorire l’attività bancaria transnazionale, abbattendo gli ostacoli esistenti che impediscono il ricorso a sistemi di compensazione e di pagamento concorrenti e applicando norme comuni sugli scambi. La Commissione deve condurre un’analisi comparativa degli strumenti di cui si possono avvalere le PMI nel mercato degli investimenti azionari, identificando le esigenze effettive di queste imprese.</p>
    </intervention>
    <intervention id="3-260-000" speaker_id="96693" name="Juozas Imbrasas" is_mep="True" mode="written">
      <p sl="lt">Ho votato a favore del testo, perché i 23 milioni di piccole e medie imprese (PMI), che rappresentano circa il 99 per cento del totale e da cui dipendono oltre 100 milioni di posti di lavoro, rendono un contributo fondamentale alla crescita economica, alla coesione sociale e alla creazione di occupazione, sono una fonte primaria di innovazione e svolgono un ruolo essenziale nel sostegno e nella crescita dell’occupazione. Tuttavia, i limiti nell’accesso ai finanziamenti per le PMI costituiscono un grave impedimento alla creazione e alla crescita di queste imprese, un problema che oltretutto si è acuito nell’attuale crisi economica e finanziaria. Il settore bancario impone garanzie collaterali e premi di rischio più elevati e, a causa di questi due fattori, il finanziamento risulta insufficiente, mentre si perdono opportunità di occupazione in questo settore particolarmente ampio dell’economia. La disponibilità di programmi di garanzia sul credito e sui prestiti è cruciale per poter sfruttare il potenziale di crescita e di occupazione offerto dalla PMI. Deve quindi essere compiuto ogni sforzo per garantire che gli strumenti di credito disponibili siano effettivamente messi in atto sia a livello nazionale che a livello europeo, che le procedure amministrative siano semplificate e che sia facilitato il ricorso ai Fondi strutturali.</p>
    </intervention>
    <intervention id="3-261-000" speaker_id="28424" name="Tunne Kelam" is_mep="True" mode="written">
      <p sl="en">Ho votato a favore di questa risoluzione, in quanto il testo mette in luce i problemi fondamentali che dobbiamo affrontare. La crisi nel settore finanziario ha spinto al rialzo le garanzie collaterali ed i premi di rischi, e quindi è molto più difficile ottenere crediti e altre risorse finanziarie per la costituzione di nuove aziende. Non possiamo permetterci di mettere in crisi le PMI a causa dell’incremento degli obblighi e dei costi cui devono far fronte. Non possiamo permetterci di provocare il fallimento del PMI a causa della burocrazia e dell’inasprimento delle norme nel settore finanziario. È importante adottare risoluzioni come questa ad una cadenza tale da ricordarci e da ricordare alla Commissione e agli Stati membri degli obblighi cui dobbiamo assolvere per garantire un’economia sostenibile. Centreremo il nostro obiettivo solo se le PMI saranno sostenibili.</p>
    </intervention>
    <intervention id="3-262-000" speaker_id="96769" name="Jürgen Klute" is_mep="True" mode="written">
      <p sl="de">Sostenendo le piccole e medie imprese, si salvaguardano numerosi posti di lavoro e si rafforza il potenziale di crescita dell’economia europea. É quindi del tutto opportuno garantire un’adeguata concessione di capitale creditizio a queste imprese, in quanto solo così esse potranno effettuare gli investimenti necessari. Tuttavia, dobbiamo respingere, per principio, l’invito del Parlamento di aumentare il capitale di rischio. Invece di costringere le banche a sostenere l’economia reale concedendo un credito adeguato, il Parlamento infatti chiede che sia facilitato l’accesso delle PMI ai contributi delle società di fondi di investimento e di capitale di rischio sul mercato dei capitali.</p>
      <p sl="de">All’insegna dello slogan “locuste a volontà”, la proposta di risoluzione in alcune delle sue parti chiede alle società finanziarie di favorire le condizioni affinché per le imprese sia più facile operare con loro. In questo modo, le imprese più piccole verranno gettate in pasto agli investitori molto più di quanto si stia già facendo. Questi investitori molto spesso sono solamente alla ricerca di profitti esorbitanti che poi vengono usati per svuotare le imprese acquisite e venderle pezzo per pezzo.</p>
    </intervention>
    <intervention id="3-263-000" speaker_id="96816" name="Giovanni La Via" is_mep="True" mode="written">
      <p sl="it">Egregio Presidente, cari colleghi, le piccole e medie imprese europee contribuiscono in misura fondamentale alla crescita economica dell'Unione europea. Le PMI sono 23 milioni, un dato che corrisponde al 99% delle imprese europee. Numeri che da soli spiegano bene per quale motivo vogliamo e dobbiamo proteggere tali aziende, vero motore della nostra economia. Con la proposta di risoluzione votata oggi abbiamo cercato di inviare dei messaggi chiari alla Commissione: queste imprese non devono essere abbandonate. Ragion per cui, anche attraverso il mio voto a favore, chiediamo un aumento dei finanziamenti a loro rivolti, pretendiamo una semplificazione burocratica ed un adeguamento degli standard richiesti per ottenere finanziamenti atti a consentire alle PMI di poterne realmente usufruire e chiediamo, altresì, maggiori fondi da destinare alla ricerca. La crisi economica che ha attanagliato l'Europa negli ultimi anni deve esser superata e solo grazie al sostegno che forniamo a queste imprese, possiamo sperare di rilanciare la nostra economia.</p>
    </intervention>
    <intervention id="3-264-000" speaker_id="1403" name="David Martin" is_mep="True" mode="written">
      <p sl="en">Ho votato a favore di questa risoluzione che esprime un forte impegno affinché continuino ad essere attuati strumenti di garanzia nel quadro del programma per la competitività e l’innovazione (CIP), del meccanismo di ripartizione dei rischi e di finanziamento (Risk-Sharing and Financing Facility) a titolo del settimo programma quadro e dei Fondi strutturali (Jeremie) allo scopo di incrementare il credito per le PMI e, nell'ambito dell’iniziativa Jasmine, per sostenere le istituzioni di micro-finanziamento. Il testo evidenzia che le procedure amministrative esageratamente complesse compromettono la debita attuazione di questi programmi. Si chiede inoltre alla Commissione di semplificare il ricorso ai Fondi strutturali in relazione agli strumenti di finanziamento per le PMI, in particolare per finanziare fondi di rotazione per regimi di garanzia, evitando però di creare strutture che siano doppioni di sistemi esistenti, ad esempio a livello nazionale.</p>
    </intervention>
    <intervention id="3-265-000" speaker_id="96978" name="Nuno Melo" is_mep="True" mode="written">
      <p sl="pt">Nell’UE abbiamo 23 milioni di piccole e medie imprese (PMI), che rappresentano il 99 per cento del totale delle imprese e da cui dipendono oltre 100 milioni di posti di lavoro. Esse pertanto rendono un contributo fondamentale alla crescita economica, alla coesione sociale e alla creazione di occupazione, costituiscono un’importante fonte di innovazione e sono essenziali per mantenere e per espandere l’occupazione.</p>
      <p sl="pt">Tuttavia, queste aziende non hanno scelta in merito all’accesso ai finanziamenti e questo è un grandissimo ostacolo alla creazione e alla crescita di queste imprese. L’attuale crisi economica e finanziaria oltretutto ha aggravato il problema. Nell’ambito della strategia Europa 2020 è assolutamente fondamentale aumentare in maniera significativa il finanziamento di strumenti finanziari innovativi nell’ambito del bilancio comunitario in modo da soddisfare il fabbisogno finanziario delle PMI.</p>
    </intervention>
    <intervention id="3-266-000" speaker_id="96670" name="Louis Michel" is_mep="True" mode="written">
      <p sl="fr">Le piccole e medie imprese rendono in contributo fondamentale alla crescita e alla coesione sociale e svolgono un ruolo fondamentale nel sostegno e nella crescita dell’occupazione. La limitata possibilità per le PMI di avere accesso ai finanziamenti è un ostacolo rilevante alla creazione e alla crescita di tali imprese, ed il problema oltretutto si è acuito nell’attuale crisi finanziaria ed economica. Le banche sono sempre più riluttanti a finanziare i progetti commerciali più rischiosi, i prodotti innovativi o i trasferimenti dell’attività economica. Pertanto dobbiamo rafforzare il funzionamento dei programmi di finanziamento per le PMI, favorire la continuazione di strumenti di garanzia e aumentare le risorse per gli strumenti finanziari innovativi. Le imprese devono avere un accesso migliore agli strumenti finanziari di tipo azionario. Lo sviluppo delle PMI viene ostacolato dalla complessità degli strumenti finanziari e dalla burocrazia ed è quindi importante rimuovere le barriere amministrative e proporre regolamenti e orientamenti semplificati e meno dispendiosi.</p>
    </intervention>
    <intervention id="3-267-000" speaker_id="96999" name="Alexander Mirsky" is_mep="True" mode="written">
      <p sl="en">Questa è la risoluzione più utile dell'intero periodo 2009-2011. Spero vivamente che gli autori del testo vadano avanti: bisogna affrontare questioni come l'attenuazione della pressione fiscale sulle piccole e medie imprese, occorre rendere disponibili finanziamenti a fini di credito a tassi agevolati ed è necessario migliorare la comunicazione tra le strutture di finanziamento dell'Unione europea e le PMI, infine bisogna monitorare la situazione nelle regioni periferiche dell'UE, come nella regione di Latgale (Lettonia). In questa regione il governo sta annientando in maniera pianificata e calcolata le PMI, impedendo l'accesso alle informazioni sui fondi di stabilizzazione, aumentando le tasse ed il numero degli organismi di controllo e gli organismi fiscali e repressivi. Di conseguenza, si sta azzerando la base imponibile e la Lettonia si troverà ben presto sull'orlo della bancarotta.</p>
    </intervention>
    <intervention id="3-268-000" speaker_id="28255" name="Andreas Mölzer" is_mep="True" mode="written">
      <p sl="de">Le piccole e medie imprese garantiscono 100 milioni di posti di lavoro nell'Unione europea. A seguito della crisi, però, queste imprese si trovano sempre più alle prese con il problema del finanziamento, in quanto esse dipendono per lo più da fonti esterne. Le banche adesso offrono loro credito solamente a condizioni severissime nel quadro dei prestiti sovvenzionati. Sarebbe quindi opportuno approntare delle soluzioni, tenendo al minimo la burocrazia, in modo da soddisfare le esigenze di entrambe le parti. Ho votato a favore della relazione, in quanto le PMI, a mio parere, devono essere sostenute finanziariamente al fine di garantire la stabilità dell'economia.</p>
    </intervention>
    <intervention id="3-269-000" speaker_id="96694" name="Rolandas Paksas" is_mep="True" mode="written">
      <p sl="lt">Ho votato a favore di questa proposta di risoluzione, poiché le piccole e medie imprese (PMI) rendono un contributo fondamentale alla crescita economica, alla coesione sociale, all'occupazione e all'innovazione. È molto importante istituire strumenti efficaci a sostegno del finanziamento delle PMI, prestando un'attenzione particolare agli strumenti di finanziamento mezzanino nel prossimo periodo di programmazione in modo da abbattere gli ostacoli al finanziamento e promuovere la creazione e la crescita di nuove imprese innovative, garantire un maggiore accesso ai mercati europei obbligazionari e del capitale di rischio e rimuovere al contempo gli ostacoli che ne impediscono lo sviluppo. Sostengo la proposta volta a creare condizioni migliori per gli start-up e per le imprese innovative in modo da favorirne l'accesso al mercato azionario. Dobbiamo adoperarci in ogni modo per assicurare che gli strumenti attuali di finanziamento siano debitamente attuati sia a livello nazionale che a livello dell'UE, semplificando le procedure amministrative e agevolando il ricorso ai Fondi strutturali. Gli Stati membri devono assolutamente mettere in atto riforme radicali nell'imposizione fiscale per le PMI e nei sistemi di supporto. Bisogna inoltre incrementare il finanziamento nell'ambito del bilancio comunitario per gli strumenti finanziari innovativi, assegnando maggiori risorse al programma per la competitività e l'innovazione. Inoltre devono essere ridotti gli ostacoli amministrativi per le PMI, razionalizzando la gestione degli strumenti finanziari innovativi, coordinando i programmi di finanziamento per le PMI e creando un punto di contatto unico.</p>
    </intervention>
    <intervention id="3-270-000" speaker_id="96900" name="Georgios Papanikolaou" is_mep="True" mode="written">
      <p sl="el">Ho votato a favore della proposta di risoluzione a sostegno del finanziamento delle PMI nel prossimo periodo di programmazione. Le piccole e medie imprese e le imprese familiari infatti formano la colonna portante dell'economia nella maggior parte delle economie europee. Sono il laboratorio di idee innovative e di prodotti originali. Sono inoltre aziende che da sempre trascinano la crescita economica. In Grecia, in particolare, questa categoria di imprese, da cui dipende la stragrande maggioranza dell'attività economica nel paese, ha bisogno di sostegno a fronte dell'attuale recessione. Il Parlamento europeo, in questa proposta di risoluzione, intende affermare chiaramente che la prossima generazione di programmi per le PMI deve essere in linea con la nuova situazione che si è venuta a creare in Europa, deve facilitare l'accesso al credito per le piccole e medie imprese e deve creare meccanismi di finanziamento flessibili, come il micro-credito.</p>
    </intervention>
    <intervention id="3-271-000" speaker_id="96902" name="Maria do Céu Patrão Neves" is_mep="True" mode="written">
      <p sl="pt">La proposta di risoluzione sugli aspetti pratici della revisione degli strumenti UE a sostegno del finanziamento per le piccole e medie imprese (PMI) nel prossimo periodo di programmazione è essenziale nella situazione attuale. In realtà, la limitata possibilità per le PMI di avere accesso ai finanziamenti è un ostacolo rilevante alla creazione e alla crescita di tali imprese. Il problema oltretutto si è acuito dall’attuale crisi finanziaria ed economica. Se consideriamo che le PMI alimentano la crescita economica, la coesione sociale e la creazione di occupazione e che sono fonti primarie di innovazione, svolgendo un ruolo essenziale per la crescita dell’occupazione, si comprende l'importanza degli emendamenti proposti su questo quadro giuridico, che sono tesi a migliorare il funzionamento dei programmi di finanziamento delle PMI. Per queste ragioni ho votato a favore della risoluzione.</p>
    </intervention>
    <intervention id="3-272-000" speaker_id="28409" name="Raül Romeva i Rueda" is_mep="True" mode="written">
      <p sl="en">Il Parlamento europeo ha rilevato che moltissime PMI continueranno a dipendere principalmente dai crediti e dai prestiti per il finanziamento esterno. Ha inoltre espresso preoccupazione, in quanto il settore bancario è sempre più sensibile in materia di capitali e di rischio e sta imponendo condizioni più severe per il finanziamento dei prestiti, tra cui requisiti più rigorosi in termini di garanzie collaterali e premi di rischio. Entrambi questi fattori comportano un finanziamento insufficiente e pregiudicano le opportunità di occupazione in questo grandissimo settore dell'economia. Di conseguenza, la disponibilità di programmi di garanzia sul credito e sui prestiti risulta fondamentale per poter sfruttare il potenziale di crescita e di occupazione offerto dalle PMI. L'Assemblea reputa quindi necessario coordinare i programmi esistenti a livello nazionale ed europeo e sostiene l'importante ruolo che riveste la BEI nell’ambito dei prestiti alle piccole e medie imprese.</p>
    </intervention>
    <intervention id="3-273-000" speaker_id="96819" name="Licia Ronzulli" is_mep="True" mode="written">
      <p sl="it">Ho votato a favore di questo testo perché ritengo possa contribuire ad aiutare gli oltre 23 milioni di piccole e medie imprese europee, che con i loro 100 milioni di posti di lavoro danno un contributo fondamentale alla crescita economica ed alla coesione sociale dell'Unione europea. Troppo spesso infatti negli ultimi anni le banche richiedono sempre maggiori garanzie alle PMI che necessitano di capitali per espandersi o rilanciare la propria attività.</p>
      <p sl="it">Per questo motivo è necessario aumentare in misura significativa gli strumenti finanziari che possano venire incontro a queste realtà, incoraggiando l'attuazione di strumenti che permettano, ad esempio, la ripartizione del rischio fra le varie parti in causa. La complessità delle regolamentazioni finanziarie dell'Unione europea, inoltre, comporta spesso un enorme dispendio di tempo e di denaro, e solo per adempimenti burocratici. Ora che le linee guida condivise ci sono, spetta agli Stati Membri prendere iniziative ad hoc per rilanciare e sostenere la realtà specifica delle proprie PMI, alimentando la crescita di un settore che, da solo, rappresenta oltre il 90% di tutte le imprese dell'Unione, e senza il quale verrebbe a mancare la linfa vitale stessa della nostra economia.</p>
    </intervention>
    <intervention id="3-274-000" speaker_id="97308" name="Vilja Savisaar-Toomast" is_mep="True" mode="written">
      <p sl="it">Oggi ho votato a favore della proposta di risoluzione a sostegno delle piccole e medie imprese (PMI). A fronte della situazione in cui versano le PMI l'uso delle risorse dell'Unione europea deve essere reso più efficiente in modo da evitare che si ripeta la crisi di liquidità che si è prodotta con la crisi finanziaria e che ha colpito particolarmente le PMI. Sia in Estonia che nell'intera Unione europea, le PMI rappresentano il 99 per cento del totale delle imprese, motivo per cui è importante che la maggioranza delle aziende abbia accesso al supporto finanziario, soprattutto in anni difficili di crisi. Spero sinceramente che sia l'Unione europea che le PMI inneschino una nuova fase ascendente nell'economia europea e che in futuro saremo meglio preparati ad affrontare nuove crisi.</p>
    </intervention>
    <intervention id="3-275-000" speaker_id="96855" name="Csanád Szegedi" is_mep="True" mode="written">
      <p sl="hu">Ho votato a favore dell'emendamento n. 6 della proposta. Gli start-up e le imprese innovative devono essere sostenuti per agevolarne l'accesso agli strumenti di finanziamento azionario. La Commissione deve assegnare una maggiore enfasi ai programmi e agli strumenti finanziari previsti per il prossimo periodo di programmazione, supportandoli con fondi e strutture di condivisione dei rischi.</p>
    </intervention>
    <intervention id="3-276-000" speaker_id="96974" name="Nuno Teixeira" is_mep="True" mode="written">
      <p sl="pt">Le piccole e medie imprese (PMI) sono elementi essenziali per la crescita economica e per la creazione di occupazione nell'Unione europea (UE): esse assicurano 100 milioni di posti di lavoro e svolgono un ruolo cruciale nella coesione sociale. Ad ogni modo, l'accesso di queste aziende al credito finanziario e ai prestiti è limitato. Per di più la situazione, che già era difficile anche a causa delle lungaggini burocratiche, si è ulteriormente aggravata con la crisi economica. È quindi ampiamente positivo il tentativo che si sta mettendo in atto per migliorare il funzionamento del sistema di finanziamento delle PMI. In tale contesto deve essere intensificato il ruolo della Banca europea degli investimenti (BEI) nel programma di prestiti ed attuare gli strumenti esistenti previsti dal programma per la competitività e l'innovazione, Jeremie e Jasmine.</p>
      <p sl="pt">Credo inoltre sia necessario semplificare l'accesso delle PMI ai Fondi strutturali, in particolare per i programmi di garanzia, evitando però le sovrapposizioni. Sarebbe inoltre opportuno prendere in considerazione strumenti finanziari nuovi ed efficaci per il prossimo quadro finanziario pluriennale, ad esempio gli strumenti congiunti con la BEI.</p>
    </intervention>
    <intervention id="3-277-000" speaker_id="96698" name="Viktor Uspaskich" is_mep="True" mode="written">
      <p sl="lt">Le piccole e medie imprese (PMI) sono la colonna portante della società ed il motore dell'economia. Sia in Lituania che nell'Unione europea le PMI rappresentano il 99 per cento del totale delle imprese. Dalle PMI dipende oltre il 70 per cento dei posti di lavoro in Lituania. Le PMI rendono un contributo fondamentale per il conseguimento degli obiettivi del trattato di Lisbona, che promuove l'innovazione, la competitività, la coesione sociale e l'occupazione. È assolutamente importante creare un ambiente favorevole affinché i nostri obiettivi possano essere realizzati. Le piccole e medie imprese, gli start-up e le imprese innovative devono avere un accesso migliore agli strumenti finanziari dell’Unione europea. La disponibilità di programmi di garanzia sui crediti e sui prestiti è cruciale per sfruttare le potenzialità di crescita e di occupazione offerte dalle PMI. Attualmente molti piani di investimento rischiano di non essere messi in atto a causa delle incertezze e della mancanza di finanziamenti. Le banche devono quindi adattare la concessione di liquidità e sostenere gli investimenti nell’economia reale. È altresì importante supportare i mercati azionari per gli start-up e le imprese innovative. Dobbiamo adoperarci maggiormente per abbattere gli ostacoli amministrativi. A tal fine bisogna dar corpo ad una gestione progressiva e legare l’economia a strumenti finanziari innovativi.</p>
    </intervention>
    <intervention id="3-278-000" speaker_id="96918" name="Derek Vaughan" is_mep="True" mode="written">
      <p sl="en">Le piccole e medie imprese (PMI) costituiscono il 99 per cento del totale delle imprese nell’Unione europea e quindi rendono un grande contributo all’economia mediante l’innovazione, la crescita economica e la creazione di oltre 100 milioni di posti di lavoro. Ho votato a favore della relazione, poiché è importante che le PMI possano agire in un ambiente non eccessivamente complesso a causa dei regolamenti vigenti. Queste imprese, infatti, devono godere di condizioni atte a favorire l’efficienza, la flessibilità e gli investimenti.</p>
      <p sl="en">Riconosco che sono stati compiuti dei progressi per alleviare il carico finanziario e amministrativo che grava sulle PMI, come l’istituzione del forum finanziario per le PMI nel 2010, ma sollecito la Commissione ad adoperarsi maggiormente per creare un’economia più competitiva e accessibile per le PMI che sono del tutto fondamentali per conseguire risultati positivi nell’economia europea.</p>
      <p sl="en">Devono essere introdotti degli incentivi per favorire le necessarie riforme ai sistemi finanziari negli Stati membri, devono essere effettuati degli investimenti per alimentare l’innovazione nelle PMI, mentre i sistemi amministrativi devono lavorare a favore e non contro queste aziende, contribuendo a creare un’economia europea più stabile e più variegata.</p>
    </intervention>
    <intervention id="3-279-000" speaker_id="96778" name="Artur Zasada" is_mep="True" mode="written">
      <p sl="pl">Esprimo apprezzamento per l’esito del voto di oggi. All’incirca il 70 per cento dei fondi europei per gli imprenditori dovrebbe essere erogato mediante fondi per prestiti. I sovvenzionamenti non rimborsabili saranno riservati principalmente ai progetti ad alto rischio, per cui è difficile ottenere credito. Stando agli esperti, l’assistenza concessa sotto forma di prestiti preferenziali o di garanzia nel lungo periodo si rivela più positiva rispetto agli aiuti non rimborsabili. Per gli imprenditori infatti è difficile accedere ai prestiti preferenziali. Tuttavia, molte aziende possono trarne vantaggio ed il sistema di credito, una volta assicurate le risorse necessarie, teoricamente dovrebbe funzionare a tempo indeterminato.</p>
      <p sl="pl">Pertanto sottoscrivo l’idea secondo cui dopo il 2014 il 70-80 per cento del sostegno per gli imprenditori sia erogato sotto forma di prestiti e di garanzie, mentre il resto sarà costituito da sovvenzioni non rimborsabili. Queste ultime saranno riservate ai progetti ad alto rischio, ovvero i progetti per cui è difficile ottenere dei prestiti.</p>
    </intervention>
    <intervention id="3-281-000" speaker_id="96976" name="Luís Paulo Alves" is_mep="True" mode="written">
      <p sl="pt">L’evoluzione del sistema pensionistico pubblico europeo rappresenta una delle principali sfide per il futuro dell’Europa, come dimostrano infatti le difficoltà che stanno già emergendo nei sistemi pensionistici degli Stati membri.</p>
      <p sl="pt">Non concordo però sul fatto che, per risolvere il problema, in definitiva si debba pagare di più, lavorare di più e ricevere meno al momento del pensionamento. Sottolineo inoltre che la responsabilità primaria in materia di pensioni ricade sugli Stati membri. Ad ogni modo, l’Unione europea può conferire un valore aggiunto, garantendo il coordinamento tra i vari regimi e favorendo la condivisione delle migliori prassi, visto che ha competenza anche nel settore della portabilità della pensione e nell’ambito della vigilanza sulle istituzioni preposte all’erogazione delle pensioni ai lavoratori (direttiva IORP).</p>
      <p sl="pt">Ho votato a favore della relazione solo in virtù del compromesso, che si è basato su oltre 450 emendamenti e che affronta alcune delle preoccupazioni principali concernenti il libro bianco. Tengo inoltre a sottolineare che un sistema pensionistico adeguato e sostenibile può essere conseguito solo contrastando la precarietà del lavoro nell’economia, il basso livello delle retribuzioni e la bassa qualità dell’occupazione. Le pensioni finanziate devono basarsi sulla solidarietà e questo deve essere tenuto in conto nei regolamenti dell’Unione europea.</p>
    </intervention>
    <intervention id="3-282-000" speaker_id="28276" name="Laima Liucija Andrikienė" is_mep="True" mode="written">
      <p sl="lt">Ho votato a favore di questa importantissima risoluzione sui sistemi pensionistici europei. L’Europa sta invecchiando e, a fronte del deterioramento della situazione demografica e del declino nel tasso di natalità, il numero di persone in età pensionabile è in costante aumento. L’importanza della previdenza sociale e dei fondi pensionistici quindi occupa una posizione sempre più importante, sopratutto nel contesto dell’attuale crisi economica. La gente deve sentirsi sicura nella vecchiaia e questo obiettivo si può conseguire solo attraverso sistemi pensionistici stabili e ben funzionanti. Attualmente esistono 100 diversi sistemi pensionistici nell’Unione europea. In ragione delle grandi differenze tra Stati membri, i cittadini europei si sentono diversi gli uni dagli altri. Persone che hanno lavorato sodo per tutta la vita, soprattutto nei nuovi Stati membri, ricevono pensioni di diversa entità rispetto ai cittadini dei vecchi Stati membri. Pertanto si sentono cittadini di seconda classe. Spetta senza dubbio agli Stati membri disciplinare i propri sistemi pensionistici, ma chiaramente deve esserci un maggiore coordinamento europeo in questo ambito. L’Unione europea deve prendersi cura dei più bisognosi: i disabili, i disoccupati e gli anziani. Per il bene dei cittadini e per garantire benessere in tutti gli Stati membri, l’Unione europea deve cercare di uniformare i sistemi pensionistici. In questo modo, si contribuirà certamente a migliorare il tenore di vita della gente e ad intensificare la crescita economica nell’Unione europea.</p>
    </intervention>
    <intervention id="3-283-000" speaker_id="96702" name="Elena Oana Antonescu" is_mep="True" mode="written">
      <p sl="ro">Nell’Unione europea il numero di pensionati è in aumento a fronte dell’innalzamento dell’aspettativa di vita. I sistemi pensionistici rientrano nella sfera di competenza degli Stati membri e infatti vigono norme diverse sull’età pensionabile e diverse modalità di assegnazione delle risorse al comparto della previdenza sociale. La crisi finanziaria ha provocato un aumento del tasso di disoccupazione, accentuando la povertà e l’emarginazione sociale e innalzando al contempo il deficit di bilancio ed i problemi connessi al finanziamento delle pensioni. È stata quindi messa a nudo la fragilità di certi sistemi di finanziamento. A causa della predominanza del precariato, si è contratto il livello dei contributi ai sistemi pensionistici, compromettendone la stabilità. La relazione del Parlamento europeo ed il libro verde della Commissione europea mirano ad assicurare che i sistemi pensionistici rimangano in linea con le esigenze dei cittadini senza mettere in discussione l’autorità degli Stati e senza proporre un modello unico valido per tutti.</p>
      <p sl="ro">La solidarietà tra paesi e tra generazioni è un fattore importante per garantire la riuscita delle politiche dell’Unione europea. Esiste un coordinamento a livello europeo su alcuni aspetti dei sistemi pensionistici che attengono al funzionamento del mercato interno, come il rispetto delle disposizioni del patto di stabilità e di crescita e la strategia Europa 2020. Ho votato a favore di questa relazione che incoraggia gli Stati membri a compiere degli sforzi per soddisfare le aspettative dei cittadini in relazione ad un sistema pensionistico che sia adeguato, sostenibile e sicuro.</p>
    </intervention>
    <intervention id="3-284-000" speaker_id="28114" name="Liam Aylward" is_mep="True" mode="written">
      <p sl="ga">La popolazione dell’Unione europea sta invecchiando e tra poco nell'UE il gruppo demografico più numeroso sarà quello degli ultracinquantacinquenni. Anche se attualmente vi sono quattro persone nella fascia della popolazione attiva per ogni ultrasessantacinquenne, questo rapporto è destinato a dimezzarsi entro il 2050.</p>
      <p sl="ga">Ho votato a favore della relazione che giunge proprio al momento giusto. Posto che la responsabilità decisionale sulle questioni pensionistiche ricade sui singoli Stati membri, l’Unione europea e gli Stati membri devono lavorare insieme per sviluppare un sistema preciso, sostenibile e finanziariamente affidabile. La forza lavoro di oggi è particolarmente mobile, pertanto è imperativo che le pensioni possano essere trasferite da un paese all’altro. I sistemi pensionistici devono essere aggiornati in modo da divenire flessibili, trasparenti ed accessibili. Devono essere fornite informazioni sulle opzioni disponibili e sui vari aspetti delle diverse forme pensionistiche.</p>
      <p sl="ga">Sottoscrivo i contenuti della relazione, in quanto deve essere assegnata una maggiore enfasi all’educazione finanziaria e deve essere svolta un’opera di sensibilizzazione sul risparmio in vista della pensione.</p>
    </intervention>
    <intervention id="3-285-000" speaker_id="96680" name="Zigmantas Balčytis" is_mep="True" mode="written">
      <p sl="lt">L’Unione europea si trova dinnanzi a sfide enormi, ed una delle più importanti verte sull’invecchiamento della popolazione. A fonte del cambiamento che è intervenuto nelle tendenze demografiche, l’aspettativa di vita è in rialzo e le persone anziane godono di buona salute, sono attive e partecipano più a lungo alla vita della società. Al contempo, in ragione del basso tasso di natalità, la quota di popolazione attiva è destinata a ridursi e quindi i sistemi di previdenza sociale degli Stati membri si troveranno a dover affrontare grandi difficoltà. La crisi finanziaria ha provocato un aumento della disoccupazione, della povertà e dell’emarginazione sociale, mettendo in luce la fragilità di certi sistemi pensionistici. In molti Stati membri lievita il deficit di bilancio e si aggravano i problemi connessi al finanziamento delle pensioni. Alcuni fondi pensionistici privati si sono rivelati incapaci di assolvere ai propri obblighi e quindi in futuro sarà molto importante predisporre una disciplina adeguata e dei controlli periodici su tali attività. Convengo con la relazione e credo sia necessario fornire nuovi incentivi a livello nazionale ed europeo per creare sistemi pensionistici europei forti, sostenibili e sicuri.</p>
    </intervention>
    <intervention id="3-286-000" speaker_id="5956" name="Regina Bastos" is_mep="True" mode="written">
      <p sl="pt">La questione della sostenibilità dei sistemi di previdenza sociale ormai deve essere assolutamente inserita nell’agenda politica europea. L’aumento nell’aspettativa di vita, l’invecchiamento della popolazione, la crescita economica debole e l’aumento della disoccupazione sono fattori che hanno contribuito a provocare uno squilibrio nei sistemi di previdenza sociale. A fronte della situazione che si è venuta a creare, è necessario assumere decisioni volte a garantire sostenibilità ai regimi previdenziali.</p>
      <p sl="pt">Ho votato a favore di questa relazione, in quanto invoca la necessità di costruire un sistema insieme, assicurando che sia sostenibile, sicuro e in grado di erogare pensioni adeguate a livello di Stati membri. Il testo riconosce che la libera circolazione in Europa non si limita alle disposizioni del primo pilastro, in quanto la mobilità è indispensabile per conferire efficienza ed efficacia al mercato del lavoro. Inoltre si invoca la creazione di una piattaforma pensionistica europea in cui siano coinvolti i rappresentanti delle istituzioni europee, le parti sociali e gli interlocutori appropriati per uno scambio di informazioni sulle migliori prassi e contribuire a preparare iniziative politiche sempre nel rispetto del principio di sussidiarietà. La relazione inoltre si appella alla Commissione europea affinché consideri l’idea di istituire una task force speciale sulle pensioni.</p>
    </intervention>
    <intervention id="3-287-000" speaker_id="96846" name="George Becali" is_mep="True" mode="written">
      <p sl="ro">Ho votato a favore di questa relazione e convengo con la relatrice, la quale afferma in maniera chiara e ben circostanziata la necessità di una solidarietà intergenerazionale, evidenziando al contempo le differenze tra sistemi pensionistici nazionali in Europa. Anch’io reputo necessario un coordinamento a livello europeo, come ci insegna soprattutto la crisi, che ora speriamo sia finita. L’impatto della spesa pubblica di uno Stato membro è facile da passare anche ad un altro Stato membro, mentre i fondi pensionistici rientrano nell’ambito dei mercati finanziari. Esprimo apprezzamento per l’idea di istituire un mercato del lavoro flessibile per i pensionati a fronte dei cambiamenti demografici cui stiamo assistendo e della palese tendenza verso l’allungamento della vita attiva. Anch’io ritengo che non solo gli Stati membri, ma anche l’Unione nel suo insieme debba adattare le proprie politiche al concetto di invecchiamento attivo.</p>
    </intervention>
    <intervention id="3-288-000" speaker_id="4507" name="Bastiaan Belder" is_mep="True" mode="written">
      <p sl="nl">La sostenibilità dei sistemi pensionistici è un problema che da troppo tempo ormai in Europa viene passato di mano come se fosse una patata bollente. La percentuale di pensionati è in rialzo. Nel tentativo di mantenere le pensioni ad un livello sostenibile, gli Stati membri non hanno altra strada da percorrere se non quella della riforma del sistema pensionistico. La questione si ricollega direttamente alla sostenibilità delle finanze pubbliche e alle norme atte a garantire benessere della zona euro, ovvero il patto di stabilità e di crescita. Sostengo senza riserve la relatrice, che ha evidenziato l’importanza della creazione della pensione attraverso il datore di lavoro (il cosiddetto secondo pilastro) e la costruzione individuale (terzo pilastro). Purtroppo non possiamo più dare per scontato che la pensione di Stato (primo pilastro) sia sufficiente per sostenere lo stile di vita che hanno raggiunto i lavoratori. L’aspetto della solidarietà, inoltre, deve essere ulteriormente elaborato. A livello di zona euro vedremo quali Stati membri riusciranno a garantire che la riforma del sistema pensionistico consegua una sostenibilità nelle finanze pubbliche. Le scelte che saranno compiute in tale ambito, a mio giudizio, devono rimanere di competenza esclusiva degli Stati membri. Tematiche quali la partecipazione delle donne nel mercato del lavoro devono rientrare nelle politiche sociali e del lavoro a livello nazionale. L’Europa non deve scoraggiare la possibilità di cui le persone possono volontariamente avvalersi di lavorare a tempo parziale per meglio conciliare il lavoro, la famiglia e il dovere di assistenza ai propri familiari.</p>
    </intervention>
    <intervention id="3-289-000" speaker_id="28214" name="Jean-Luc Bennahmias" is_mep="True" mode="written">
      <p sl="fr">Senza minimamente mettere in discussione la piena responsabilità degli Stati membri sulla scelta e sull’organizzazione dei sistemi pensionistici, rimane il fatto che le economie europee sono divenute interdipendenti e quindi i dibattiti sulla governance economica interesano anche la fattibilità e la sostenibilità dei sistemi pensionistici. Di conseguenza, l’Unione europea è chiamata a svolgere un ruolo di coordinamento.</p>
      <p sl="fr">La relatrice si è molto adoperata per giungere ad un compromesso. Il testo infatti contiene alcuni punti positivi: sistemi pensionistici devono garantire a tutti i cittadini un tenore di vita decoroso, deve essere rispettata la diversità, le disuguaglianze tra uomini e donne sono inaccettabili e ingiustificabili, deve essere assunto un approccio basato sul corso della vita ed i lavoratori anziani devono essere riabilitati.</p>
      <p sl="fr">Al contempo, però, nel tentativo estremo di raggiungere un compromesso, siamo approdati ad un testo che a tratti è poco chiaro ed è eccessivamente aperto ad interpretazioni diverse. Inoltre permangono delle idee che non posso sottoscrivere, ad esempio si chiede agli Stati membri di migliorare l’accesso dei cittadini a programmi privati di risparmio e ad incoraggiare il lavoro delle persone più anziane mediante esenzioni previdenziali. Per queste ragioni mi sono astenuto.</p>
    </intervention>
    <intervention id="3-290-000" speaker_id="4746" name="Sergio Berlato" is_mep="True" mode="written">
      <p sl="it">L'evoluzione demografica, ovvero l'inversione della piramide demografica cui assisteremo tra qualche tempo, e l'aumento dell'aspettativa di vita, grazie alla quale gli anziani restano più a lungo in attività ed estendono la loro partecipazione alla vita sociale, ci inducono a riflettere sui sistemi di previdenza sociale. La crisi economica e finanziaria, unita agli sviluppi demografici, ha prodotto ripercussioni sui regimi pensionistici. Le casse pensionistiche, a seguito dell'aumento della disoccupazione, del calo della crescita, della riduzione dei rendimenti sugli investimenti e della crescita del debito pubblico, hanno maggiori difficoltà a garantire pensioni adeguate. In particolare, i giovani con un livello di istruzione più elevato, fanno ingresso sul mercato del lavoro più tardi e la durata della vita lavorativa si abbrevia senza che sia raggiunta l'età pensionabile legale.</p>
      <p sl="it">Si tenga inoltre ben presente che l'inadeguatezza del reddito pensionistico può indurre una contrazione dei consumi che, a seguito della flessione della domanda di mercato, porta all'instabilità economica di un Paese. In questo contesto, ritengo indispensabile varare delle iniziative che ridefiniscano il futuro di giovani e anziani, contribuendo a garantire un reddito sicuro e adeguato dopo il pensionamento, tenendo peraltro presente la necessità di rilanciare le responsabilità degli Stati membri, delle parti sociali e dell'Europa.</p>
    </intervention>
    <intervention id="3-292-000" speaker_id="96681" name="Vilija Blinkevičiūtė" is_mep="True" mode="written">
      <p sl="lt">Ho votato a favore di questa relazione, perché, dinanzi al ritmo incalzante con cui invecchia la popolazione europea, è necessario rivolgere un’attenzione particolare all’età pensionabile, garantire la sicurezza dei fondi pensionistici e rafforzare le norme sulle pensioni minime al fine di assicurare condizioni di vita decorose per tutti gli anziani in Europa. Benché spetti agli Stati membri la responsabilità di fissare l’età pensionabile e l’entità delle pensioni, il Parlamento europeo e la Commissione propongono misure che possono contribuire a contrastare le minacce che gravano sui sistemi pensionistici. Inoltre, un certo coordinamento tra le riforme dei sistemi pensionistici nazionali è inevitabile a fronte del mercato interno e della strategia Europa 2020. È un peccato che il libro verde della Commissione rivolga pochissima attenzione alla parità di genere. Le donne hanno contratti atipici molto più frequentemente degli uomini, oppure hanno lavori precari e quindi in media guadagnano meno. Inoltre le donne interrompono la propria carriera professionale più spesso per la maternità, per prendersi cura dei figli o dei familiari anziani o disabili, quindi perdono le garanzie previdenziali e in definitiva ricevono pensioni più basse. Va riconosciuto che non esiste un sistema pensionistico perfetto. Le capacità economiche e finanziarie variano a seconda degli Stati membri, pertanto deve essere assegnata maggiore attenzione ai mezzi volti a migliorare i sistemi pensionistici, come la determinazione dell’inizio della vita lavorativa, la valutazione “flessibile” dell’età pensionabile, una migliore riconciliazione tra lavoro e vita familiare ed il criterio generale sulla fissazione della pensione minima.</p>
    </intervention>
    <intervention id="3-293-000" speaker_id="39722" name="Sebastian Valentin Bodu" is_mep="True" mode="written">
      <p sl="ro">I sistemi pensionistici pubblici contributivi in atto in alcuni Stati membri devono fare i conti con gli aumenti dei costi. Si è pertanto innescata una pressione crescente sulla solidarietà e si è appesantito il carico per le generazioni più giovani.</p>
      <p sl="ro">Il 2060 può anche sembrare distante, ma le previsioni non cambiano: l'invecchiamento della popolazione è progressivo, il tasso di natalità rimarrà basso e si creeranno pressioni enormi sui bilanci. La responsabilità diretta sui sistemi pensionistici ricade ovviamente su ciascuno Stato membro. Infatti questo potere è innegabile e non si può affermare che un modello unico possa andar bene per tutti. Ad ogni modo, è importante assicurare pensioni adeguate, sostenibili e sicure quando, tra qualche decennio, l’Europa si troverà dinanzi ad una catastrofe demografica, i cui segni premonitori stanno già cominciando a farsi sentire.</p>
      <p sl="ro">L’innalzamento dell’età pensionabile è una delle soluzioni appropriate se si pensa che gli Stati non avranno più una popolazione attiva tale da garantire la copertura del sistema pensionistico per i cittadini che lasciano il mercato del lavoro. Un graduale aumento dell’età pensionabile è una soluzione naturale in queste circostanze, in quanto l’aspettativa di vita è molto più alta rispetto a 40 anni fa.</p>
    </intervention>
    <intervention id="3-294-000" speaker_id="29074" name="Vito Bonsignore" is_mep="True" mode="written">
      <p sl="it">Complimenti alla relatrice per aver portato all'attenzione di quest'Aula un argomento così attuale e delicato insieme. È vero che la crisi economica e finanziaria e l'evoluzione demografica, con l'aumento dell'aspettativa di vita, inducono a rafforzare le politiche pensionistiche in tutti gli Stati membri. Tali provvedimenti spingono così a modernizzare e coordinare le politiche nazionali in materia di adeguamento dei regimi pensionistici, sostenibilità, equilibrio tra la durata della vita professionale e della pensione, maggiore trasparenza dei regimi pensionistici e protezione della solvibilità. Condivido, in particolare, l'attenzione che la relatrice ha rivolto al lavoro femminile, spesso discriminato rispetto a quello maschile anche a livello pensionistico.</p>
      <p sl="it">Concordo inoltre con la necessità di prolungare la carriera dei lavoratori attraverso una moderna politica del lavoro e un miglioramento delle condizioni lavorative e concordo con l'esigenza di rendere più trasparenti i sistemi pensionistici e le informazioni fornite ai cittadini.</p>
      <p sl="it">Mi preoccupano molto, però, le pesanti ripercussioni che i provvedimenti auspicati in questo documento possono avere sulle casse pubbliche degli Stati membri, molte delle quali sono già fortemente pressate dalla dura crisi economica.</p>
    </intervention>
    <intervention id="3-295-000" speaker_id="96849" name="Alain Cadec" is_mep="True" mode="written">
      <p sl="fr">Sono lieto che il Parlamento europeo abbia approvato la relazione che invita gli Stati membri ad istituire sistemi pensionistici adeguati, sostenibili e sicuri. Il testo riafferma l'obiettivo principale delle pensioni: garantire la coesione sociale in uno spirito di equità tra generazioni. Dinanzi ai cambiamenti demografici e sullo sfondo della crisi economica, le pensioni devono rimanere una parte fondamentale del nostro patto sociale. Ad ogni modo, tengo a precisare che gli Stati membri sono liberi di organizzare i propri sistemi pensionistici e che l'Unione europea si prefigge semplicemente di favorire il coordinamento tra Stati.</p>
    </intervention>
    <intervention id="3-296-000" speaker_id="96867" name="Maria Da Graça Carvalho" is_mep="True" mode="written">
      <p sl="pt">La crisi economica e finanziaria ha acuito notevolmente la sfida demografica che l'Unione europea deve affrontare, incrementando al contempo la disoccupazione, la povertà e l'esclusione sociale. L'obiettivo del tasso del 75 per cento di occupazione previsto nella strategia Europa 2020 deve contribuire a garantire la sostenibilità dei sistemi pensionistici, in quanto si ricollega all'aumento dei livelli di occupazione, della produttività e della crescita economica. L'approccio olistico adottato nel libro verde mira a conferire un nuovo impeto, sia a livello nazionale che a livello UE, nell'intento di istituire sistemi pensionistici robusti, appropriati a lungo termine, sostenibili e sicuri. Le piccole e medie imprese (PMI) sono le uniche fonti di occupazione nell'UE e rendono un contributo significativo per la sostenibilità e l'adeguatezza dei sistemi pensionistici negli Stati membri. Chiedo quindi che siano sviluppati fondi settoriali, intersettoriali e/o territoriali per incrementare l'integrazione dei lavoratori delle PMI nel sistema pensionistico.</p>
    </intervention>
    <intervention id="3-297-000" speaker_id="26851" name="Nikolaos Chountis" is_mep="True" mode="written">
      <p sl="el">Ho votato contro la relazione sul libro verde in materia di sistemi pensionistici. Il testo palesemente promuove l'armonizzazione di politiche antisociali nell'UE, riducendo i diritti sociali al minimo comun denominatore liberista. Inoltre invoca l'innalzamento dell'età pensionabile dei lavoratori europei, collegandola all'aspettativa di vita. I lavoratori europei, dopo aver pagato per il salvataggio delle banche e dopo aver subito estenuanti misure di austerità, sono nuovamente costretti a pagare per le conseguenze della crisi, una crisi di cui non sono responsabili e sono quindi chiamati a lavorare più anni per una pensione più bassa. Il gruppo GUE/NGL ha presentato una risoluzione alternativa, che purtroppo non è stata accettata e che opponeva al libro verde sulle pensioni, mettendo in luce le potenzialità atte a migliorare le pensioni e l'età pensionabile a vantaggio dei lavoratori. La riforma può essere messa in atto senza aumentare l'età pensionabile. Bisogna incrementare i diritti dei lavoratori, sopratutto dei giovani, assicurare retribuzioni migliori e al contempo aumentare il carico fiscale sul capitale finanziario e sulle transazioni finanziarie.</p>
    </intervention>
    <intervention id="3-298-000" speaker_id="1892" name="Carlos Coelho" is_mep="True" mode="written">
      <p sl="pt">Benché la responsabilità sulla corresponsione delle pensioni ricada sugli Stati membri, è tuttavia importante assicurare un coordinamento a livello europeo su certe questioni. Nonostante le differenze tra sistemi pensionistici in Europa, sussiste una chiara necessità di approntare una strategia volta ad intensificare la coesione e la coerenza in materia di pensioni nel pieno rispetto dei principi di sussidiarietà e di solidarietà. Siffatta strategia deve tenere in considerazione l'attuale situazione economica e demografica, ma deve anche guardare al completamento del mercato interno. Non dobbiamo infatti dimenticare che la libera circolazione all’interno dell’Europa è un diritto fondamentale dei cittadini europei ed implica la mobilità delle persone, ovvero dei lavoratori, i quali devono avere la possibilità di beneficiare di un mercato del lavoro efficace ed efficiente e della garanzia di accesso ad un reddito sostenibile, sicuro e adeguato al momento del pensionamento. É altresì importante fornire all’opinione pubblica un flusso informativo continuo sui diritti dei cittadini in merito al sistema pensionistico, sopratutto per i sistemi inerenti alle attività transnazionali e alla mobilità.</p>
    </intervention>
    <intervention id="3-299-000" speaker_id="96856" name="George Sabin Cutaş" is_mep="True" mode="written">
      <p sl="ro">Ho votato a favore della risoluzione per cui ero stato nominato relatore a nome della commissione per i problemi economici e monetari. Il testo definitivo è calibrato ed enfatizza sia l’importanza del pilastro della pensione di Stato che alle necessità di garantire un secondo pilastro adeguato in tutti gli Stati membri. Avevo proposto di definire un livello europeo per la pensione minima al fine di garantire un reddito sicuro e dignitoso a tutti i cittadini europei, ma purtroppo non ho ricevuto sufficienti riscontri positivi dai colleghi. Ad ogni modo, spero che in futuro la Commissione avanzi una proposta in questo senso.</p>
    </intervention>
    <intervention id="3-300-000" speaker_id="95281" name="Vasilica Viorica Dăncilă" is_mep="True" mode="written">
      <p sl="ro">È positivo che la strategia Europa 2020 promuova una politica specifica sul mercato del lavoro al fine di innalzare il tasso di occupazione dei lavoratori più anziani, delle donne, dei gruppi minoritari e dei disoccupati di lungo periodo. Una volta centrato obiettivo, l’Europa assisterà ad un aumento dell'occupazione e, per estensione, ad un incremento della crescita economica, con un effetto positivo sulla fattibilità dei sistemi pensionistici a livello UE.</p>
    </intervention>
    <intervention id="3-301-000" speaker_id="96748" name="Cornelis de Jong" is_mep="True" mode="written">
      <p sl="nl">Oggi ho votato a favore della relazione dell’onorevole Oomen-Ruijten sulle pensioni. In qualità di relatore per parere della commissione per il mercato interno e la protezione dei consumatori (IMCO) per questo testo, ho avuto la possibilità di lavorare in maniera costruttiva con la relatrice e l’opinione della mia commissione è stata ampiamente ripresa dalla relazione dell’onorevole Oomen-Ruijten. Il testo è misurato e calibrato e colloca sempre le pensioni nell'ambito del principio di sussidiarietà degli Stati membri. In questo modo, il sistema olandese a pilastri viene tutelato.</p>
      <p sl="nl">Ad ogni modo, non posso assolutamente sottoscrivere alcuni elementi della relazione che sembrano invocare accordi europei vincolanti sui sistemi pensionistici degli Stati membri. Si tratta di una parte che mal si concilia con i valori del partito socialista belga.</p>
    </intervention>
    <intervention id="3-302-000" speaker_id="1746" name="Luigi Ciriaco De Mita" is_mep="True" mode="written">
      <p sl="it">Ho votato a favore del testo proposto perché la pensione costituisce uno degli istituti fondamentali del sistema di diritti e doveri dei lavoratori. Esso riveste carattere essenziale nella continuazione di un livello di vita dignitoso per l’interessato e per l’intera famiglia di appartenenza, soprattutto in riferimento ad un adeguato sostegno di un dignitoso livello di vita personale e familiare. Ponendo tale soglia quale obiettivo di lungo periodo, appare evidente come la sostenibilità dei sistemi pensionistici sia necessaria per dare prospettive minime certe ai lavoratori. Pur rispettando il principio di sussidiarietà ascendente, con potestà primaria e responsabilità dell’adeguatezza e opportunità di riforma in capo agli Stati membri, vi è necessità di una convergenza dei sistemi pensionistici a livello europeo, affinché vi possa essere piena ed effettiva libertà di circolazione di lavoratori e imprese e piena e reciproca riconoscibilità e similarità dei diversi sistemi pensionistici dei Paesi membri. Infatti, pur tenendo in considerazione le differenze del costo della vita e dei livelli salariali esistenti tra Stati membri, vi è la necessità di impostare una convergenza di lungo periodo che sia a livello interno di ogni Paese membro che dell’intera UE consenta di favorire un livello dignitoso e adeguato alle aspettative di vita.</p>
    </intervention>
    <intervention id="3-303-000" speaker_id="96859" name="Ioan Enciu" is_mep="True" mode="written">
      <p sl="ro">Ho votato a favore della relazione, poiché i sistemi pensionistici in tutta l’Unione europea sono già afflitti da grandissimi problemi di sostenibilità che con tutta probabilità si aggraveranno in futuro e quindi bisogna operare una revisione. Ad ogni modo, le riforme che saranno messe in atto dagli Stati membri devono essere in linea con lo scopo fondamentale di garantire un reddito dignitoso a costi ragionevoli per gli anziani che hanno versato i contributi per tutta la vita. Ridurre il livello delle pensioni al di sotto della soglia di sussistenza, come è stato fatto in alcuni Stati membri, è disumano ed è un’eventualità che va scongiurata.</p>
      <p sl="ro">L’esempio più eclatante di sfruttamento ce lo offre la Romania. Il governo, infatti, ha varato tagli drastici e imposte su tutte le pensioni, tassando anche l’assicurazione sanitaria. Dietro il pretesto della solidarietà, il governo rumeno probabilmente intende creare un sistema pensionistico ingegnoso che punta a fare sparire fisicamente i pensionati, privandoli delle risorse finanziarie di base e dell’assistenza sanitaria. In questo ambito l'Unione europea deve prefiggersi anche di arginare gli eccessi di cui i governi si rendono responsabili a danno dei pensionati.</p>
    </intervention>
    <intervention id="3-304-000" speaker_id="28310" name="Edite Estrela" is_mep="True" mode="written">
      <p sl="pt">Ho votato a favore della relazione, in quanto l’Unione europea e gli Stati membri devono coordinare le loro politiche sulle pensioni in maniera più efficace e devono altresì garantire sistemi adeguati, sicuri e sostenibili a uomini e a donne. È essenziale operare una distinzione tra diritti pensionistici in base al genere e fissare criteri specifici per il calcolo delle pensioni delle donne in modo tale da garantire l’indipendenza economica ad entrambi i sessi.</p>
    </intervention>
    <intervention id="3-305-000" speaker_id="photo_generic" name="Göran Färm, Anna Hedh, Olle Ludvigsson, Marita Ulvskog e Åsa Westlund" is_mep="True" mode="written">
      <p sl="sv">Per quanto concerne il paragrafo 6 noi socialdemocratici svedesi abbiamo votato affinché sia cancellato il riferimento all’inclusione delle passività pensionistiche dirette nel calcolo del debito pubblico e del deficit. Infatti riteniamo che un simile collegamento tra passività pensionistiche e calcolo sul deficit, a breve termine, rischi di provocare una serie di conseguenze negative e sproporzionate in determinati Stati membri. Tuttavia, in una prospettiva di più lungo respiro, ciascuno Stato membro deve istituire delle procedure affinché il passivo pensionistico pubblico sia iscritto in maniera precisa nelle relative previsioni di debito e di deficit.</p>
    </intervention>
    <intervention id="3-306-000" speaker_id="96977" name="Diogo Feio" is_mep="True" mode="written">
      <p sl="pt">L’innalzamento dell’aspettativa della vita media ed il rovesciamento della piramide demografica in Europa costituiscono grandi sfide per una società che sta invecchiando e che dovrà garantire condizioni di vita adeguate agli anziani il cui ruolo, in molti casi, può e deve essere attivo. Tuttavia, dinanzi al rischio reale di collasso dei sistemi pensionistici tradizionali, gli Stati membri, coraggiosamente e a testa alta, devono assumere le misure necessarie per salvare i propri sistemi previdenziali, non limitandosi solamente ad aumentare l’età pensionabile. Infatti bisogna assegnare un'attenzione immediata alla modernizzazione, prevedendo la coesistenza di modelli misti. In questo modo, i cittadini che aderiscono a tali sistemi potranno scegliere liberamente il modello di tutela che desiderano per la vecchiaia.</p>
    </intervention>
    <intervention id="3-307-000" speaker_id="96899" name="José Manuel Fernandes" is_mep="True" mode="written">
      <p sl="pt">La crisi che stiamo attraversando ha posto in luce un problema palesemente grave: il fallimento dei sistemi previdenziali. In realtà, presto si rovescerà la piramide demografica – a seguito dei cambiamenti demografici provocati dalla maggiore longevità della popolazione – minacciando la sostenibilità finanziaria dei programmi pensionistici. Da un lato, aumenta la disoccupazione, mentre, dall’altro, lievita la spesa per coprire le prestazioni pensionistiche. Oltretutto i giovani accedono sempre più tardi al mercato del lavoro e quindi non possono alimentare il sistema contributivo. Posto che la “vecchiaia” non deve diventare sinonimo di povertà, dobbiamo creare una pensione minima garantita a tutela della qualità della vita agli anziani. Siffatta misura contribuirebbe a sradicare la povertà e consentirebbe agli anziani di vivere dignitosamente.</p>
      <p sl="pt">Tutti questi problemi sono stati trattati nel libro verde della Commissione europea sulle pensioni e ora serve una serie di politiche coordinate a livello UE. Pertanto le conclusioni della relazione mi trovano completamente d’accordo ed esprimo apprezzamento per le iniziative volte a garantire la solidarietà intergenerazionale affinché tutti i pensionati possano avere un reddito sostenibile e dignitoso.</p>
    </intervention>
    <intervention id="3-308-000" speaker_id="4466" name="Ilda Figueiredo" is_mep="True" mode="written">
      <p sl="pt">È deprecabile che non sia stata approvata la proposta di risoluzione alternativa che avevamo presentato. La maggioranza dei deputati al Parlamento europeo, compreso il gruppo GUE/NGL, pertanto ha preso le parti delle politiche antisociali che la Commissione ed il Consiglio stanno mettendo in atto al fine di legittimare la via neoliberista che hanno imboccato e che intendono perseguire.</p>
      <p sl="pt">Così facendo, hanno dimenticato i lavoratori dei vari paesi dell’Unione europea, i quali hanno lottato contro l’innalzamento dell’età pensionabile, battendosi per salvaguardare un sistema previdenziale universale improntato sull’assistenza, un sistema che valorizza le pensioni più esigue, rispetta gli anziani e consente loro di vivere dignitosamente, contribuendo al contempo a sradicare la povertà.</p>
      <p sl="pt">Come indica la risoluzione alternativa che avevamo presentato, è possibile migliorare le pensioni senza aumentare l’età pensionabile, purché vi siano più posti di lavoro corredati da diritti, soprattutto per i giovani, salari migliori e una maggiore imposizione fiscale sulle transazioni finanziarie. Ad esempio, studi recenti mostrano che, introducendo un’imposta generale dello 0,1 per cento sulle transazioni finanziarie negli Stati membri dell’Unione europea, le entrate annue aumenterebbero di circa 2,1 per cento del PIL, ovvero di quasi 262 miliardi di euro.</p>
    </intervention>
    <intervention id="3-309-000" speaker_id="2125" name="Pat the Cope Gallagher" is_mep="True" mode="written">
      <p sl="ga">Vi sono 23 milioni di piccole e medie imprese nell’UE al momento. Le PMI rappresentano il 99 per cento del totale delle imprese e garantiscono 100 milioni di posti di lavoro nell’Unione. Attualmente il problema del costo e dell’indisponibilità del credito è palesemente il problema più pressante per il settore delle piccole e medie imprese.</p>
      <p sl="ga">Molte imprese sostenibili hanno ancora difficoltà ad accedere al credito a tassi bancari ragionevoli. Considerando l’entità del sostegno profuso al settore bancario dai contribuenti irlandesi, siffatta situazione è incredibile ed inaccettabile. Nell'attuale periodo di difficoltà la competitiva delle piccole e medie imprese viene inoltre frenata anche da altri tipi di costo, quali l’affitto, le bollette per i servizi di base e le imposte locali.</p>
    </intervention>
    <intervention id="3-310-000" speaker_id="4429" name="Robert Goebbels" is_mep="True" mode="written">
      <p sl="fr">Ho votato a favore della relazione dell’onorevole Oomen-Ruijten su sistemi pensionistici adeguati, sostenibili e sicuri in Europa. La relazione è piena di buone intenzioni, ma, proprio come il libro verde della Commissione, solleva dubbi sui veri obiettivi politici del dibattito. Non posso fare a meno di pensare che lo scopo fondamentale sia quello di preparare l’opinione pubblica alla graduale privatizzazione dei programmi pensionistici. Memore delle perdite registrate dai fondi pensione privati in Europa e negli Stati Uniti nel corso della crisi finanziaria, preferisco continuare a sostenere la solidarietà intergenerazionale dei sistemi contributivi.</p>
    </intervention>
    <intervention id="3-311-000" speaker_id="1164" name="Bruno Gollnisch" is_mep="True" mode="written">
      <p sl="fr">Nonostante i continui riferimenti al principio di solidarietà, in realtà si stanno gettando le fondamenta per l’armonizzazione dei sistemi pensionistici nell’Unione europea, se non sul livello delle pensioni, perlomeno in termini di struttura. Come possiamo credere, nella vostra Europa ultraliberista ed internazionalista, che siffatta armonizzazione non sia altro che un incoraggiamento a sottoscrivere assicurazioni personali con società private? Si tratta di un mercato potenziale del valore di miliardi di euro. Al contempo, le pensioni corrisposte nell’ambito del primo pilastro – pensioni di Stato, obbligatorie e basate sul sistema contributivo – saranno gradatamente eliminate ai sensi del patto di stabilità e di crescita e in futuro in conseguenza del patto del Cancelliere Merkel. I fondi pensionistici basati sul lavoro che auspichiamo sono comunque fondi pensione, e siamo consapevoli del ruolo che essi hanno svolto nella crisi finanziaria mondiale. Sappiamo anche a cosa servono nei tempi di crisi finanziaria: a rovinare i risparmiatori. Ci si può solamente preoccupare per i patetici regolamenti prudenziali che ci sono stati propinati anche in Europa. Il sistema previdenziale nel complesso ed il sistema pensionistico in particolare rientrano nella sfera di competenza esclusiva degli Stati membri. Il problema che deve essere risolto non è solamente finanziario, ma è anche demografico. L’Unione europea, che ha una grave responsabilità in questo ambito, non è affatto il livello appropriato per affrontarlo.</p>
    </intervention>
    <intervention id="3-312-000" speaker_id="96745" name="Catherine Grèze" is_mep="True" mode="written">
      <p sl="fr">La relazione sui sistemi pensionistici in Europa verte su una materia molto sensibile. Benché il testo contenga alcuni elementi davvero positivi, è assolutamente inaccettabile che il meccanismo dell’assicurazione pensionistica sia analizzato attraverso la lente dei limiti di bilancio, incoraggiando quindi le pensioni basate sull’accumulo di capitale. Essendo a favore della solidarietà intergenerazionale, non ho potuto votare a favore di una relazione che rischia di promuovere lo sviluppo di sistemi pensionistici fondati sul capitale.</p>
    </intervention>
    <intervention id="3-312-500" speaker_id="28208" name="Nathalie Griesbeck" is_mep="True" mode="written">
      <p sl="fr">Mi sono astenuta nel voto su questo testo. La relazione contiene molti punti molto positivi, ma purtroppo contiene anche certe idee cui mi oppongo. Nel testo si raccomanda di rimuovere gli ostacoli alla mobilità dei lavoratori rendendo portabili le pensioni, il rispetto della diversità dei sistemi pensionistici, la riduzione delle disuguaglianze di genere e l’inaccettabile divario tra uomini e donne in relazione al lavoro e alla pensione, l’inclusione dei lavoratori più anziani nel mercato del lavoro, una maggiore protezione contro i licenziamenti di massa per i lavoratori più anziani, e via dicendo. Sono concetti che mi trovano assolutamente d’accordo. Però, altri punti mi hanno portato ad astenermi, ad esempio il fatto che la relazione chieda che siano incoraggiati i programmi privati di risparmio.</p>
    </intervention>
    <intervention id="3-313-000" speaker_id="2247" name="Mathieu Grosch" is_mep="True" mode="written">
      <p sl="de">Dinanzi ad un cambiamento demografico che implica il progressivo invecchiamento della società unitamente ai problemi provocati dalla crisi economica e finanziaria nell'ambito della crescita economica, delle finanze pubbliche e dei mercati finanziari, è assolutamente necessario rivedere l’approccio verso le pensioni. Quest’iniziativa è in linea con il completamento del mercato interno europeo e con gli obiettivi di Europa 2020 in materia di occupazione e di sostenibilità a lungo termine delle finanze pubbliche.</p>
      <p sl="de">Ad ogni modo, esprimo apprezzamento per la proposta, soprattutto perché invoca un sistema più efficiente, sostenibile e sicuro per la corresponsione delle pensioni. Attraverso la pensione i cittadini europei, oltre ad aver la possibilità di vivere dignitosamente, devono altresì trovare una gratificazione a fonte della propria vita lavorativa. Se vogliamo che i cittadini europei di domani siano motivati nel proprio lavoro e siano aperti alle attività transnazionali, è importante, sin da oggi, offrire loro la prospettiva di una pensione adeguata, sostenibile e armonizzata sul piano europeo. Tuttavia, la responsabilità sulle pensioni rimane di spettanza degli Stati membri, in quanto i sistemi pensionistici ricadono primariamente nella sfera di competenza nazionale e quindi l’Europa può solo garantire un coordinamento e un orientamento.</p>
      <p sl="de">In tale ambito bisogna tenere conto soprattutto del principio di solidarietà tra generazioni e della solidarietà nazionale. Inoltre, per quanto concerne al sussidiarietà, tutti i sistemi pensionistici devono rimanere “esportabili” per i cittadini.</p>
    </intervention>
    <intervention id="3-314-000" speaker_id="96952" name="Sylvie Guillaume" is_mep="True" mode="written">
      <p sl="fr">Benché il testo abbia degli aspetti positivi – in particolare viene assegnata importanza alla promozione dell’occupazione per garantire sostenibilità ai sistemi pensionistici e alla posizione delle parti sociali – trovo difficile condividere altri aspetti, motivo per cui mi sono astenuta.</p>
      <p sl="fr">Ad ogni modo, lo stralcio del paragrafo 24 sul collegamento tra l’aspettativa di vita e l’età pensionabile è una grande vittoria del gruppo S&amp;D, che difende il modello sociale europeo, contrariamente a quanto invocava questa misura. In realtà l’aspettativa di vita di alcune categorie sociali segna una diminuzione a causa delle condizioni di lavoro e delle difficoltà di accesso alla prevenzione e all’assistenza sanitaria. Dobbiamo infatti garantire che tutti i cittadini europei possano vivere la propria vecchiaia con dignità.</p>
    </intervention>
    <intervention id="3-315-000" speaker_id="2073" name="Richard Howitt" is_mep="True" mode="written">
      <p sl="en">I deputati laburisti al Parlamento europeo hanno votato a favore di questo testo non vincolante sulle pensioni e sulle sfide connesse all’invecchiamento progressivo della società e alla pressione sulla spesa cui si assiste in tutta l’Unione europea. Siamo lieti che la relazione affermi esplicitamente che non esiste un approccio universale appropriato per la corresponsione delle pensioni negli Stati membri, ma che l’Unione europea può chiaramente conferire un valore aggiunto, condividendo idee e assicurando un coordinamento.</p>
      <p sl="en">Abbiamo votato per rimuovere dal paragrafo 8 l’inclusione del debito privato nella valutazione di sostenibilità delle finanze pubbliche, in quanto riteniamo che le attuali condizioni di mercato non avvalorino una valutazione di questo genere. Permane invece la preoccupazione per l’applicazione di requisiti di capitale analoghi a quelli previsti per Solvency II sulle pensioni, poiché, così facendo, potrebbero lievitare i costi senza che sia intensificata la sicurezza per le pensioni da lavoro alimentate dai datori dei lavoro, come prevede il sistema britannico. Tale sistema, che comprende anche i fondi di tutela delle pensioni istituiti dal governo laburista, assicura un livello elevato di protezione per gli aderenti e per i beneficiari dei programmi pensionistici.</p>
      <p sl="en">I deputati laburisti al Parlamento europeo continueranno ad adoperarsi affinché i cittadini che decidono di affidare i propri risparmi allo Stato, al datore di lavoro o alle società private abbiano una tutela pensionistica adeguata in modo da sentirsi sicuri al momento del pensionamento.</p>
    </intervention>
    <intervention id="3-316-000" speaker_id="96693" name="Juozas Imbrasas" is_mep="True" mode="written">
      <p sl="lt">A fronte delle tendenze demografiche, ovvero l’inversione della piramide demografica che possiamo facilmente prevedere e della maggiore aspettativa di vita che abbiamo la fortuna di poter avere – per cui le persone più anziane rimangono in salute e attive e partecipano alla vita della società per più tempo – bisogna approntare una strategia volta a garantire una nuova coesione e coerenza nel campo delle pensioni. Sussistono grandi disparità tra sistemi pensionistici in Europa, mentre i nuovi Stati membri ed i loro cittadini si trovano alle prese con problemi supplementari. Bisogna quindi istituire un sistema pensionistico diversificato (con molteplici pilastri) al fine di distribuire i rischi. La crisi economica e finanziaria ha mostrato che nessun sistema pensionistico è immune da problemi come l'elevato deficit di bilancio, gli alti tassi di disoccupazione e il ristretto margine per incrementare la pressione fiscale, che colpiscono particolarmente i sistemi contributivi. Alcuni Stati membri, come la Lituania, hanno dovuto assumere misure drastiche, ad esempio riducendo le pensioni, cosa che a mio giudizio è assolutamente intollerabile e inaccettabile. Gli Stati membri devono adoperarsi quanto più possibile per impedire siffatte misure di riduzione, che sono dolorose per le fasce meno abbienti. Mi sono astenuto nel voto sulla relazione, poiché molte delle decisioni proposte sono socialmente sensibili ed oltretutto non sono stati valutati sufficientemente i benefici ed i rischi nella relazione, in particolare laddove si parla dell’innalzamento dell’età pensionabile o dell’eventualità di ridimensionare dell’influenza degli Stati membri nell’ambito della politica sulle pensioni.</p>
    </intervention>
    <intervention id="3-317-000" speaker_id="96772" name="Peter Jahr" is_mep="True" mode="written">
      <p sl="de">Mi sono astenuto sul voto della relazione del Parlamento europeo sul sistema pensionistico europeo. Benché sia lodevole che l’Unione europea stia pensando a come sostenere gli sforzi profusi dagli Stati membri per corrispondere pensioni adeguate, la politica in materia è e rimane compito degli Stati membri. Nel rispetto di tale principio l’Unione europea può intervenire solamente con la massima sensibilità e tenendo conto delle circostanze nazionali. Ad ogni modo, le decisioni che sono state delineate non sono positive per il modello tedesco sulle pensioni da lavoro. A mio parere, i regolamenti che compromettono i sistemi pensionistici da lavoro che sono stati attuati con successo in molti paesi europei non devono essere ripresi a livello europeo. Su tale fronte c’è ancora molta strada da fare.</p>
    </intervention>
    <intervention id="3-318-000" speaker_id="96901" name="Arturs Krišjānis Kariņš" is_mep="True" mode="written">
      <p sl="lv">Ho sostenuto la relazione sulla creazione di sistemi pensionistici europei adeguati, sostenibili e sicuri, poiché ritengo che sia essenziale apportare dei cambiamenti ai modelli pensionistici vigenti. Attualmente i paesi europei corrono il rischio di non riuscire a corrispondere ai giovani delle pensioni adeguate a garantire una vecchiaia dignitosa. Dobbiamo ammettere che al momento stiamo vivendo alle spese delle generazioni future. Bisogna cambiare. Il sistema pensionistico deve essere calibrato in modo tale che le entrate correnti possano coprire la spesa corrente. Ogni altra soluzione equivarrebbe a vivere sopra i nostri mezzi. Si può agire in vari modi, ma dobbiamo anche ammettere che non possiamo più continuare ad andare in pensione a sessant’anni. L’età pensionabile deve essere innalzata gradatamente in tutta Europa e deve avvicinarsi alla soglia dei settant’anni. Questo è uno dei modi in cui si può garantire che il bilancio previdenziale non vada a gravare sull’economia dei paesi europei.</p>
    </intervention>
    <intervention id="3-319-000" speaker_id="96816" name="Giovanni La Via" is_mep="True" mode="written">
      <p sl="it">Egregio Presidente, cari colleghi, la relazione della collega Ria Oomen-Ruijten prende le mosse dal Libro Verde della Commissione, presentato nel luglio del 2010 e recante i quesiti che tale Istituzione si é posta, relativamente all'adeguatezza ed alla sostenibilità dei sistemi pensionistici a livello europeo. Tale libro serve quale premessa per il futuro Libro Bianco contenente un'analisi generale sui 27 Stati membri ed una proiezione attinente alle linee guida che l'UE propone ai suoi membri e dai quali si attende un riscontro efficace. Positiva è stata la mia reazione alla lettura della relazione e per tale motivo ho votato in suo favore. Sicuramente tale stesura è troppo prudente rispetto a ciò che occorre fare, tuttavia, come visione del sistema pensioni, allargata a 27 Stati, possiamo definirla un buon punto di partenza. L'organizzazione di una Piattaforma Europea sulle Pensioni potrà essere una perfetta occasione per aprire un dibattito tra Istituzioni europee e parti sociali interessate. Fine ultimo è quello di adeguare i sistemi pensionistici e contestualizzarli rispetto alle variabili demografiche ed economiche che il nostro mondo sta subendo.</p>
    </intervention>
    <intervention id="3-320-000" speaker_id="96735" name="Patrick Le Hyaric" is_mep="True" mode="written">
      <p sl="fr">Ho votato contro la relazione, poiché il testo invoca programmi pensionistici basati sull’accumulo di capitale a discapito dei sistemi contributivi pubblici e chiede l’innalzamento dell’età pensionabile. La relazione inoltre favorisce un approccio che accentuerebbe insicurezza per i lavoratori più anziani, incoraggiando pensioni “flessibili” fondate sul connubio tra lavoro e pensione.</p>
    </intervention>
    <intervention id="3-321-000" speaker_id="96791" name="Elżbieta Katarzyna Łukacijewska" is_mep="True" mode="written">
      <p sl="it">Ho accolto con estremo favore l’esito del voto di oggi sulla relazione dell’onorevole Oomen-Ruijten in materia di sistemi pensionistici adeguati, stabili e sicuri in Europa. Le pensioni devono essere sicure e stabili, soprattutto adesso nel contesto dell’invecchiamento della popolazione europea e sullo sfondo della crisi finanziaria. Le statistiche rivelano chiaramente che il problema si sta deteriorando e confermano inconfutabilmente i cambiamenti demografici in atto nel continente. Gli esperti indicano che al momento nell’UE il rapporto tra forza lavoro e pensionati è di 4 a 1, ma tra una cinquantina d’anni tale rapporto sarà solamente di 2 a 1.</p>
      <p sl="it">Pertanto è assolutamente necessario lavorare sul sistema pensionistico in futuro, in quanto bisogna assolutamente operare delle riforme. Per tale ragione dobbiamo adoperarci per incrementare l’attività internazionale degli Stati membri affinché il coordinamento sui sistemi pensionistici sia effettivo ed efficiente. Inoltre, approvando la relazione, il Parlamento europeo afferma chiaramente che non vi possono essere discriminazioni di sorta in base all’età o al genere, un fattore che acquista una rilevanza particolare nel dibattito sociale sulla parità tra uomini e donne sul posto di lavoro.</p>
    </intervention>
    <intervention id="3-322-000" speaker_id="1186" name="Astrid Lulling" is_mep="True" mode="written">
      <p sl="fr">Lavorare per mesi sulla sostenibilità dei sistemi pensionistici in Europa, redigere una relazione ambiziosa, negoziare compromessi per ore senza voler ammettere quanto è più ovvio, ossia che molti governi dell’UE si sono impegnati nella riforma del sistema pensionistico, dando priorità all’allungamento del periodo di contribuzione per me è un atto di estrema superficialità. Negare la realtà equivale a compiere un atto di negligenza grave. Il Parlamento europeo non sta affrontando il punto nodale, perché è fonte di divisioni!</p>
      <p sl="fr">Disapprovo questa modalità di fare politica: alla ricerca dell’unanimità a tutti i costi il Parlamento europeo ha fondamentalmente scelto il metodo sbagliato.</p>
      <p sl="fr">L’Assemblea ha il dovere di esplorare un corso d’azione coerente e coraggioso. È questo quello che si aspettano i cittadini dinanzi al rischio che incombe sui sistemi pensionistici, che in definitiva rappresentano il premio conferito dal modello sociale europeo.</p>
      <p sl="fr">Di conseguenza, non posso sostenere la relazione, che si è trasformata in un esercizio vano, poiché non tiene conto della realtà dei fatti.</p>
    </intervention>
    <intervention id="3-323-000" speaker_id="4560" name="Toine Manders" is_mep="True" mode="written">
      <p sl="nl">La delegazione del partito olandese VVD al Parlamento europeo oggi ha votato contro questa relazione d’iniziativa sul libro verde in materia di pensioni, poiché il testo contiene diverse ambiguità ed imprecisioni. Crediamo sia necessario apportare una serie di migliorie, ad esempio deve essere incoraggiata l’adozione di un sistema misto tra pensioni di Stato e pensioni da lavoro negli Stati membri ed un sistema di tracciatura europeo per intensificare la mobilità dell’occupazione affinché tutti i cittadini sappiano cosa si possono attendere in tema di pensioni e possano quindi compiere le proprie scelte. Tuttavia, l’aumento della disoccupazione, i problemi dei mercati finanziari, gli elevati deficit nazionali e la crescita economica lenta potrebbero provocare delle difficoltà rispetto agli obblighi che ricadono sugli Stati membri di erogare le prestazioni pensionistiche, innescando una serie di effetti sul patto di stabilità e di crescita e quindi sulla stabilità dell’euro.</p>
      <p sl="nl">Inoltre, il progressivo invecchiamento della popolazione si sta ripercuotendo in maniera significativa in molti Stati membri, poiché il risparmio in tali paesi è inferiore rispetto al livello registrato in Olanda. Pertanto serve una vigilanza armonizzata sui sistemi pensionistici, ed alcuni Stati membri dovrebbero predisporre un’organizzazione diversa. Non vogliamo però interferenze di sorta nel sistema pensionistico olandese. Per salvaguardare questa presa di posizione, pur condividendo diversi punti positivi della relazione, ci schieriamo contro il testo nel suo insieme. Il gruppo VVD al Parlamento europeo si compone degli onorevoli Hans van Baalen, Jan Mulder e Toine Manders.</p>
    </intervention>
    <intervention id="3-324-000" speaker_id="1403" name="David Martin" is_mep="True" mode="written">
      <p sl="en">Ho votato a favore della relazione, poiché essa afferma chiaramente dall’inizio (paragrafo 1) alla fine (paragrafo 61) che la principale responsabilità sulle pensioni spetta agli Stati membri in ottemperanza del principio di sussidiarietà, mentre l’Unione europea può garantire un coordinamento, laddove possibile, mediante la condivisione delle migliori prassi.</p>
    </intervention>
    <intervention id="3-325-000" speaker_id="96742" name="Jean-Luc Mélenchon" is_mep="True" mode="written">
      <p sl="fr">Questa relazione irresponsabilmente invoca l’innalzamento dell’età pensionabile, mentre ipocritamente propone un “dialogo sociale e civile” in materia il cui esito deve essere debitamente tenuto in conto. Il referendum che si renderebbe necessario purtroppo è ben lungi dall’essere indetto. Come ci si aspettava, il testo è un ode alla privatizzazione del sistema contributivo, che notoriamente è efficace. La pensione viene trasformata in un prodotto finanziario per il mercato interno dei fondi pensione nel contesto di una concorrenza libera e leale – è questa l’essenza della relazione. Ho votato contro il testo e lo condanno nella maniera più assoluta.</p>
    </intervention>
    <intervention id="3-326-000" speaker_id="96978" name="Nuno Melo" is_mep="True" mode="written">
      <p sl="pt">A fronte del grave problema che si configura nelle tendenze demografiche, ovvero il ribaltamento della piramide demografica che è destinato a divenire realtà e l’allungamento dell’aspettativa di vita – per cui la popolazione rimane in salute e attiva e partecipa alla vita della società per più tempo – è necessario approntare una strategia atta ad incrementare la coesione e la coerenza nel campo delle pensioni. Dinanzi a questa nuova realtà bisogna assumere delle iniziative per ridefinire il futuro dei giovani e degli anziani nonché la solidarietà tra generazioni, contribuendo quindi a garantire un reddito sostenibile, sicuro e adeguato dopo il pensionamento.</p>
    </intervention>
    <intervention id="3-327-000" speaker_id="28407" name="Willy Meyer" is_mep="True" mode="written">
      <p sl="es">(Ho votato contro questa proposta di risoluzione, in quanto la considero un inaccettabile attacco contro i diritti dei lavoratori. Il documento infatti invoca l’allungamento del periodo di contribuzione, l’innalzamento dell’età pensionabile e la progressiva privatizzazione dei sistemi pensionistici pubblici. Misure di questo genere sono volte ad istituire sistemi pensionistici al servizio degli interessi del settore finanziario e non rappresentano una mossa verso sistemi pensionistici giusti, sostenibili, sicuri e positivi per i cittadini europei. Mi oppongo quindi alla progressiva costruzione di un’Europa antisociale, governata dai mercati e dai poteri finanziari, i quali in definitiva ci hanno fatto piombare nella crisi a causa della loro ambizione e della loro eccessiva ingordigia. È incomprensibile che a questo punto si voglia ricompensarli attraverso la privatizzazione dei sistemi pensionistici pubblici. Inoltre reputo inaccettabile che la risoluzione, enfatizzando l’importanza di assegnare un ruolo di rilievo al dialogo sociale nella riforma delle pensioni, difenda misure antisociali, come l’innalzamento dell’età pensionabile, cui si è opposta la maggioranza degli europei inscenando scioperi generali che hanno avuto un’adesione massiccia.</p>
    </intervention>
    <intervention id="3-328-000" speaker_id="96670" name="Louis Michel" is_mep="True" mode="written">
      <p sl="fr">Come ha indicato il Commissario Andor, che è responsabile per l’occupazione, gli affari sociali e l’inclusione, il rapporto tra pensionati e popolazione attiva è destinato a dimezzarsi entro il 2060. Pertanto è urgente pensare al futuro dei sistemi pensionistici. Benché la questione ricada nella sfera di competenza degli Stati membri, l’Unione europea non può esimersi dal rendere un contributo alle decisioni che verranno assunte dai governi, in quanto deve garantire un sistema pensionistico adeguato, stabile e sostenibile ai cittadini europei. La garanzia di una pensione adeguata ed appropriata negli Stati membri è un complemento necessario al principio di libera circolazione. La crisi economica e monetaria ha messo in luce la necessità di approntare un approccio integrato, atto a riunire gli aspetti demografici e sociali con gli aspetti economici e finanziari.</p>
    </intervention>
    <intervention id="3-329-000" speaker_id="96999" name="Alexander Mirsky" is_mep="True" mode="written">
      <p sl="en">Spero che il Parlamento non si limiti semplicemente a produrre relazioni e ad indire votazioni. È necessario analizzare tutti i 27 sistemi pensionistici dell’UE. In tale ambito spero vivamente che saranno messe in luce le gravissime violazioni che vengono perpetrate in Lettonia. Il governo lettone, infatti, cerca invariabilmente di risolvere il problema del deficit di bilancio a discapito delle pensioni. I pensionati in Lettonia sono stati assoggettati alle attività di rischio intraprese dal governo. Nella maggioranza dei casi, oltretutto, essi vivono al di sotto del livello minimo di sussistenza. La situazione si è ulteriormente complicata a causa della decisione assunta dal governo di trattenere i pagamenti al secondo pilastro. Le conseguenze possono essere davvero deleterie. Ho votato a favore del testo nella speranza che la situazione in Lettonia possa essere valutata in maniera indipendente.</p>
    </intervention>
    <intervention id="3-330-000" speaker_id="28255" name="Andreas Mölzer" is_mep="True" mode="written">
      <p sl="de">Nell’Unione europea la prosperità è in costante calo, cosa che diventerà senz'altro evidente quando verranno meno gli ammortizzatori sociali a tutela del mercato del lavoro. Tutti i paesi saranno chiamati ad affrontare i cambiamenti demografici e la correlata mancanza di sostenibilità finanziaria dei sistemi pensionistici. Le pensioni private, che avrebbero dovuto fornire un sostegno sussidiario, non hanno alleviato i sistemi pensionistici, contrariamente a quanto si auspicava, anzi hanno intensificato le pressioni cui sono esposti i regimi nazionali. Partendo da questi presupposti, i cittadini ungheresi, ad esempio, sono stati praticamente costretti a ritornare al sistema statale. In tale ambito si sono innescati dei problemi anche a causa delle promesse non mantenute dei profitti che si sarebbero dovuti materializzare grazie ai fondi pensionistici, come è parso del tutto chiaro nel corso della crisi economica e finanziaria. Solitamente le interferenze dell’UE in tali settori comportano una ridda di problemi, e cito come esempio l’indennità di compensazione delle pensioni, che ha spalancato le porte agli abusi. I regimi pensionistici vengono disciplinati in maniera diversa a seconda dello Stato membro e bisogna continuare in questo modo, motivo per cui respingo senza esitazioni la relazione.</p>
    </intervention>
    <intervention id="3-331-000" speaker_id="97280" name="Claudio Morganti" is_mep="True" mode="written">
      <p sl="it">Ho voluto esprimere il mio parere positivo alla relazione Oomen-Ruijten sui futuri sistemi pensionistici in Europa, poiché da essa emerge chiaramente un principio che dovrebbe essere sempre un cardine delle azioni e delle iniziative europee: il principio di sussidiarietà. Per rispondere ad una esigenza reale, ovvero ad una nuova valutazione dei sistemi pensionistici europei a seguito di mutate condizioni demografiche, economiche e sociali, si è scelto di lasciare libertà di azione ai singoli Stati Membri, all'interno di un quadro guida generale europeo. Troppo diverse sono le situazioni e le condizioni nei diversi Paesi per pensare di poter tracciare delle comuni regole vincolanti, e ben si è agito quindi nel rispettare un indispensabile principio di sussidiarietà.</p>
    </intervention>
    <intervention id="3-332-000" speaker_id="96981" name="Franz Obermayr" is_mep="True" mode="written">
      <p sl="de">Nell’Unione europea ben presto si capovolgerà la piramide demografica. Gli ultracinquantacinquenni diventeranno il gruppo più numeroso, l’aspettativa di vita continuerà ad aumentare, mentre il tasso di natalità rimarrà basso ed i giovani cominceranno più tardi la loro vita lavorativa. Sappiamo tutti quali saranno le conseguenze: la popolazione sarà eccessivamente vecchia e si acuiranno le strozzature nel finanziamento delle pensioni. A questo punto serve soprattutto una politica più favorevole alla famiglia negli Stati membri – penso, ad esempio, al dimezzamento delle imposte per i nuclei familiari nell’abito delle norme in materia di imposte sul reddito. Il contributo delle famiglie alla salvaguardia del contratto intergenerazionale deve essere tenuto in conto nella legislazione sociale attraverso una riduzione graduale dei contributi previdenziali. Questi aspetti non vengono tenuti affatto in conto o vengono considerati in maniera insufficiente nella relazione. Oltretutto la tanto decantata immigrazione di massa costituisce la modalità sbagliata per proteggere le pensioni. Inoltre la politica sulle pensioni deve rimanere nella sfera di competenza degli Stati membri. Pertanto ho votato contro la relazione.</p>
    </intervention>
    <intervention id="3-333-000" speaker_id="96783" name="Wojciech Michał Olejniczak" is_mep="True" mode="written">
      <p sl="it">Nel voto di oggi mi sono espresso a favore della relazione su sistemi pensionistici stabili e sicuri in Europa. In futuro la questione delle pensioni è destinata ad assumere connotazioni problematiche non solo in Polonia, ma nell’intera Unione europea. Nella relazione il Parlamento europeo ha confermato che nei temi che afferiscono alle pensioni gli Stati membri sono responsabili dell’organizzazione dei propri sistemi pensionistici nazionali, mentre le istituzioni dell’UE sosterranno le attività dei paesi membri nel rispetto del principio di sussidiarietà.</p>
      <p sl="it">Per me una questione molto importante, che è stata affrontata nel testo, riguarda le discriminazioni contro le donne nel contesto dei sistemi pensionistici, un problema che deve essere risolto. Al contempo gli attuali cambiamenti demografici, che provocano l'invecchiamento della popolazione, stanno mettendo a repentaglio l’istituzione delle pensioni statali. Il numero di pensionati continua a crescere, mentre cala l’occupazione nel mercato del lavoro.</p>
      <p sl="it">Un altro tema importante riguarda i giovani che non riescono a trovare lavoro a causa della situazione che si è venuta a creare nel mercato del lavoro. In proposito è quindi essenziale incrementare l’occupazione e garantirla quanto più possibile.</p>
    </intervention>
    <intervention id="3-334-000" speaker_id="97197" name="Alfredo Pallone" is_mep="True" mode="written">
      <p sl="it">Ho votato a favore della relazione della collega perche ritengo che, nel rispetto del principio di sussidiarietà, cercare di mettere le basi per un obiettivo importante come quello di un sistema pensionistico comune europeo sia un grande passo avanti verso una vera integrazione socio-politica. Il quadro legislativo è sicuramente complesso ma già il libro bianco sui sistemi pensionistici della Commissione europea offre una direzione verso cui è rivolta l'Unione. La relazione nello specifico mira a stabilire criteri adeguati, sostenibili e sicuri invitando gli Stati Membri al confronto sul tema, a pubblicizzare le proposte create e a coordinarsi per un concreto progetto comune attraverso il metodo del Coordinamento aperto. Stiamo discutendo del pacchetto sulla governance economica a livello UE per riformare il Patto di Crescita e Stabilità e stabilire regole comuni. Nessuno Stato può però prescindere, quando vuole avere le proprie finanze in regole, dalla riforma del sistema pensionistico. Per questo motivo, credo sia logico che avere regole comuni anche in tale ambito renderebbe il controllo e l'attuazione del PCS molto più facile.</p>
    </intervention>
    <intervention id="3-335-000" speaker_id="96902" name="Maria do Céu Patrão Neves" is_mep="True" mode="written">
      <p sl="pt">La relazione sui sistemi pensionistici europei adeguati, sostenibili e sicuri rappresenta un importante passo verso la messa in atto di una politica di coordinamento nell'Unione europea. In realtà, benché la materia rientri nella sfera di competenza degli Stati membri, il sistema pensionistico è direttamente collegato al mercato finanziario, oltre ad essere uno dei settori cui si applica il patto di stabilità e di crescita. Per i motivi di carattere demografico che tutti ben conosciamo bisogna pensare ad una strategia volta ad incrementare la coesione e la coerenza in materia di pensioni. Dobbiamo creare iniziative tese a ridefinire il futuro dei giovani e degli anziani nonché la solidarietà intergenerazionale e tra persone, contribuendo a garantire un reddito sostenibile, sicuro e adeguato dopo il pensionamento. Sussistono differenze marcate tra i vari regimi pensionistici in Europa, ma è importante creare una piattaforma comune, definendo chiaramente la divisione delle responsabilità. In questo modo sarà possibile creare insieme un sistema sostenibile e sicuro, un sistema moderno, che riconosca la libertà di circolazione in Europa, che si basi sull'assunto che la mobilità è essenziale, soprattutto per le generazioni più giovani, e ovviamente che garantisca un mercato del lavoro efficace ed efficiente. Per tutte queste ragioni ho votato a favore del testo.</p>
    </intervention>
    <intervention id="3-336-000" speaker_id="38595" name="Rovana Plumb" is_mep="True" mode="written">
      <p sl="ro">Nel novembre 2009 la Romania aveva 5,54 milioni di pensionati e 5,65 milioni di contribuenti al sistema pensionistico pubblico. Garantire una pensione adeguata e sostenibile ai cittadini dell’Unione ora e in futuro costituisce una priorità per l’UE. Sarà estremamente impegnativo conseguire questi obiettivi in un'Europa che invecchia e gli Stati membri devono prepararsi riformando i propri sistemi pensionistici. Gli Stati membri devono assicurare che le pensioni siano adeguate e devono contrastare le discriminazioni di genere nel mercato del lavoro, in particolare devono ridurre del 10 per cento il divario retributivo entro il 2020. Il sistema pensionistico pubblico deve essere rafforzato a discapito del sistema privato. Non dobbiamo privatizzare il sistema pensionistico pubblico semplicemente per garantire la stabilità dei fondi pensionistici per i pensionati di oggi e di domani.</p>
      <p sl="ro">Benché a livello europeo vi sia la tendenza ad innalzare l'età pensionabile, siffatto incremento deve essere flessibile e deve essere commisurato al settore e alle condizioni di lavoro, tenendo conto anche egli anni di servizio. Deve essere predisposto un supporto attivo per la creazione di occupazione. Anche la qualità del lavoro deve essere migliorata in modo da aumentare il numero di persone in grado di contribuire attivamente al finanziamento delle pensioni future.</p>
    </intervention>
    <intervention id="3-337-000" speaker_id="4253" name="Frédérique Ries" is_mep="True" mode="written">
      <p sl="fr">Rendere sostenibili i sistemi pensionistici rappresenta una delle principali sfide che la classe politica deve affrontare se vuole preservare il benessere comune e la pace sociale. Benché le competenze europee siano limitate in questo ambito, il Parlamento europeo si è giustamente espresso in modo da dare un seguito al libro verde della Commissione. A tal fine è stata adottata l’esaustiva relazione dell'onorevole Oomen-Ruijten, che conferma la necessità di riformare i sistemi pensionistici a fronte della tendenza sfavorevole nel rapporto tra numero di ultrasessantacinquenni e popolazione attiva. Inoltre la risoluzione è in linea con la recente indagine dell'Eurobarometro, che ha mostrato la saggezza e la maturità dei cittadini europei, il 73 per cento dei quali infatti prevede di dover lavorare più a lungo e di dover risparmiare di più per la vecchiaia. L'idea predominante del prolungamento della vita lavorativa oltre i 65 anni ha prevedibilmente suscitato reazioni contrastanti tra l'opinione pubblica. Ad ogni modo, alla fin fine si intravedono anche elementi positivi, in quanto dovranno essere necessariamente attivate anche altre leve. Nel caso del mio paese, il Belgio, in cui il tasso di disoccupazione tra i lavoratori anziani è tra i più bassi dell'Unione europea, è assolutamente urgente incoraggiare i lavoratori belgi a rimanere più a lungo nel mercato del lavoro.</p>
    </intervention>
    <intervention id="3-338-000" speaker_id="97199" name="Crescenzio Rivellini" is_mep="True" mode="written">
      <p sl="it">Si è votata, oggi, in Plenaria la relazione sui "Sistemi pensionistici adeguati, sostenibili e sicuri in Europa". La Commissione, tenuto conto dell'evoluzione demografica e degli effetti della crisi economica e finanziaria, ha ritenuto che per modernizzare le politiche pensionistiche convenga agire in maniera coordinata su: adeguamento dei regimi pensionistici, sostenibilità, equilibrio tra la durata della vita professionale e la durata della pensione, soppressione degli ostacoli alla mobilità, maggiore trasparenza dei regimi pensionistici e protezione della solvibilità.</p>
      <p sl="it">Con la presente relazione si vuole riconoscere e mantenere le responsabilità di ognuno, al fine di creare un sistema sostenibile, sicuro e in grado di assicurare una pensione adeguata a livello di Stati membri. Un sistema moderno che riconosca soprattutto che la nuova generazione ha bisogno di mobilità e che possa offrire soluzioni non solo per il momento presente ma anche per il prossimo futuro.</p>
    </intervention>
    <intervention id="3-339-000" speaker_id="28409" name="Raül Romeva i Rueda" is_mep="True" mode="written">
      <p sl="es">(Benché grazie al voto sia stato possibile integrare alcuni elementi che attengono alla coscienza sociale, permangono degli aspetti negativi che mi hanno indotto ad astenermi nella votazione finale. Mi riferisco, ad esempio, al paragrafo 21, in cui si chiede agli Stati membri di ampliare l'accesso dei cittadini ai programmi privati di risparmio.</p>
    </intervention>
    <intervention id="3-340-000" speaker_id="96819" name="Licia Ronzulli" is_mep="True" mode="written">
      <p sl="it">I sistemi pensionistici europei versano in uno stato sempre più allarmante. Bisogna agire subito, far sì che uomini e donne abbiano pari opportunità, tutelare chi decide di andare in pensione oggi e, allo stesso tempo, proteggere chi nel mercato del lavoro sta solo ora muovendo i primi passi. In Europa le donne continuano a guadagnare in media il 18% in meno rispetto agli uomini. Il principale effetto di tale disparità salariale emerge nell’età pensionabile: avendo percepito un reddito minore nell'arco della vita attiva, le donne hanno anche pensioni inferiori. Di conseguenza le donne sono più colpite degli uomini dalla povertà persistente. Soprattutto in tempi di crisi occorre integrare la prospettiva di genere in tutte le politiche, adottando misure nazionali condivise e coordinate a livello europeo. Ho votato a favore della relazione Oomen-Ruijten perché ritengo che sia un buon compromesso in grado di sostenere il dialogo tra Stati membri e Istituzioni europee sulla modernizzazione dei sistemi pensionistici.</p>
    </intervention>
    <intervention id="3-341-000" speaker_id="97196" name="Oreste Rossi" is_mep="True" mode="written">
      <p sl="it">Siamo favorevoli alla relazione sul Libro verde verso sistemi pensionistici adeguati, sostenibili e sicuri in Europa, in quanto la Commissione europea si propone di aiutare gli Stati membri senza togliere competenza ai singoli Paesi, che devono valutare il collegamento tra l'aspettativa di vita e l'età del pensionamento obbligatorio. Si pone anche l'obiettivo di rimuovere gli ostacoli alla mobilità transfrontaliera e di istituire l'Autorità europea delle assicurazioni e delle pensioni aziendali, competente di creare un coordinamento in situazione di emergenza e di sostenere gli stati membri.</p>
    </intervention>
    <intervention id="3-342-000" speaker_id="33989" name="Daciana Octavia Sârbu" is_mep="True" mode="written">
      <p sl="ro">I 27 Stati membri dell'Unione europea hanno sistemi pensionistici diversi. Tuttavia, visto che la piramide demografica si è rovesciata e che l’aspettativa di vista si è allungata, è necessario approntare una strategia europea tesa a rafforzare la coesione e la coerenza delle pensioni nell'Unione europea. Bisogna, però, tenere conto delle inadeguatezze che sono emerse nella mobilità del lavoro tra i diversi Stati membri. Vi sono casi in cui i diritti pensionistici non vengono trasferiti in maniera appropriata tra i diversi paesi membri. Dobbiamo quindi incoraggiare la cooperazione tra Stati membri.</p>
      <p sl="ro">D'altro canto, abbiamo il dovere morale di salvaguardare i diritti dei cittadini di godersi una pensione idonea a garantire loro una vita decorosa.</p>
    </intervention>
    <intervention id="3-343-000" speaker_id="2081" name="Peter Skinner" is_mep="True" mode="written">
      <p sl="en">Condivido gli obiettivi generali della relazione, in quanto vertono fondamentalmente sulla creazione di un approccio sostenibile in relazione al sistema pensionistico. L'esercizio normativo che viene delineato nel libro verde spingerà le autorità di vigilanza ad imprimere un'accelerazione nella loro opera, conferendo la necessaria coerenza al fine di mantenere sicuro e sostenibile il sistema pensionistico.</p>
      <p sl="en">Tuttavia, visto l'attuale diversità nei sistemi pensionistici negli Stati membri anche in termini di campo d'azione e di livello nella corresponsione delle pensioni, è importante che la Commissione persegua il desiderio del Parlamento, non imponendo norme di capitale analoghe alle norme che vigono nel settore assicurativo e bancario. Le pensioni devono essere mantenute distinte dalle norme sull'adeguatezza del capitale.</p>
      <p sl="en">Alla luce di tali presupposti, è assolutamente importante garantire un approccio europeo, considerando che le tendenze demografiche costringeranno le generazioni future a farsi carico di programmi costosi ed eccessivamente saturi, mentre le generazioni più anziane andranno incontro alla povertà.</p>
    </intervention>
    <intervention id="3-344-000" speaker_id="28508" name="Alyn Smith" is_mep="True" mode="written">
      <p sl="en">Signor Presidente, sono molti gli aspetti positivi di questa relazione. Però, considerandola nel complesso, non posso sostenerla. È giusto che l'Assemblea si occupi della corresponsione delle pensioni che fa capo ai governi degli Stati membri, ed è giusto condividere le migliori prassi. Tuttavia, non ho potuto sostenere la relazione, perché non credo che l'Unione europea debba trascendere il proprio ruolo di condivisione delle informazioni in materia di pensioni. Le autorità competenti in materia di pensioni, e per tutte le questioni di natura sociale, sono le autorità nazionali o locali, non noi. Questa relazione d'iniziativa invoca un ruolo eccessivamente centralizzato, che non credo possa funzionare o apportare un valore aggiunto.</p>
    </intervention>
    <intervention id="3-345-000" speaker_id="4751" name="Bart Staes" is_mep="True" mode="written">
      <p sl="nl">Il problema del progressivo invecchiamento della popolazione ci colpisce duramente in un contesto in cui, a causa della crisi, gli Stati membri stanno operando una politica di tagli. Non dobbiamo, però, consentire che il problema dell'invecchiamento della popolazione scateni una nuova crisi europea del debito. Gli Stati membri che stanno risparmiando dovrebbero continuare su questa linea senza esitazioni. La risoluzione enfatizza che il primo pilastro del sistema pensionistico è il pilastro principale, presupponendo quindi un bilancio nazionale sano e calibrato. Inoltre, va da sé che un reddito costante rappresenta una salvaguardia contro la povertà. Sono lieto che siano stati riconosciuti i diritti alla pensione per le donne e che sia stata assegnata una maggiore enfasi all'uguaglianza di genere, riconoscendo al contempo che non devono essere consentite discriminazioni contro le persone anziane. La risoluzione inoltre conferisce un'attenzione appropriata alla trasferibilità dei contributi pensionistici maturati. Oggigiorno nessuno lavora per la stessa azienda, o nel proprio paese, per tutta la vita. È fondamentale, in un'Europa unita, che i cittadini possano trasferire i propri contributi. Il Parlamento europeo pertanto chiede alla Commissione europea di coordinare meglio la portabilità delle pensioni a livello europeo.</p>
    </intervention>
    <intervention id="3-346-000" speaker_id="36281" name="Silvia-Adriana Ţicău" is_mep="True" mode="written">
      <p sl="ro">La relazione dell'onorevole Oomen-Ruijten sul libro verde intitolato "Verso sistemi pensionistici europei adeguati, sostenibili e sicuri" rende un contributo importante al dibatto sul futuro dei sistemi pensionistici europei. Gli Stati membri devono varare dei provvedimenti per garantire pensioni adeguate ai propri cittadini. Infatti l’Assemblea li esorta ad istituire sistemi pensionistici più adeguati per assicurare un tenore di vita decoroso per tutti, assegnando un'attenzione particolare alle categorie più vulnerabili della società. Ho votato a favore del punto 24, che chiede agli Stati membri di incoraggiare i lavoratori più anziani a lavorare di più concedendo incentivi fiscali e previdenziali.</p>
      <p sl="ro">Con il mio voto ho voluto inoltre sostenere e favorire la riconciliazione del lavoro e della pensione e l'attuazione di misure dissuasive in modo che per le imprese sia più difficile licenziare le persone più anziane.</p>
      <p sl="ro">Ho votato contro l'innalzamento dell'età pensionabile, poiché ritengo che le persone oltre una certa età che vogliono e che possono lavorare siano incoraggiate e non costrette a lavorare, soprattutto in un momento in cui il tasso di disoccupazione nell'UE a 27 è del 10 per cento ed arriva al 20 per cento tra i giovani.</p>
    </intervention>
    <intervention id="3-347-000" speaker_id="28584" name="Georgios Toussas" is_mep="True" mode="written">
      <p sl="el">Il libro verde della Commissione europea sui sistemi pensionistici europei adottato oggi con la relazione dell’alleanza dei rappresentanti politici del capitale al Parlamento europeo (social-democratici, conservatori e liberali) è una mostruosità contro il proletariato. È stato concepito come fondamento del nuovo patto per la competitività dell’Unione europea contro il proletariato nell’intento di demolire i sistemi previdenziali europei, sostituendoli con assicurazioni personali private e trasformandoli così in una nuova vacca da mungere a discapito dei lavoratori e a beneficio del capitale. In pratica, verrebbe abolita la spesa pubblica per la previdenza sociale, le pensioni e lo Stato sociale. Il sistema a tre pilastri riduce la pensione statale ad un sussidio per i poveri, spalancando le porte al cosiddetto terzo pilastro dell’assicurazione privata. Si chiede di innalzare l’età pensionabile a seconda dell’aspettativa di vita, in altre parole si chiede alla popolazione di lavorare fino alla morte. Il partito comunista greco ha votato contro questo documento deleterio contro la classe lavoratrice dell’UE sui sistemi pensionistici europei. Dinanzi a siffatti sviluppi invochiamo con urgenza una sollevazione di massa per fermare queste misure anti assicurative e questo nuovo attacco selvaggio ordito dal capitale e dai governi borghesi nell’ambito del nuovo patto per la competitività dell’Unione europea.</p>
    </intervention>
    <intervention id="3-348-000" speaker_id="28221" name="Thomas Ulmer" is_mep="True" mode="written">
      <p sl="de">Ho votato a favore della relazione Oomen-Ruijten sul libro verde in materia di sistemi pensionistici. Secondo l’unione social-democratica tedesca, l’esito dei negoziati è adeguato e costituisce una base appropriata per il successivo libro bianco. Guardando al futuro, è necessario salvaguardare le pensioni tedesche da lavoro, la durata degli anni di servizio e la tutela contro il rischio di bancarotta rispetto agli impegni esistenti. Le pensioni da lavoro non devono assolutamente essere trasferite all’interno di un sistema europeo obbligatorio.</p>
    </intervention>
    <intervention id="3-349-000" speaker_id="96698" name="Viktor Uspaskich" is_mep="True" mode="written">
      <p sl="lt">Sono lieto che la relatrice riconosca le differenze significative che caratterizzano i sistemi pensionistici europei ed il fatto che i cittadini di alcuni Stati membri – ad esempio, i lituani – siano oberati anche da problemi supplementari. La vita per i pensionati nel mio paese non è facilissima. Ultimamente è diventata ancora più difficile, basti pensare che l’anno scorso la pensione mensile in Lituania è stata ridotta del 5 per cento. È giunto il momento di smetterla di applicare due pesi e due misure. In alcuni paesi europei, come il mio, il governo afferma che la crisi è finita e che l’economia sta gradatamente tornando a crescere. Però, al momento di assumere misure concrete, i nostri dirigenti politici dichiarano di non essere in grado di trovare le risorse necessarie per ripristinare il livello delle pensioni. All’improvviso asseriscono che la crisi non è ancora terminata. Nella riforma dei sistemi pensionistici la sostenibilità finanziaria occupa un posto di primo piano, ma è altrettanto importante garantire un reddito adeguato. Non si può conseguire una sostenibilità autentica senza pensioni decorose. L’invecchiamento della società e le pressioni finanziarie denotano un cambiamento in atto nel mercato del lavoro. È necessario tenerne conto nella riforma dei sistemi pensionistici. Se si riesce a raggiungere un equilibrio tra flessibilità e sicurezza nel mercato del lavoro, si favorisce l’adattabilità dell’economia e quindi si contribuisce a garantire pensioni sostenibili, sicure e giuste.</p>
    </intervention>
    <intervention id="3-350-000" speaker_id="96809" name="Peter van Dalen" is_mep="True" mode="written">
      <p sl="nl">L’Europa e le pensioni adesso rappresentano una questione delicata. Diversi Stati membri si stanno adoperando per ridurre il debito nazionale, legando i fondi pensione al proprio debito. Il Cancelliere Merkel ed il Presidente Sarkozy hanno già affermato chiaramente che intendono centralizzare le pensioni nei propri piani per un’Europa unica e governata centralmente. Personalmente sono contro qualsiasi disciplina delle pensioni a livello europeo. I sistemi pensionistici sono strutturati diversamente nei vari paesi membri. Sono pressoché incomparabili. Inoltre i sistemi pensionistici dei singoli Stati membri variano in maniera considerevole in termini di entità, affidabilità e vigilanza. Non voglio che il solido sistema pensionistico olandese sia compromesso a causa del caos che regna in alcuni Stati membri.</p>
      <p sl="nl">Ad ogni modo, reputo opportuna la condivisione di informazioni tra i vari paesi in materia di sistemi pensionistici. Ogni paese deve impegnarsi ad affrontare i propri problemi avvalendosi di tale mezzo. Nello specifico penso, ad esempio, ai ricercatori universitari, che si spostano da uno Stato membro all’altro. In questo caso le autorità fiscali prelevano imposte aggiuntive sulle pensioni che questi lavoratori hanno accumulato altrove. Deve essere posto immediatamente fine a questo eccesso, ma senza dover per forza adeguare l’intero sistema ad un modello europeo.</p>
    </intervention>
    <intervention id="3-351-000" speaker_id="96918" name="Derek Vaughan" is_mep="True" mode="written">
      <p sl="en">Ho votato a favore di questa relazione che sollecita gli Stati membri a garantire pensioni sostenibili in vista delle sfide costituite dall’invecchiamento della società e dalle pressioni sulla spesa cui si assiste in tutta l’Unione europea. Sono lieto che la relazione riconosca che non esiste un approccio universale in materia di pensioni per gli Stati membri, ma che l’Unione deve ovviamente conferire un valore aggiunto, condividendo idee e assicurando un coordinamento.</p>
      <p sl="en">L’inclusione del debito privato nella valutazione sulla sostenibilità delle finanze pubbliche non deve figurare nella relazione, in quanto le attuali condizioni del mercato non consentono una valutazione di questo genere. Inoltre, applicando i requisiti di capitale alle pensioni, potrebbero potenzialmente lievitare i costi, senza intensificare la sicurezza per le pensioni da lavoro alimentate dai datori di lavoro. Si tratta di un elemento che non deve diventare obbligatorio laddove esiste già un sistema di tutela. Ad esempio, il fondo di protezione delle pensioni che vige nel Regno Unito, e che era stato istituito dal precedente governo laburista, già prevede un livello di protezione per gli aderenti e per i beneficiari dei programmi pensionistici.</p>
      <p sl="en">I miei colleghi laburisti ed io continueremo ad adoperarci affinché i cittadini che affidano i propri risparmi allo Stato, al proprio datore di lavoro o a programmi privati possano avvalersi di una tutela pensionistica autentica in modo da sentirsi sicuri al momento del pensionamento.</p>
    </intervention>
    <intervention id="3-352-000" speaker_id="41007" name="Iva Zanicchi" is_mep="True" mode="written">
      <p sl="it">Onorevoli colleghi, ho espresso voto favorevole alla relazione della collega Oomen-Ruijten, pur ritenendo che il testo votato sia troppo prudente nel segnalare ripetute volte l'importanza del principio di sussidiarietà. Credo tuttavia che questa relazione, in attesa dell'imminente pubblicazione del Libro bianco della Commissione, possa permettere la prosecuzione di un efficace lavoro di cooperazione tra gli Stati membri e le Istituzioni comunitarie sul difficile tema della modernizzazione dei sistemi pensionistici in Europa.</p>
    </intervention>
    <intervention id="3-354-000" speaker_id="96976" name="Luís Paulo Alves" is_mep="True" mode="written">
      <p sl="pt">Ho votato a favore di questa proposta di risoluzione, in quanto credo che i negoziati di adesione con la Croazia potrebbero concludersi nella prima metà del 2011, purché siano perseguite le necessarie riforme. A tal fine, la Croazia nell’ultima fase deve adoperarsi al massimo per rafforzare l’amministrazione pubblica e la magistratura, per compiere dei progressi nella lotta contro la corruzione, per garantire una cooperazione piena con il Tribunale penale internazionale sulla ex Iugoslavia, per continuare il processo di privatizzazione e per adottare piani di ristrutturazione. Inoltre ho votato a favore della risoluzione, in quanto il testo raccomanda l’attuazione di un accordo di arbitrato tra la Croazia e la Slovenia sulla questione dei confini ed in ragione dei progressi compiuti verso la risoluzione delle controversie bilaterali, come la questione dei confini con la Serbia, il Montenegro e la Bosnia-Erzegovina. Benché la Croazia debba ancora chiudere i negoziati su sei capitoli politici dell’acquis comunitario, i risultati positivi conseguiti nel 2010 possono costituire il presupposto affinché le autorità croate compiano gli ultimi sforzi per completare il processo negoziale.</p>
    </intervention>
    <intervention id="3-355-000" speaker_id="28276" name="Laima Liucija Andrikienė" is_mep="True" mode="written">
      <p sl="lt">Ho votato a favore di questa proposta di risoluzione sulla relazione 2010 sui progressi compiuti dalla Croazia. Con questo documento il Parlamento conferma che la Croazia ha conseguito progressi significativi nei colloqui sull’integrazione nell’Unione europea. Come si afferma nel testo, i negoziati di adesione con la Croazia possono essere portati a termine entro la prima metà del 2011, purché siano perseguite con determinazione le necessarie riforme, in particolare rafforzando la pubblica amministrazione e il sistema giudiziario, continuando a combattere la corruzione, assicurando la sostenibilità del ritorno dei rifugiati e la piena cooperazione con il Tribunale penale internazionale per l'ex Iugoslavia (ICTY), portando avanti il processo di privatizzazione e adottando piani di ristrutturazione dei cantieri navali in difficoltà. Si tratta di condizioni molto importanti la cui ottemperanza o perlomeno dei progressi significativi in questi ambiti dimostrerebbero l’impegno e la volontà del paese verso l’adesione all’UE.</p>
    </intervention>
    <intervention id="3-356-000" speaker_id="96680" name="Zigmantas Balčytis" is_mep="True" mode="written">
      <p sl="lt">Condivido questa proposta di risoluzione, attraverso la quale il Parlamento europeo sostiene l’adesione della Croazia all’Unione europea, che presuppone una dimensione sia europea che regionale e che potrebbe incoraggiare gli altri paesi dei Balcani occidentali ad avviare e ad attuare le riforme connesse all’adesione. I negoziati con la Croazia hanno registrato progressi significativi, ma devono ancora essere completati. La Croazia deve progredire in maniera decisa verso la risoluzione delle controversie bilaterali con i paesi confinanti, come la Serbia, il Montenegro e la Bosnia-Erzegovina, affinché tali dispute non diventino un ostacolo ad un ulteriore allargamento dell’Unione europea una volta che la Croazia avrà aderito.</p>
    </intervention>
    <intervention id="3-357-000" speaker_id="96814" name="Elena Băsescu" is_mep="True" mode="written">
      <p sl="ro">Ho votato a favore della relazione sui progressi compiuti dalla Croazia, poiché il processo di adesione all’UE evidenzia che la situazione in questo ambito è notevolmente migliorata. Il rispetto dei diritti fondamentali, la situazione dei rifugiati e la privatizzazione della cantieristica costituiscono i capitoli su cui si sono registrati i maggiori progressi. A questo punto esprimo apprezzamento per l’attuazione dell’accordo di pace e di tutto quanto esso comporta. Inoltre la cooperazione con il Tribunale penale internazionale per l’ex Iugoslavia è cruciale per la positiva conclusione dei negoziati. Spero che in futuro le autorità croate consentano agli inquirenti di accedere ai documenti di cui essi necessitano. Una delle questioni indicate nel testo riguarda i processi sui crimini di guerra. Coloro che sono stati assicurati alla giustizia o non sono stati condannati oppure sono state comminate loro pene elusive. É assolutamente fondamentale che il sistema giudiziario funzioni in modo corretto in tutti i paesi candidati.</p>
      <p sl="ro">Il retaggio del conflitto che si è consumato negli anni ’90 e la mancanza di rispetto per i diritti delle minoranze sono inaccettabili per un futuro Stato membro. È opportuno quindi intervenire a livello legislativo in questo ambito. La Presidenza ungherese intende completare i negoziati entro la prima metà del 2011, e questo intento è lodevole. La Croazia potenzialmente può tagliare il traguardo entro i tempi stabiliti. L’adesione di questo paese è destinata a mandare un segnale positivo nella regione, riaffermando la credibilità dell’Unione europea in relazione alla condizionalità del processo. Per concludere, ribadisco il pieno sostegno della Romania all’adesione della Croazia all’Unione europea.</p>
    </intervention>
    <intervention id="3-358-000" speaker_id="39722" name="Sebastian Valentin Bodu" is_mep="True" mode="written">
      <p sl="ro">La relazione sui progressi compiuti dalla Croazia nel 2010 mostra la determinazione del governo di Zagabria di ottemperare ai criteri di adesione all’Unione europea. Tuttavia, l’UE si trova alle prese con una situazione senza precedenti, in quanto la maggioranza dei cittadini croati non ritiene che l’adesione sia positiva per il paese, il che contrasta con l’ondata di ottimismo tra la popolazione dei paesi dell’Europa centro-occidentale che hanno aderito nelle ultime due tornate. La relazione sul 2010 mette in luce le preoccupazioni delle istituzioni UE in merito a siffatta situazione. Per tale motivo è stato rivolto un appello alle autorità e alla società civile affinché si adoperino per spiegare ai croati che l’adesione avrà un impatto positivo per il paese. Esprimo apprezzamento per gli sforzi profusi dalle autorità croate e per l’ambizione di cui hanno dato prova al fine di concludere i negoziati di adesione nella prossima primavera.</p>
      <p sl="ro">Possiamo solo congratularci con la Croazia, in quanto un paese che era uscito devastato da un lungo conflitto è riuscito a compiere progressi ragguardevoli verso l’attuazione dell’acquis comunitario. Inoltre ogni possibile voce in merito ad un ipotetico rinvio dell’adesione della Croazia può solamente essere accolto come un commento privo di importanza e dettato dalla superficialità.</p>
    </intervention>
    <intervention id="3-359-000" speaker_id="96733" name="Antonio Cancian" is_mep="True" mode="written">
      <p sl="it">Ho votato convintamente a favore di questa relazione perché ritengo che la Croazia stia correttamente proseguendo nell'attuazione delle necessarie riforme per aderire all'Unione europea. A livello economico, penso che la Croazia sia pronta per confrontarsi con gli altri paesi dell'Unione europea. Infatti, nonostante la crisi globale, essa è riuscita a mantenere una certa stabilità macroeconomica, in particolar modo grazie allo sviluppo delle infrastrutture dei servizi e del turismo. Ritengo che il paese debba essere stimolato a sfruttare al meglio le proprie risorse, in particolare la sua posizione geografica, strategica per i collegamenti tra Europa occidentale e Balcani, tra Europa centrale, Mare Adriatico e Mediterraneo. L'ulteriore sviluppo delle infrastrutture potrebbe fornire enormi potenzialità al paese. In quest'ottica, sta dando buoni frutti la collaborazione con l'Unione europea per la realizzazione delle sezioni delle TEN-T, TEN-E ed e-TEN che interessano anche il territorio croato e che potrebbero essere sviluppate in un sistema di PPP e in collaborazione totale con l'UE. I negoziati si chiuderanno nel primo semestre 2011, dove verrà chiuso il processo di adesione. Sono fiducioso che questa scadenza sarà rispettata.</p>
    </intervention>
    <intervention id="3-360-000" speaker_id="96867" name="Maria Da Graça Carvalho" is_mep="True" mode="written">
      <p sl="pt">Esprimo apprezzamento per i notevoli progressi che sono stati compiuti dalla Croazia, la quale ha ottemperato alle condizioni necessarie per concludere i negoziati di adesione. Credo fermamente che la pronta adesione del paese contribuirà ad incoraggiare il resto dei paesi dei Balcani occidentali ad attuare le riforme previste per l’adesione. Accolgo con favore gli sforzi profusi dal governo croato, il quale ha assunto una posizione forte verso ogni forma di corruzione, ma chiedo alle autorità croate di rafforzare ulteriormente le capacità amministrative degli organismi preposti alla lotta contro la corruzione, favorendo una cultura di responsabilità politica. Sono lieta per i progressi conseguiti nel settore dei diritti delle donne e della parità di genere, in quanto circa il 25 per cento dei seggi in parlamento e quasi la metà delle posizioni amministrative nel settore pubblico saranno riservati alle donne, il che denota i progressi compiuti verso la parità di genere. Tuttavia, la percentuale di donne che occupano posizioni di responsabilità nella sfera economica rimane basso e persistono le differenze in termini di retribuzioni. Chiedo quindi che sia intensificata la promozione attiva della partecipazione delle donne negli organismi decisionali economici e politici e che sia messa in atto senza indugi la legge sulla parità di genere, in cui figura anche il principio di parità di retribuzione.</p>
    </intervention>
    <intervention id="3-361-000" speaker_id="photo_generic" name="Daniel Caspary, Ingeborg Gräßle, Elisabeth Jeggle, Andreas Schwab, Thomas Ulmer e Rainer Wieland" is_mep="True" mode="written">
      <p sl="de">Sosteniamo pienamente la pronta adesione della Croazia all’Unione europea. I cittadini croati nutrono grandi aspettative sull’adesione. Ad ogni modo, siffatte aspettative possono essere soddisfatte solo se la Croazia è davvero pronta ad aderire e se tutti i criteri verranno ottemperati. Il paese ha già compiuto dei progressi in questo processo, molti più di quanti ne avevano compiuti altri paesi che ora sono membri dell’Unione europea.</p>
      <p sl="de">La relazione sui progressi compiuti redatta dalla Commissione mostra chiaramente, però, che in alcuni settori c’è ancora del lavoro da compiere. Ad ogni modo vi sono motivi di credere che i negoziati di adesione potranno essere portati a termine presto – senza peraltro sollevare aspettative a seguito della decisione di oggi. La precisione per noi è più importante della rapidità e la garanzia di un’attuazione affidabile prevale sulle promesse. Non dobbiamo ripetere gli errori che abbiamo commesso in passato. Altrimenti non agiremo negli interessi dell’Unione europea, della Croazia e del suo popolo. Oggi pertanto ci siamo astenuti nella votazione su questo testo.</p>
    </intervention>
    <intervention id="3-362-000" speaker_id="28310" name="Edite Estrela" is_mep="True" mode="written">
      <p sl="pt">Ho votato a favore della proposta di risoluzione sulla relazione sui progressi compiuti dalla Croazia nel 2010, poiché ritengo che i negoziati di adesione all’Unione europea possano essere completati entro giugno del 2011, purché siano perseguiti gli sforzi verso la riforma. Sono a favore dell’ampliamento a condizione, però, che i paesi candidati ottemperino ai criteri previsti. Più paesi entrano a far parte del progetto europeo, meglio è per l’Unione europea e per i suoi cittadini, che potranno così godere di uno spazio unico di pace, libertà, democrazia, progresso e benessere.</p>
    </intervention>
    <intervention id="3-363-000" speaker_id="96977" name="Diogo Feio" is_mep="True" mode="written">
      <p sl="pt">La Croazia sta ottemperando ai criteri di adesione con innegabile successo e si sta adoperando per continuare lungo questa strada, nonostante le difficoltà aggiuntive con cui si trova alle prese nell'attuale situazione internazionale. Il paese funge da esempio a tutti i paesi che vogliono entrare a far parte dell'Unione europea. Tuttavia, non posso esimermi dal rilevare che, stando agli ultimi sondaggi, i croati nutrono dubbi sulla futura adesione del paese e sono critici rispetto all'operato dell'Unione europea. Invece di mettere in discussione le opinioni del popolo croato, tali dubbi dovrebbero dar luogo ad un'attenta riflessione sulle modalità di gestione dell'Unione. Trovo inoltre deprecabile che, nella proposta di risoluzione, la relatrice abbia deciso di esprimere opinioni su temi quali l'orientamento sessuale e la relativa tutela costituzionale, che oltre a non avere nulla a che vedere con le vere questioni sul tappeto, devono rimanere di competenza esclusiva degli Stati membri.</p>
    </intervention>
    <intervention id="3-364-000" speaker_id="96899" name="José Manuel Fernandes" is_mep="True" mode="written">
      <p sl="pt">Questa proposta di risoluzione verte sui progressi compiuti dalla Croazia verso l'adesione all'Unione europea, un impegno che il Parlamento europeo si è assunto e per cui non sono stati risparmiati gli sforzi diplomatici. Esprimo apprezzamento per i progressi compiuti nei negoziati di adesione, che devono essere portati a termine entro la prima metà del 2011, e per l'operato svolto dalla Commissione verso gli altri paesi dei Balcani occidentali che intendono aderire.</p>
      <p sl="pt">Trovo deprecabile che il parlamento ed il governo croati non abbiano compiuti i progressi attesi sugli emendamenti costituzionali, ossia in merito alla decentralizzazione e alla riforma dell'amministrazione pubblica, in particolare tale comparto deve essere de-politicizzato, deve condotta una lotta efficace contro la corruzione e deve essere sostenuta la libertà di stampa. Spero che tutti i problemi indicati nella relazione siano risolti o perlomeno attenutati in modo che l'adesione sia rapida e possa fungere da catalizzatore per l'adesione dei paesi limitrofi.</p>
    </intervention>
    <intervention id="3-365-000" speaker_id="4466" name="Ilda Figueiredo" is_mep="True" mode="written">
      <p sl="pt">Per quanto concerne la relazione è importante rilevare che la maggioranza dei deputati al Parlamento europeo ha preso atto con dispiacere del fatto che, stando all'Eurobarometro, la maggior parte dei croati pensa che l'adesione all'UE non apporterà loro alcun beneficio. Che cosa si può fare per contrastare siffatta percezione? La risposta, come sempre, consiste nell'intensificare la propaganda, cercando di manipolare la realtà dell'Unione europea.</p>
      <p sl="pt">Vengono quindi spiattellati gli stessi vecchi dogmi neoliberisti: la riduzione dell'intervento statale nell'economia e la creazione di un mercato aperto e competitivo mediante la distruzione dei servizi pubblici, cambiando le relazioni industriali a favore del capitale dietro il pretesto della loro "rigidità" e sbarazzandosi della sovranità e del progetto indipendente per lo sviluppo della Croazia.</p>
      <p sl="pt">Infine la relazione indica chiaramente chi ha tratto vantaggio dall'aggressione della NATO e dalla disgregazione della Iugoslavia. La Croazia infatti si trova in una posizione privilegiata: è un corridoio di grande importanza per i trasporti per i mercati delle importazioni e delle esportazioni verso l'est e dell'estremo oriente. Chiaramente l'adesione all'Unione europea non punta a promuovere il diritto allo sviluppo della Croazia e del suo popolo, ma punta soprattutto a conferire vantaggi alle grandi potenze e ai loro gruppi economici.</p>
    </intervention>
    <intervention id="3-366-000" speaker_id="28377" name="Lidia Joanna Geringer de Oedenberg" is_mep="True" mode="written">
      <p sl="it">Ultimamente la Croazia ha compiuto considerevoli progressi verso l'adesione all'UE e probabilmente presto diventerà il ventottesimo Stato membro dell'Unione europea. Nel 2010 i negoziatori dell'UE e della Croazia hanno chiuso 11 capitoli, arrivando ad un totale di 28 (sui previsti 35). I risultati conseguiti l'anno scorso mostrano enfaticamente la determinazione della Croazia a continuare nelle riforme e presto i suoi cittadini toccheranno con mano i benefici dell'adesione all'Unione europea. Nel corso dell'ultima riunione tra Unione e ministri croati, che si è svolta il 22 dicembre 2010 a Bruxelles, i negoziatori hanno chiuso tre importanti capitoli, ossia quelli riguardanti la giustizia, la libertà e la sicurezza, la politica estera, di sicurezza e di difesa e l'ambiente. La chiusura di questi capitoli indica che il sistema giuridico della Croazia è stato rafforzato e che sono stati compiuti dei progressi in diverse aree simultaneamente, ad esempio si è intensificata la cooperazione tra la Croazia e la comunità internazionale in relazione alle missioni militari e agli affari civili (politica estera, di sicurezza e di difesa) ed è stata conseguita la garanzia di una migliore qualità dell'aria e dell'acqua per la popolazione croata (ambiente).</p>
      <p sl="it">I negoziati sull'adesione della Croazia all'Unione europea erano stati avviati nell'ottobre 2005. Nonostante alcuni problemi logistici, l'adesione della Croazia viene ampiamente supportata dagli Stati membri e molti si aspettano dei progressi rapidi verso la chiusura dei sette restanti capitoli entro la fine del 2011.</p>
    </intervention>
    <intervention id="3-367-000" speaker_id="4429" name="Robert Goebbels" is_mep="True" mode="written">
      <p sl="fr">Ho votato a favore della proposta di risoluzione. La Croazia ha chiaramente un posto nell'Unione europea. Tuttavia, non voterò a favore della piena adesione se non sarà incrementato sostanzialmente il bilancio dell'Unione. Non è possibile mettere in atto un altro allargamento senza prevedere fondi supplementari per l'Unione.</p>
    </intervention>
    <intervention id="3-368-000" speaker_id="1164" name="Bruno Gollnisch" is_mep="True" mode="written">
      <p sl="fr">Il mio voto sulla proposta di risoluzione della commissione per gli affari esteri del Parlamento sui progressi compiuti dalla Croazia verso l'adesione esprime una mancanza di fiducia rispetto ai benefici offerti dall'Unione europea. Come indicano i sondaggi, la mia posizione coincide con la percezione della maggioranza dei croati. É deplorevole che le autorità di un paese che ha conquistato l'indipendenza e la sovranità a seguito di un terribile conflitto si siano adoperate senza sosta affinché la nazione sia assoggettata ad un giogo straniero contro il volere dell'opinione pubblica. Avevo votato contro il trattato di Maastricht. Avevo votato contro la costituzione europea. Avrei votato contro il trattato di Lisbona se il mio governo avesse avuto il coraggio di sottoporlo allo scrutinio del popolo francese. Spero che i croati verranno consultati direttamente sull'adesione del loro paese e che la loro volontà sia rispettata, diversamente da quanto è accaduto per il popolo francese, irlandese e olandese. Non mi è stato proprio possibile votare a favore della risoluzione in cui oltretutto si deplora il fatto che il destino delle minoranze che praticano delle devianze sessuali non rappresenti una preoccupazione centrale, che invoca una propaganda intensa per sovvertire l'esito negativo dei sondaggi e che favorisce gli stessi errori economici commessi nei nostri paesi.</p>
    </intervention>
    <intervention id="3-369-000" speaker_id="96952" name="Sylvie Guillaume" is_mep="True" mode="written">
      <p sl="fr">Ho votato a favore della proposta di risoluzione sui progressi compiuti dalla Croazia, che conferma gli sforzi profusi da questo paese in relazione all’imminente adesione all'Unione europea. Infatti l'adesione della Croazia presenta diversi vantaggi, come il consolidamento della pace e della stabilità nella regione balcanica ed il rafforzamento della posizione dell'Unione europea nella regione. Il testo che abbiamo adottato solleva altresì delle questioni che permangono problematiche e su cui la Croazia deve continuare a lavorare, ad esempio nella lotta contro la corruzione, che rimane una delle principali piaghe che affliggono il paese, ed il sostegno ai rifugiati, che è ancora inadeguato. Spero che la Croazia continui lungo questa strada positiva.</p>
    </intervention>
    <intervention id="3-370-000" speaker_id="96693" name="Juozas Imbrasas" is_mep="True" mode="written">
      <p sl="lt">Ho votato a favore di questa proposta di risoluzione sulla relazione sui progressi compiuti nel 2010 dalla Croazia, perché con questo testo il Parlamento europeo conferma che la Croazia ha compiuto dei progressi nei colloqui sull'integrazione nell'Unione europea. I negoziati di adesione con la Croazia possono essere completati assai velocemente, purché continuino ad essere perseguite e attuate con determinazione le necessarie riforme. Bisogna continuare a rafforzare la pubblica amministrazione e la magistratura, combattere la corruzione, garantire la sostenibilità del rimpatrio dei rifugiati e cooperare pienamente con il Tribunale penale internazionale per la ex Iugoslavia (ICTY) e via dicendo. Inoltre il governo croato deve urgentemente affrontare le debolezze strutturali dell'economia ed assegnare un'attenzione maggiore alla cooperazione regionale al fine di risolvere le questioni bilaterali con i paesi limitrofi. La debita attuazione o perlomeno dei progressi significativi in questi settori dimostreranno e rafforzeranno la disponibilità e le opportunità della Croazia a divenire uno Stato membro. L'adesione del paese incoraggerebbe gli altri paesi dei Balcani occidentali ad avvicinarsi maggiormente e più rapidamente verso l'adesione all'Unione europea.</p>
    </intervention>
    <intervention id="3-371-000" speaker_id="96816" name="Giovanni La Via" is_mep="True" mode="written">
      <p sl="it">Egregio Presidente, cari colleghi, con la proposta di risoluzione relativa alla relazione 2010 sui progressi compiuti dalla Croazia, il Parlamento ha voluto plaudire ai miglioramenti apportati dalla Croazia sotto diversi profili, che sempre più l'avvicinano all'Unione europea. Quanto fatto nell'ultimo anno da questo Paese merita di esser ricordato, poiché sono state adottate delle modifiche sostanziali alla Costituzione, al fine di adeguarla alle carte fondamentali degli altri 27 Stati membri. Sotto il profilo giudiziario sono stati compiuti degli sforzi per rendere imparziale ed indipendente tale potere; sono stati, inoltre, indetti i processi per i crimini di guerra e sono stati fatti notevoli progressi in materia di diritti delle donne e di parità di genere. Concordo pienamente con tale proposta poiché sono fortemente convinto che la Croazia meriti di divenire Stato Membro. È indubbio che sia necessario fare ancora di più, soprattutto per quanto concerne la lotta alla corruzione, ma ciò non toglie che il Paese sta compiendo dei notevoli passi in avanti nel cammino verso l'ingresso nell'Unione Europea.</p>
    </intervention>
    <intervention id="3-372-000" speaker_id="96823" name="Petru Constantin Luhan" is_mep="True" mode="written">
      <p sl="ro">Ho votato a favore di questa relazione perché vogliamo stabilità e prosperità anche per tutti i paesi limitrofi. Infatti queste aspirazioni possono essere soddisfatte solo integrando i Balcani occidentali nell'Unione europea e nelle strutture euro-atlantiche. La Croazia è il paese nella regione che è in fase più avanzata nel processo d'integrazione nell'Unione europea. Va infatti osservato che il paese si è dotato e vuole avvalersi di meccanismi robusti per combattere la corruzione nel settore pubblico. Zagabria ha già compiuto dei progressi in questo ambito mediante il varo da parte del parlamento di una legge che consente la confisca dei beni ottenuti illegalmente o mediante le azioni intraprese contro alti funzionari. Esprimo apprezzamento per queste misure, ma Zagabria deve dimostrare in maniera convincente che si è lasciata alle spalle la diffusa cultura di corruzione e di impunità. La Croazia può continuare a contare sul sostegno della Romania nel processo di adesione all'Unione europea, condividendo esperienze comuni sia in merito al processo di preadesione che dopo l'adesione.</p>
    </intervention>
    <intervention id="3-373-000" speaker_id="96824" name="Monica Luisa Macovei" is_mep="True" mode="written">
      <p sl="en">Ho votato a favore della risoluzione, in quanto riconosce i progressi compiuti dalla Croazia verso l'adesione all'UE e al contempo mette in luce i restanti obiettivi che devono essere centrati per il bene del suo popolo. Ho votato contro gli emendamenti nn. 1 e 4, poiché sono stati introdotti per cancellare i riferimenti agli sforzi profusi dal governo per contrastare le discriminazioni basate sull'orientamento sessuale e sulla razza, che invece sono previsti tra i criteri di adesione all'Unione.</p>
      <p sl="en">Quando la risoluzione era in discussione in seno alla commissione per gli affari esteri, avevo presentato degli emendamenti sull'efficienza e sulla prevedibilità del sistema giudiziario. Si chiedeva infatti un incremento dei finanziamenti ai tribunali per favorire un lavoro giudiziario più rapido e più efficiente, per unificare la giurisprudenza e per la pubblicazione puntuale di tutte le sentenze. I casi di corruzione devono essere deferiti ai tribunali, e non rimanere nella fase di istruzione o di inchiesta, mentre le sentenze devono avere un effetto deterrente. Bisogna quindi valutare l'efficienza dei fondi di preadesione spesi nel settore della riforma della giustizia e della lotta contro la corruzione.</p>
    </intervention>
    <intervention id="3-374-000" speaker_id="1403" name="David Martin" is_mep="True" mode="written">
      <p sl="en">Ho votato a favore della relazione, ma permangono seri dubbi sull'idoneità della Croazia ad aderire all'Unione europea. Devono essere compiuti progressi significativi in una serie di settori, sopratutto nella lotta contro la corruzione.</p>
    </intervention>
    <intervention id="3-375-000" speaker_id="96813" name="Barbara Matera" is_mep="True" mode="written">
      <p sl="it">L'adesione della Croazia all'Unione europea è un significativo incentivo per i paesi dell'area balcanica a perseguire i propri sforzi e riforme in vista di una loro futura adesione all'Unione. L'adesione della Croazia all'Unione estenderà l'area di pace e stabilità in Europa ed essa comporta dunque una duplice dimensione europea e regionale, che incoraggerebbe i paesi dei Balcani occidentali a trovare maggiore coesione a livello regionale.</p>
      <p sl="it">Accolgo con favore i progressi positivi della Croazia in materia di rispetto e tutela delle minoranze; occorre tuttavia che il Paese adotti misure adeguate per garantire una maggiore protezione e partecipazione nella società civile della minoranza Rom. I Rom sono ancora discriminati e non hanno un'adeguata rappresentanza negli organi centrali e locali della vita politica croata. Occorre valorizzare e applicare maggiormente le sinergie a livello regionale in particolare nel quadro della strategia del Danubio, giacché maggiori scambi a livello sociale ed economico risulterebbero vantaggiosi per l'intera macroregione danubiana.</p>
      <p sl="it">Faccio riferimento in particolare alla cooperazione in materia di trasporti, ambiente e sviluppo economico. Una maggiore coesione a livello regionale faciliterà il futuro accesso dell'intera area dei Balcani occidentali all'Unione europea.</p>
    </intervention>
    <intervention id="3-376-000" speaker_id="96742" name="Jean-Luc Mélenchon" is_mep="True" mode="written">
      <p sl="fr">Non sorprende che, secondo quanto indica dall'Eurobarometro, i croati pensino che l'Unione europea non sia positiva per loro, perché in effetti hanno ragione. Ho votato contro questa proposta di risoluzione e contro le ingiunzioni antisociali che essa racchiude.</p>
    </intervention>
    <intervention id="3-377-000" speaker_id="96978" name="Nuno Melo" is_mep="True" mode="written">
      <p sl="pt">I negoziati di adesione all'UE con la Croazia potrebbero concludersi presto. Ad ogni modo, devono essere perseguite con determinazione le necessarie riforme. Le più importanti vertono sul rafforzamento della pubblica amministrazione e della magistratura, sulla lotta contro la corruzione, sul sostegno per il rientro dei rifugiati, sulla piena cooperazione con il Tribunale penale per la ex Iugoslavia e sulla ristrutturazione della cantieristica navale.</p>
      <p sl="pt">Dobbiamo rivolgere un plauso per gli enormi progressi che sono già stati compiuti. Però, in quest'ultima fase, bisogna continuare risolutamente con le riforme necessarie per poter chiudere i negoziati di adesione entro i tempi stabiliti. È preoccupante che la maggior parte dei croati ritenga che l'adesione all'UE non apporti benefici al paese, quindi dobbiamo adoperarci affinché i croati sentano anche proprio il progetto europeo. È pertanto fondamentale dare informazioni chiare e fattive a questo popolo sulle implicazioni dell'adesione del paese all'Unione europea.</p>
    </intervention>
    <intervention id="3-378-000" speaker_id="28407" name="Willy Meyer" is_mep="True" mode="written">
      <p sl="es">Pur considerando positiva l'adesione della Croazia all'Unione europea – sempre che anche i croati la considerino tale – non ho votato a favore della proposta di risoluzione, poiché vi sono vari punti che respingo, soprattutto quelli che attengono ai requisiti economici dell'UE. È opportuno chiedere alle autorità croate di adottare misure volte a definire e a migliorare la partecipazione della società civile nel processo di formulazione politica e di vigilanza sulle attività delle autorità pubbliche. Tuttavia, non posso sostenere il testo, visto che sono totalmente contrario all'approccio economico neoliberista su cui è imperniato e sono contro le misure che invoca in quest'area. Pertanto reputo inaccettabile che l'Unione chieda al governo croato di ridurre il ruolo redistributivo dello Stato e della spesa pubblica e respingo la richiesta di applicare la "redditività" come criterio principale per valutare i sistemi sanitari e sociali.</p>
    </intervention>
    <intervention id="3-379-000" speaker_id="96670" name="Louis Michel" is_mep="True" mode="written">
      <p sl="fr">Sono molto lieto per i progressi compiuti dalla Croazia verso l'adesione all'Unione europea, tra cui figurano gli emendamenti alla costituzione, la riforma della magistratura, la libertà di stampa, la protezione delle minoranze, una collaborazione più stretta con il Tribunale penale per la ex Iugoslavia. Pertanto sostengo senza riserve la relazione sui progressi compiuti dalla Croazia nel 2010. La prospettiva di aderire all'Unione europea rappresenta un incentivo potente per tutti gli altri paesi dei Balcani occidentali affinché si avvicinino all'integrazione europea, mettendo in atto tutte le necessarie riforme politiche, economiche e legislative, rafforzando la stabilità e promuovendo la coabitazione e la riconciliazione nella regione. Tuttavia, le autorità croate devono superare ancora qualche ostacolo e devono altresì affrontare alcune sfide, come la lotta contro la corruzione, la rivitalizzazione dell'economia, la risoluzione delle controversie bilaterali con i paesi limitrofi e il bassissimo tasso di occupazione. Pertanto bisogna esortare la Croazia a continuare con le necessarie riforme in modo da ottemperare agli ultimi criteri e chiudere i negoziati.</p>
    </intervention>
    <intervention id="3-380-000" speaker_id="28255" name="Andreas Mölzer" is_mep="True" mode="written">
      <p sl="de">Votando a favore della proposta di risoluzione sulla relazione sui progressi compiuti dalla Croazia nel 2010, ho voluto esprimere il mio apprezzamento per la rapidità con cui il paese verrà accolto nell'Unione europea. Oltre ad avere radici culturali e storiche nell'Europa centrale, esso ottempera anche ai criteri di adesione. Benché ci sia ancora strada da fare in molti settori, come la lotta contro la corruzione, non manca la volontà di continuare su questo versante, come dimostra l'imputazione dell'ex Primo ministro Ivo Sanader. La Croazia inoltre si è dimostrata disposta a fare i conti con il proprio passato, ad esempio, prestando sostegno per il rientro dei rifugiati di guerra. Questo punto è stato decritto dettagliatamente anche nella risoluzione.</p>
      <p sl="de">Ad ogni modo, sostenendo diversi emendamenti, ho inoltre espresso il mio rifiuto per il linguaggio politicamente corretto della risoluzione. In numerosi paragrafi è del tutto intollerabile. Però, per non bloccare il cammino del popolo croato verso l'Unione europea e per dar prova della nostra buona volontà, alla fine ho votato a favore della relazione.</p>
    </intervention>
    <intervention id="3-381-000" speaker_id="96981" name="Franz Obermayr" is_mep="True" mode="written">
      <p sl="de">Tra i paesi candidati la Croazia è quello che ha compiuto i maggiori progressi. Infatti questo paese ha più volte dato prova di essere pronto ad aderire all'UE, ad esempio risolvendo la controversia in materia di pesca. Sono stati registrati dei progressi anche nella lotta contro la corruzione, come denota l'arresto dell'ex Primo ministro Ivo Sanader. In relazione al problema dei crimini di guerra la Croazia sembra aver chiuso con il passato, infatti ha erogato sostegno per il ritorno dei rifugiati. La proposta di risoluzione contiene anche alcune banalità superflue e troppo politicamente corrette, ad esempio in relazione alla protezione dei transessuali, al paragrafo 5. Ad ogni modo, la relazione è nel complesso accettabile. Fa riferimento ai progressi che sono stati compiuti e punta ad un processo di adesione rapido. Si tratta di un fattore positivo, in quanto da un punto di vista culturale e storico, la Croazia è fermamente radicata nell'Europa centrale. Pertanto ho votato a favore di questa proposta di risoluzione.</p>
    </intervention>
    <intervention id="3-382-000" speaker_id="96783" name="Wojciech Michał Olejniczak" is_mep="True" mode="written">
      <p sl="it">La Croazia è uno dei paesi che più si stanno avvicinando all'adesione all'Unione europea. Nel corso degli ultimi anni ha dato prova di grande iniziativa ed ha compiuto dei progressi in molti ambiti, dalla magistratura ai diritti umani. I progressi realizzati in questi settori per me sono stati motivo di soddisfazione, in quanto un anno fa avevo esortato il governo croato ad intensificare i propri sforzi per emendare la legislazione proprio in questi ambiti.</p>
      <p sl="it">La Croazia attualmente è alle prese con i problemi che devono affrontare i paesi candidati e che hanno dovuto affrontare i paesi ex canditati, ossia la corruzione, la risoluzione delle differenze di natura storica con i paesi limitrofi e le discriminazioni sulla base dell'orientamento sessuale. Per risolvere problemi di questo genere serve uno sforzo enorme non solo da parte delle autorità, ma anche della società. Non si può cambiare la situazione delle minoranze sessuali o etniche senza apportare un cambiamento nella mentalità dei cittadini. Tuttavia, come ha mostrato l'esempio dei nuovi paesi membri, l'appartenenza all'Unione europea gradatamente favorisce l'accettazione delle persone di origine straniera o con diverso orientamento sessuale.</p>
      <p sl="it">Alla Croazia deve essere passato il messaggio che l'Unione europea è pronta ad accettare un nuovo membro al suo interno. Spero che ciò possa accadere presto.</p>
    </intervention>
    <intervention id="3-383-000" speaker_id="96694" name="Rolandas Paksas" is_mep="True" mode="written">
      <p sl="lt">Ho votato a favore della proposta di risoluzione, perché la Croazia ha compiuto progressi enormi verso il rispetto dei criteri che consentono di chiudere i negoziati di adesione. Inoltre bisogna pensare anche che l'adesione della Croazia potrebbe altresì incoraggiare il resto dei paesi dei Balcani occidentali ad avvicinarsi all'Unione europea più rapidamente. Esprimo apprezzamento per gli sforzi messi in atto dal governo croato contro le varie forme di corruzione e per l'attuazione delle riforme della pubblica amministrazione e della magistratura. Tuttavia, per mettere debitamente in atto i principi dello Stato di diritto e conquistare la fiducia dei cittadini nella magistratura, il numero dei casi irrisolti deve essere significativamente ridotto e deve essere abbreviata la durata dei processi. Dobbiamo garantire che i processi sui crimini di guerra siano oggettivi ed imparziali. Condivido la proposta secondo cui deve essere assegnata maggiore attenzione alla sicurezza delle centrali elettriche che saranno costruite lungo il Danubio. Inoltre il governo croato deve urgentemente affrontare i punti deboli dell'economia ed assegnare una maggiore attenzione alla cooperazione regionale per risolvere le questioni bilaterali con i paesi limitrofi. I negoziati con la Croazia devono essere chiusi solo una volta messe in atto le necessarie riforme e quando saranno ottemperati gli altri obblighi, senza fissare un limite di tempo specifico.</p>
    </intervention>
    <intervention id="3-384-000" speaker_id="97197" name="Alfredo Pallone" is_mep="True" mode="written">
      <p sl="it">Cari colleghi, i Balcani rappresentano un'area decisiva per il futuro assetto geopolitico dell'Unione Europea, e al riguardo, la Croazia è il Paese più avanti nel processo di adesione. In tale regione, l'Europa potrebbe realmente fare la differenza, agendo come una vera e propria forza motrice attraverso riforme economiche e politiche. Questo è il motivo per cui ho votato a favore della proposta di risoluzione, vista la politica d'integrazione ed espansione verso la democrazia e l'economia di mercato del sud ovest europeo. Ritengo, infatti, che interrompere e/o ostacolare l'allargamento verso i Balcani di certo non salverà le sorti dell'economia europea. È importante, quindi, vedere la Croazia come una nazione che aiuterà l'intera Unione ad aprire le porte agli altri Paesi dell'area. Avrà perciò un ruolo strategico di apripista verso questo nuovo percorso di integrazione e sviluppo.</p>
    </intervention>
    <intervention id="3-385-000" speaker_id="96902" name="Maria do Céu Patrão Neves" is_mep="True" mode="written">
      <p sl="pt">La Croazia ha compiuto grandi progressi sulla via verso l'adesione all'Unione europea. Sono stati registrati dei progressi soprattutto sugli indicatori fissati nei capitoli negoziali. Stando ad Eurobarometro, però, la maggioranza della popolazione croata ultimamente ritiene che l'UE non apporterà alcun beneficio al paese. È importante tenere in conto la volontà dei croati di aderire all'Unione europea, consentendo loro di scegliere liberamente. L'espansione del progetto europeo è auspicabile e positiva per la creazione di uno spazio unico di pace, libertà, democrazia, progresso e benessere. Tuttavia, è fondamentale che il processo si basi e continui a basarsi unicamente e fondamentalmente sulla volontà del popolo. L'adesione della Croazia è importante sul piano geopolitico al fine di incoraggiare gli altri paesi dei Balcani occidentali ad avviare e ad attuare risolutamente le riforme connesse all'adesione al progetto europeo. Sullo sfondo di tali presupposti ho votato a favore della risoluzione.</p>
    </intervention>
    <intervention id="3-386-000" speaker_id="38595" name="Rovana Plumb" is_mep="True" mode="written">
      <p sl="ro">Accolgo con favore i progressi compiuti dalla Croazia al fine di ottemperare ai criteri previsti per concludere i negoziati di adesione. Però, il governo croato deve migliorare il coordinamento delle istituzioni amministrative centrali preposte alla gestione ambientale, in particolare per quanto attiene alla pianificazione territoriale oltre che alla gestione dei rifiuti e della qualità dell'acqua e dell'aria per poter preservare adeguatamente un ambiente unico e mantenere un livello elevato di biodiversità. Inoltre, lo sviluppo economico della regione potrebbe essere accelerato mediante una stretta collaborazione tra la Croazia ed altri paesi nell'ambito della strategia per la regione dei Danubio, grazie alle varie forme di cooperazione nel campo dei trasporti, dell'ambiente e dello sviluppo economico in seno alla macro-regione danubiana.</p>
    </intervention>
    <intervention id="3-387-000" speaker_id="28406" name="Miguel Portas" is_mep="True" mode="written">
      <p sl="pt">Mi sono astenuto su questo testo. In linea di principio non mi oppongo all'adesione all'Unione europea di alcun paese, in quanto non voglio che l'Unione diventi un circolo chiuso ai paesi che rispettano i valori minimi della democrazia e dei diritti umani e a cui il popolo sceglie liberamente di aderire. Però, non riesco ad accettare le pressioni che vengono esercitate sulla Croazia per velocizzare i processi di privatizzazione delle aziende pubbliche. Non possono nemmeno accettare l'interferenza politica della Commissione nel processo decisionale interno, mediante il sostegno accordato a organizzazioni che promuovono l'adesione di un paese in cui, secondo l'ultimo Eurobarometro, la maggioranza dei cittadini ritiene che l'adesione non apporti alcun beneficio. In definitiva, non è una sorpresa, se pensiamo alla natura antisociale dell'attuale politica dell'UE.</p>
    </intervention>
    <intervention id="3-388-000" speaker_id="97199" name="Crescenzio Rivellini" is_mep="True" mode="written">
      <p sl="it">I negoziati di adesione con la Croazia possono essere completati nella prima metà del 2011 a patto che continuino a essere perseguite con risolutezza le necessarie riforme, in particolare quelle che servono a combattere la corruzione, garantire il ritorno dei rifugiati, realizzare la ristrutturazione dei cantieri navali, nonché riformare la Costituzione e il potere giuridico.</p>
      <p sl="it">Per quanto riguarda la corruzione, riconosco l'impegno del governo croato, che è evidente ad esempio nei casi dei processi che vedono coinvolti due ex ministri e un ex primo ministro, ma si tratta di un fenomeno che continua a costituire un grave problema generale. Anche le riforme sul sistema giudiziario devono proseguire, in particolare continuando il perseguimento dei crimini di guerra e migliorando i programmi di protezione dei testimoni.</p>
      <p sl="it">La sfida maggiore potrebbe però risultare quella di spiegare i benefici dell'adesione all'UE a una popolazione piuttosto scettica. Infatti, secondo quanto illustra una recente indagine dell'Eurobarometro, esiste una preoccupazione per la convinzione della maggioranza dei cittadini croati che l'adesione all'UE non porterebbe vantaggi al paese. Chiedo quindi al governo e alla società civile di mobilizzarsi affinché i croati comprendano che il progetto europeo appartiene anche a loro. L'adesione all'Unione sarà comunque sottoposta a referendum popolare.</p>
    </intervention>
    <intervention id="3-389-000" speaker_id="28409" name="Raül Romeva i Rueda" is_mep="True" mode="written">
      <p sl="en">Con questa risoluzione il Parlamento europeo esprime apprezzamento per i sostanziali progressi compiuti dalla Croazia verso il rispetto dei criteri fissati per la conclusione dei negoziati di adesione. Si chiede al paese di perseguire con determinazione le necessarie riforme per poter ottemperare agli ultimi criteri e chiudere i negoziati. Si invita la Commissione ad adoperarsi in ogni modo per sostenere gli sforzi profusi della Croazia per ottemperare ai criteri previsti.</p>
    </intervention>
    <intervention id="3-390-000" speaker_id="96819" name="Licia Ronzulli" is_mep="True" mode="written">
      <p sl="it">Ho votato a favore di questa relazione perché porta alla luce la situazione dei progressi della Croazia nelle procedure di adesione all'Unione europea. Se Zagabria continuerà sulla strada delle riforme come ha fatto negli ultimi anni, ci sono ottime possibilità che i negoziati possano essere completati già entro giugno.</p>
      <p sl="it">Ora, piuttosto, la sfida maggiore sembra quella di convincere la popolazione locale che l'ingresso nell'UE porterà vantaggi concreti al loro paese, visto che un recente sondaggio ufficiale di Eurobarometro sembra dimostrare il contrario. In considerazione del fatto che l'adesione sarà comunque sottoposta a referendum popolare, bisognerà mobilitarsi affinché i cittadini croati comprendano che il grande "Progetto europeo" appartiene alla loro storia e al loro futuro.</p>
    </intervention>
    <intervention id="3-391-000" speaker_id="96809" name="Peter van Dalen" is_mep="True" mode="written">
      <p sl="nl">Nel giugno 2011 la Croazia, che è un paese candidato, completerà i negoziati di adesione all'Unione europea. Sono lieto per i progressi compiuti nei negoziati, ma chiedo sia messa in atto un'azione concreta. Non vorrei che poi ci trovassimo pentiti di aver consentito alla Croazia di aderire. Infatti dobbiamo far tesoro della bella lezione che abbiamo avuto con l'adesione della Bulgaria e della Romania. Sulla carta la lotta contro la corruzione è chiaramente una delle priorità del governo croato, ma sono stati ben pochi i casi di corruzione che sono arrivati in tribunale. Generalmente rimangono bloccati alla fase investigativa, specialmente quando sono imputati gli alti funzionari. Vorrei che Zagabria agisse. Dopo tutto la Croazia riceverà circa 4 miliardi di euro a seguito dell'adesione. Dobbiamo poterci fidare dei politici croati che avranno la responsabilità di spendere queste risorse.</p>
      <p sl="nl">Dobbiamo trarre insegnamento dall'esperienza che abbiamo avuto con la Bulgaria e la Romania. Questi paesi hanno aderito all'Unione europea troppo velocemente e infatti i finanziamenti europei sono finiti nelle tasche sbagliate. Pertanto, finché la lotta contro la corruzione rimarrà incagliata dov'è ora, non potremo chiudere il processo negoziale con la Croazia. Questo è un fatto.</p>
    </intervention>
    <intervention id="3-392-000" speaker_id="4513" name="Geoffrey Van Orden" is_mep="True" mode="written">
      <p sl="en">Il gruppo ECR è assolutamente a favore dell’allargamento dell’Unione europea. Lo consideriamo uno degli aspetti più riusciti della politica dell’Unione, purché sia messo in atto nel rispetto di criteri rigorosi e sempre che siano tratti degli insegnamenti dalle ultime tornate di adesioni. Per questo motivo abbiamo votato a favore della risoluzione. Tuttavia, vi sono questioni gravi che devono essere risolte prima che la Croazia entri a far parte dell’Unione europea. La corruzione e la riforma giudiziaria non sono state affrontate nella maniera adeguata. Nutriamo preoccupazione anche in merito alla libertà dei mezzi di comunicazione, per la prevalenza della criminalità organizzata e per i massicci ritardi nell'attività giudiziaria. Oltretutto permangono irrisolte le questioni di confine con i paesi limitrofi e non vogliamo che siano portate in seno all’Unione. Non vogliamo che la Croazia successivamente blocchi le aspirazioni degli altri candidati. Abbiamo già assistito ad esempi del genere in altri casi.</p>
    </intervention>
    <intervention id="3-393-000" speaker_id="97016" name="Angelika Werthmann" is_mep="True" mode="written">
      <p sl="de">La proposta di risoluzione presentata dalla commissione per gli affari esteri è molto calibrata. Indica tutte le rimanenti aree deboli che attualmente impediscono la chiusura degli ultimi capitoli negoziali. Nelle raccomandazioni indirizzate alle autorità croate, la relazione ricorda la sostenibilità, anche nelle riforme della magistratura e nella lotta contro la corruzione, in cui la garanzia di indipendenza è cruciale per lo sviluppo democratico futuro del paese. Inoltre la relazione non tralascia di insistere particolarmente sul fatto che il governo croato deve continuare a lavorare positivamente, mantenendo lo stesso grado di ambizione anche dopo l’adesione all’UE.</p>
    </intervention>
    <intervention id="3-394-000" speaker_id="96778" name="Artur Zasada" is_mep="True" mode="written">
      <p sl="pl">Negli ultimi mesi la Croazia si è adoperata per poter entrare a far parte dell’Unione europea quanto prima possibile, conseguendo risultati tangibili. È particolarmente incoraggiante la cooperazione che è stata perseguita con il Tribunale penale internazionale per la ex Iugoslavia dell’Aia ed i progressi compiuti nel campo dei diritti delle donne e nella protezione delle minoranze etniche. Le iniziative regionali, come l’accordo tra Croazia, Serbia e Slovenia sul progetto ferroviario congiunto, denotano inoltre il desiderio di cooperazione pacifica e contribuiscono ad intensificare lo sviluppo economico nei Balcani.</p>
      <p sl="pl">Gli Stati membri devono continuare a sostenere il programma di riforme della Croazia, assegnando particolare attenzione ai problemi più impellenti, ossia la corruzione, l’alto tasso di disoccupazione e la difficile situazione di frammentazione in cui versa il comparto agricolo. Spero che, alla luce delle rassicurazioni rilasciate dalla Presidenza ungherese, completeremo i negoziati a giugno e che nella seconda metà del 2011, nel corso della Presidenza polacca, la Croazia diventerà uno Stato membro dell’Unione europea.</p>
    </intervention>
  </section>
  <section id="creitem12" title="8. Correzioni e intenzioni di voto: vedasi processo verbale"/>
  <section id="creitem13" title="9. Firma di atti adottati in conformità della procedura legislativa ordinaria">
    <intervention id="3-398-000" speaker_id="28269" is_mep="True" mode="spoken" role="Presidente">
      <p sl="unknown">Onorevoli colleghi, inizieremo con la firma del diritto d’iniziativa dei cittadini europei. Ministro Martonyi, signor Presidente in carica del Consiglio, signori Presidenti, onorevoli relatori, oggi esaminiamo delle questioni giuridiche: l’importantissima conversione in legge di una parte molto rilevante della legislazione europea. È importante perché con essa si introduce un ulteriore controllo per bilanciare i poteri delle nostre istituzioni.</p>
      <p sl="unknown">Questo regolamento sul diritto d’iniziativa dei cittadini europei, adottato con procedura legislativa ordinaria, mira a fornire ai cittadini la medesima iniziativa politica di cui già godono il Consiglio dei ministri e il Parlamento europeo. Attraverso la raccolta di un milione di firme – solo lo 0,2 per cento della nostra popolazione – i cittadini possono invitare la Commissione europea ad intervenire su questioni che li riguardano direttamente. Il regolamento offre loro la possibilità di essere ascoltati, stabilendo un nesso diretto con le istituzioni dell’Unione europea. In tal modo, si colma un divario che riguarda tutti noi nell’Unione europea.</p>
      <p sl="unknown">Il Parlamento europeo e il Consiglio hanno lavorato con impegno per arrivare a una rapida adozione in prima lettura di questo regolamento nell’interesse dei cittadini. Desidero ringraziare tutti coloro che hanno contribuito a questo successo: le diverse Presidenze – in particolare quelle belga e ungherese – la Commissione e i deputati di questo Parlamento. Esprimo un particolare ringraziamento ai presidenti della commissione per gli affari costituzionali (AFCO) e della commissione per le petizioni (PETI), onorevole Casini e onorevole Mazzoni. Vi chiedo di procedere alla firma della procedura. I quattro relatori, onorevoli Lamassoure, Gurmai, Wallis e Hafner – spero che siano presenti e che si possa approvare insieme la procedura – così come molti altri membri coinvolti come relatori ombra.</p>
      <p sl="unknown">Potete essere fieri del lavoro svolto per i nostri cittadini. Adesso convertiremo questo atto in legge con il Consiglio, ma prima vorrei chiedere un breve intervento al nostro ospite, il ministro Martonyi, che in questo semestre sarà spesso presente al Parlamento europeo.</p>
    </intervention>
    <intervention id="3-399-000" speaker_id="photo_generic" name="János Martonyi" is_mep="True" mode="spoken">
      <p sl="en">Presidente in carica del Consiglio. − Signor Presidente, in questo momento unico e solenne mi tornano in mente i primi tempi della convenzione europea, quando discutevamo su come poter eliminare o almeno ridurre quello che si era soliti definire “deficit democratico del processo di integrazione europea”. Si trattava di un obiettivo comune che tutti condividevamo: migliorare il funzionamento democratico dell’Unione europea.</p>
      <p sl="en">È stato appena individuato un modo per farlo, ovvero favorire la partecipazione dei cittadini stessi alla vita democratica dell’Unione europea. Ecco come e perché il diritto di iniziativa dei cittadini è stato inserito nel trattato: ora i cittadini possono rivolgersi direttamente alla Commissione europea e invitarla a presentare una proposta di atto legislativo comunitario.</p>
      <p sl="en">Sono fermamente convinto che si tratti di una pietra miliare nel cammino verso un’UE più democratica. Si tratta anche del primo elemento di democrazia diretta. Stabilisce un contatto e un dialogo diretti tra istituzioni e cittadini e incoraggia il dialogo diretto e la cooperazione transfrontalieri. Incoraggia inoltre un senso di appartenenza: l’Europa non sono loro, l’Europa siamo noi, e si svilupperà secondo la forma che le daremo noi stessi, tutti insieme. Il nostro motto, “un’Europa forte dal volto umano” dipende davvero da tutti noi.</p>
      <p sl="en">Per raggiungere questi obiettivi e attuare il trattato si dovevano stabilire regole di procedura chiare, semplici e di facile applicazione. Adesso ciò è stato fatto ed è il risultato della buona cooperazione tra tutte le istituzioni, la Commissione, il Consiglio e in primo luogo il Parlamento europeo. Vorrei estendere il mio particolare ringraziamento al Commissario Šefčovič; desidero esprimere i miei ringraziamenti alla Presidenze spagnola e belga che fanno entrambe parte del nostro trio; rivolgo un particolare ringraziamento e le mie congratulazioni anche al Parlamento europeo e a tutti coloro che sono stati coinvolti in questo lavoro di estrema importanza: i presidenti delle commissioni, e anche i relatori, onorevoli Lamassoure, Gurmai, Wallis e Häfner, e tutti gli altri deputati che hanno preso parte a questo importantissimo compito.</p>
      <p sl="en">Questa è una dimostrazione dell’ottima collaborazione e dell’intesa non solo tra le istituzioni europee ma anche tra i diversi gruppi politici. Posso solo esprimere la mia speranza che questa collaborazione e questa intesa costituiscano un modello per il futuro, tanto per le istituzioni quanto per i gruppi politici.</p>
    </intervention>
  </section>
  <section id="creitem14" title="10. Approvazione del verbale della seduta precedente: vedasi processo verbale"/>
  <section id="creitem15" title="11. Aumento dei prezzi alimentari (discussione)">
    <intervention id="3-403-000" speaker_id="1941" is_mep="True" mode="spoken" role="Presidente">
      <p sl="unknown">L’ordine del giorno reca le dichiarazioni del Consiglio e della Commissione sull’aumento dei prezzi alimentari.</p>
    </intervention>
    <intervention id="3-404-000" speaker_id="photo_generic" name="János Martonyi" is_mep="True" mode="spoken">
      <p sl="en">Presidente in carica del Consiglio. − Signora Presidente, la ringrazio per aver invitato la Presidenza ungherese a partecipare a questo dibattito sull’aumento dei prezzi alimentari.</p>
      <p sl="en">La questione è all’ordine del giorno per la seconda volta in tre anni. Ancora una volta, l’incremento dei prezzi alimentari sta provocando disordini sociali e instabilità politica in svariati paesi. Nelle regioni più povere del mondo le famiglie si trovano in difficoltà. Inoltre, l’Organizzazione per l’alimentazione e l’agricoltura (FAO) ci dice che le prospettive non sono buone e che quest’anno i prezzi sono destinati ad aumentare ulteriormente a causa delle condizioni climatiche avverse. Si tratta di un problema impellente. È stato discusso a Berlino il 22 gennaio 2011 tra i ministri dell’agricoltura e il direttore generale dell’Organizzazione mondiale del commercio (OMC) Lamy, e ancora una volta in sede di Consiglio “Agricoltura” il 24 gennaio di quest’anno.</p>
      <p sl="en">Le ragioni di questo recente aumento dei prezzi sono complesse e costituiscono un insieme di fattori strutturali e temporanei. Per quanto concerne la domanda, il numero delle persone da sfamare è cresciuto più che mai. Per quanto riguarda l’offerta, la siccità e le inondazioni hanno contribuito a distruggere i raccolti, i costi di produzione sono aumentati e tutto questo è stato aggravato dalla speculazione finanziaria sui mercati delle materie prime.</p>
      <p sl="en">Cosa può fare l’Unione europea per affrontare questo problema? Bisogna adottare politiche interne adeguate, migliorare la governance mondiale in questo settore e offrire un reale contributo alle persone più vulnerabili. Questo non è forse il momento di compiacersi, ma dopo l’ultima crisi dei prezzi alimentari abbiamo compiuto alcuni importanti progressi in tutti e tre gli aspetti. Il Consiglio, insieme al Parlamento, si è impegnato in un dibattito intenso sullo sviluppo futuro della politica agricola comune (PAC). Ciò è assai importante per quanto riguarda la sicurezza alimentare globale. Le ultime discussioni del Consiglio erano incentrate sulla sicurezza alimentare: ci si è interrogati sulla maniera migliore per garantire che in futuro la produzione agricola nell’Unione europea sia economicamente redditizia e sostenibile dal punto di vista ambientale.</p>
      <p sl="en">Desidero anche aggiungere che abbiamo letto con grande interesse la risoluzione del Parlamento, basata sulla relazione dell’onorevole Sârbu, sul riconoscimento dell’agricoltura come settore strategico nel contesto della sicurezza alimentare. In sede di Consiglio si continua a discutere in merito alla comunicazione della Commissione del 18 novembre 2010 sul futuro della PAC, e la Presidenza ungherese ha intenzione di adottare le conclusioni del Consiglio in occasione della riunione del Consiglio del 17 marzo.</p>
      <p sl="en">Ci auguriamo che le discussioni in merito alle proposte legislative programmate per il secondo semestre del 2011 portino a progressi concreti. Abbiamo compiuto importanti progressi verso una risposta internazionale alla sicurezza alimentare più coordinata e a lungo termine. Siamo ben lontani dal raggiungere l’obiettivo di sviluppo del millennio di dimezzare entro il 2015 le persone che nel mondo soffrono la fame. La fame e l’insicurezza alimentare rimangono una realtà per un miliardo di persone ma una delle conquiste recenti delle Nazioni Unite, a seguito dell’intenso lavoro da parte dell’UE, è stata la creazione del partenariato globale per l’agricoltura, la sicurezza alimentare e la nutrizione. È stata attuata dal Comitato della sicurezza alimentare mondiale in seno alla FAO, recentemente rilanciato.</p>
      <p sl="en">L’Unione europea ha inoltre guidato il rinnovamento e la modernizzazione della Convenzione sull’aiuto alimentare, per contribuire più efficacemente alla sicurezza alimentare mondiale e per migliorare la capacità della comunità internazionale di assicurare aiuti alimentari alle popolazioni più vulnerabili. È questa la via da seguire per migliorare la governance globale in questo settore.</p>
      <p sl="en">Dal punto di vista della sicurezza alimentare, vorrei rammentarvi la comunicazione della Commissione sull’assistenza alimentare umanitaria, adottata alla fine di marzo 2010, e le successive conclusioni del Consiglio di metà maggio 2010, che hanno delineato un nuovo quadro politico dell’azione umanitaria dell’Unione europea teso a intensificare gli sforzi per affrontare l’insicurezza alimentare nelle crisi umanitarie. La comunicazione della Commissione sull’assistenza ai paesi in via di sviluppo nell’affrontare le sfide della sicurezza alimentare, adottata anch’essa lo scorso anno, ha sollecitato al tempo stesso un nuovo quadro comune in materia di politica di sicurezza alimentare, rafforzando ulteriormente la leadership dell’Unione europea nel programma globale sulla sicurezza alimentare e migliorando l’efficacia degli aiuti comunitari. A tal fine, la Commissione e gli Stati membri stanno sviluppando congiuntamente un piano di attuazione per tradurre questo quadro politico in azioni concrete sul campo.</p>
      <p sl="en">Permettetemi di citare anche lo stanziamento UE in alimenti, pari a 1 miliardo, approvato dal Parlamento e dal Consiglio. Siamo al terzo anno operativo di questo strumento che aiuta gli agricoltori nel mondo in via di sviluppo ad aumentare la capacità di produzione agricola. È un segno tangibile della nostra volontà di aiutare concretamente i più deboli.</p>
      <p sl="en">Stanno per essere prese decisioni sull’orientamento futuro della politica di sviluppo dell’UE sulla base del Libro verde sulla politica comunitaria per lo sviluppo a sostegno della crescita inclusiva e dello sviluppo sostenibile. Mediante il Libro verde, la Commissione assume l’iniziativa di attribuire la priorità alla creazione di crescita economica, all’agricoltura e alla sicurezza alimentare nella cooperazione allo sviluppo, al fine di raggiungere uno sviluppo inclusivo e sostenibile nei paesi in via di sviluppo sulla base di soluzioni a favore dei poveri. Considerati l’aumento dei prezzi alimentari e la rapida crescita demografica, è di fondamentale importanza migliorare la capacità di produzione alimentare autonoma dei paesi via di sviluppo.</p>
      <p sl="en">Accogliamo inoltre con favore il nuovo slancio impresso dal vertice del G20 di Seul al programma di sviluppo di Doha dell’OMC. L’Unione europea deve dare pieno sostegno a un accordo che rappresenti un contributo significativo per garantire la stabilità abolendo le sovvenzioni alle esportazioni e le restrizioni che vietano l’esportazione. Queste ultime servono solo ad acuire la volatilità dei prezzi e sortiscono un effetto diametralmente opposto a quello desiderato.</p>
      <p sl="en">Vorrei ora riprendere la questione della speculazione finanziaria. Non è chiaro in che misura essa contribuisca alla volatilità dei prezzi, ma esistono ragioni valide per aumentare la trasparenza sui mercati delle materie prime. La Presidenza francese del G20 ha individuato proprio questa priorità per il prossimo anno. La Presidenza ungherese dell’Unione europea è pronta a collaborare fianco a fianco con la Presidenza francese del G20 per ottenere risultati concreti. La Presidenza ungherese è pienamente intenzionata a collaborare con voi per un accordo in prima lettura in merito alla proposta della Commissione sui derivati negoziati fuori borsa.</p>
      <p sl="en">Chi nel mondo soffre la fame e la povertà merita una risposta adeguata e duratura alle proprie preoccupazioni per l’incremento dei prezzi alimentari. Dopo la prima crisi di tre anni fa, l’Unione europea è stata in prima linea negli sforzi per affrontare la questione, eppure c’è ancora molto da fare. Il Consiglio è fermamente intenzionato a formulare una risposta collettiva e coerente, tanto a livello europeo quanto internazionale. Sono sicuro di poter contare sul vostro appoggio per tutte le nostre iniziative.</p>
      <p sl="en">Vi ringrazio molto per l’attenzione.</p>
    </intervention>
    <intervention id="3-405-000" speaker_id="photo_generic" name="Dacian Cioloş" is_mep="True" mode="spoken">
      <p sl="fr">membro della Commissione. − Signora Presidente, onorevoli deputati, vi ringrazio per avermi offerto l’occasione di rilasciare una dichiarazione sull’aumento dei prezzi dei prodotti alimentari a nome della Commissione. La questione è stata discussa su mia richiesta nel Consiglio “Agricoltura” del 24 gennaio. Accolgo quindi con favore anche la possibilità offertami di intrattenere questo dialogo con il Parlamento europeo su un tema di così vitale importanza.</p>
      <p sl="fr">Su questo punto, vorrei affrontare due argomenti che ritengo siano collegati: in primo luogo, la situazione dei mercati agricoli mondiali, dove i prezzi sono in ascesa da diverse settimane e, in secondo luogo, l’attività del G20 sui temi della sicurezza alimentare e la volatilità dei prezzi agricoli.</p>
      <p sl="fr">Iniziamo dalla situazione dei mercati agricoli mondiali. Svariate relazioni sull’aumento dei prezzi agricoli e alimentari elaborate da diverse istituzioni internazionali, compresa la FAO, hanno messo nuovamente in allarme il mondo. Stiamo per riassistere allo stesso aumento dei prezzi del 2007-2008? Sebbene i prezzi, in particolare quelli dei cereali, registrino aumenti notevoli fin dalla scorsa estate e anche più di recente, non sembrano aver raggiunto i livelli del 2008.</p>
      <p sl="fr">Per quanto riguarda il frumento tenero, la situazione in tutto il mondo è tesa, ma non siamo in presenza di un problema di offerta di mercato. Gli ultimi raccolti nell’emisfero meridionale sono più consistenti del previsto. Tuttavia, per agevolare la conclusione delle campagne di commercializzazione per il mercato dell’UE, stiamo pensando di sospendere i dazi doganali per l’importazione, nell’ambito dei contingenti tariffari per il frumento tenero di bassa e media di qualità e per l’orzo da foraggio, nella convinzione che sia una delle misure che potrebbero contribuire a calmare il mercato a livello europeo. Va rilevato che le previsioni per le scorte globali comuni di grano tenero, alla fine della campagna di commercializzazione 2010-2011, sono più alte rispetto al 2007.</p>
      <p sl="fr">Per quanto riguarda lo zucchero, i prezzi sono saliti ancora una volta a livelli record: lo zucchero bianco ha raggiunto a metà gennaio un prezzo vicino ai 625 euro per tonnellata. L’aumento dei prezzi si è verificato dopo due anni di deficit globale derivante dalla scarsa produzione. La produzione dell’anno in corso è stata recentemente rivista al ribasso in alcuni paesi, tra cui l’Australia. Secondo le ultime previsioni però, l’equilibrio mondiale dello zucchero dovrebbe rimanere stabile per il periodo 2010-2011.</p>
      <p sl="fr">Tale scenario ci induce comunque a trarre qualche insegnamento. Benché i mercati siano tesi, vi è stata certamente una reazione eccessiva a livello di prezzi, alla luce dei dati fondamentali fisici. La sicurezza alimentare e la questione di fondo della volatilità dei prezzi agricoli sono chiaramente questioni globali che devono essere affrontate a livello globale, e sono lieto che la questione della sicurezza alimentare e della volatilità sia una delle priorità stabilite dal G20 a Seoul. È una sfida importante per la Commissione nel suo complesso.</p>
      <p sl="fr">In veste di Commissario per l’agricoltura e lo sviluppo rurale, ho già ripetutamente espresso il mio impegno in questo settore, per esempio a Berlino alla fine di gennaio, con i miei omologhi dei vari paesi coinvolti nel G20, ma anche ultimamente, in seno alle Nazioni Unite, con il Segretario generale Ban Ki-moon, durante una visita recente a New York.</p>
      <p sl="fr">Vi ricordo anche che la comunicazione della Commissione “La PAC verso il 2020” indica chiaramente la questione della sicurezza alimentare come una delle sfide della PAC. Si tratta di una questione cruciale sia per l’Unione europea sia per i paesi più poveri del mondo, ed è per questo che su tali questioni sto lavorando a stretto contatto con il Commissario Piebalgs, al fine di coordinare meglio anche la politica di sviluppo dell’Unione europea alla questione della sicurezza alimentare.</p>
      <p sl="fr">Oggi vorrei condividere con voi le mie idee su questi temi, in particolare su quattro aspetti: la trasparenza, le scorte, le possibili soluzioni per gestire la volatilità e il ruolo del commercio. Apprendiamo che la volatilità è aggravata da una mancanza di trasparenza tanto per i mercati fisici quanto per quelli dei derivati. Per i mercati agricoli disponiamo di informazioni sulla produzione, sul consumo, sul commercio e sulle scorte. Le organizzazioni internazionali, i servizi nazionali e le organizzazioni specializzate, come il consiglio internazionale dei cereali, forniscono dati dettagliati su tali aspetti.</p>
      <p sl="fr">Ciò detto, alcuni dati possono essere migliorati, in particolare i dati riguardanti le scorte, sulle quali mancano informazioni, in particolare sulla distribuzione a livello mondiale delle stesse. I leader del G20 riuniti a Seul hanno anche chiesto alle organizzazioni internazionali competenti di migliorare le informazioni relative alla consistenza e alle previsioni di produzione. Intervenire sulla rilevanza di questi dati è imprescindibile per migliorare la trasparenza dei mercati. Dobbiamo anche trattare la questione di un forum di discussione globale per i principali operatori del mercato, gli esportatori e gli importatori, in modo che non ci si limiti semplicemente a constatare il verificarsi delle crisi. Ecco perché queste tre questioni sono legate tra loro: dobbiamo prima di tutto ricevere le informazioni, poi essere in grado di elaborare tali dati, e infine disporre di un forum a livello internazionale in cui poter discutere della situazione in esame.</p>
      <p sl="fr">La Commissione ha pubblicato numerose comunicazioni sul prezzo dei prodotti agricoli e alimentari. Nella sua ultima comunicazione, la Commissione ha avviato azioni volte a migliorare la trasparenza nell’intera catena alimentare, e io sto collaborando con il Vicepresidente della Commissione europea Tajani per portare avanti tale questione fondamentale.</p>
      <p sl="fr">Sono state anche annunciate proposte per migliorare la trasparenza e la vigilanza dei prodotti derivati dalle materie prime agricole. Con l’aumento della volatilità, è importante che i mercati a termine continuino a svolgere il proprio ruolo di copertura del rischio e di formazione dei prezzi. Abbiamo quindi bisogno di un approccio equilibrato e rigoroso: accolgo con favore il lavoro svolto in questo ambito dal Commissario Barnier e sono pienamente favorevole al suo operato, che si rivolge anche alla questione specifica delle materie prime agricole.</p>
      <p sl="fr">Il 2 febbraio la Commissione ha pubblicato una nuova comunicazione più globale sul mercato delle materie prime e sui mercati finanziari che ne derivano. Ciò costituisce un contributo alle discussioni svoltesi in seno al G20 sia sulla volatilità dei prezzi delle materie prime sia sulla vigilanza del mercato dei derivati. Insieme ai nostri partner del G20 e con un coinvolgimento anche più ampio, vogliamo contribuire a una più efficace regolamentazione del mercato dei derivati nell’interesse dei produttori e degli utenti.</p>
      <p sl="fr">Ritengo pertanto che nei prossimi mesi – credo fino all’estate – sia necessario lavorare prioritariamente sui seguenti temi: in primo luogo, la disponibilità e la trasparenza delle informazioni sulle scorte pubbliche e private, nonché sulla produzione e sul consumo; in secondo luogo, la raccolta, l’elaborazione e la diffusione di tali informazioni; il meccanismo di sicurezza per i paesi che si trovano di fronte a una situazione di tensione alimentare; il ruolo e l’organizzazione degli aiuti alimentari a livello internazionale e di UE; il miglioramento della governance internazionale, per esempio attraverso i meccanismi per il dialogo istituzionale tra i paesi chiave; i livelli di investimento nella produzione agricola sostenibile e nella ricerca, non solo all’interno dell’UE ma anche nei paesi più poveri. Deve essere affrontata anche la questione della priorità da assegnare al settore agricolo nelle politiche per lo sviluppo, tanto più che la Commissione si appresta a riformare e adeguare tali politiche. Ritengo che, in tale contesto, l’Unione europea debba essere molto più presente, non solo con gli aiuti alimentari ma soprattutto sostenendo i paesi dell’emisfero meridionale per aiutarli a sviluppare capacità autonome di produzione locale in modo sostenibile.</p>
      <p sl="fr">Nell’Unione europea abbiamo bisogno di dedicarci più seriamente – e ho tutta l’intenzione di farlo – all’individuazione dei meccanismi di mercato per poter evitare catastrofi in taluni settori a causa della temporanea riduzione dei livelli di reddito dei produttori e in ragione dei costi di produzione. Penso in particolare all’allevamento del bestiame.</p>
      <p sl="fr">Vorrei passare, infine, al ruolo del commercio. Riteniamo che il commercio possa contribuire alla sicurezza alimentare globale, in quanto consente la distribuzione delle risorse alimentari disponibili in tutto il mondo. Le restrizioni sulle esportazioni non hanno sortito alcun effetto se non quello di aggravare l’aumento vertiginoso dei prezzi a discapito dei paesi già deboli. Se però ambiamo a un approccio coerente su questo tema, la politica commerciale riguardante i prodotti alimentari deve essere collegata ad altre politiche alimentari a livello internazionale.</p>
      <p sl="fr">In conclusione, posso assicurarvi che sto seguendo con attenzione l’andamento dei prezzi alimentari; in futuro desidero avvalermi delle vostre consultazioni per lavorare su questo tema qui in Parlamento e con il Consiglio, in modo da avanzare proposte concrete soprattutto sulla riforma della PAC, ma anche su altri strumenti più specifici.</p>
    </intervention>
    <intervention id="3-406-000" speaker_id="28115" name="Mairead McGuinness" is_mep="True" mode="spoken">
      <p sl="en">a nome del gruppo PPE. – Signora Presidente, ringrazio il Consiglio e la Commissione per una dichiarazione di intenti chiarissima su questo tema cruciale dell’aumento dei prezzi alimentari. I membri della commissione per l’agricoltura e lo sviluppo rurale presenti oggi in Aula sono più abituati a discutere di questioni agricole a mezzanotte. Sono lieta che quando l’agricoltura diventa improvvisamente risorsa alimentare, si scelga come orario di discussione il centro della giornata, quando tutti possono assistere. Ritengo che dovremmo ricordarcene.</p>
      <a text="(Applausi)"/>
      <p sl="en">Consentitemi di ribadire molto chiaramente che lo scollamento tra agricoltura e risorse alimentari fa parte del problema di cui oggi stiamo discutendo. La realtà del settore agricolo e il reddito agricolo basso in Europa e nel mondo in via di sviluppo svolgono un ruolo centrale in questo dibattito: non dimentichiamoci che uno dei problemi cruciali – individuato dalla Commissione nel suo documento – è che l’aumento dei prezzi delle materie prime e dei prezzi alimentari non si traduce in maggiori redditi agricoli. Il vero problema è che i costi di produzione degli alimenti sono aumentati più velocemente, e questa è una tendenza con cui gli agricoltori non possono tenere il passo.</p>
      <p sl="en">La sfida che ci attende come responsabili delle decisioni politiche è come aumentare la produzione alimentare in modo sostenibile, come produrre di più con meno, come gestire le nostre risorse e come affrontare il problema della perturbazione delle scorte segnalato dal Commissario. Le scorte mondiali non sono più il fattore chiave: dobbiamo sapere dove si trovano le scorte e renderci conto che non verranno dalla Cina o dall’India.</p>
      <p sl="en">Quello che dobbiamo fare – e ritengo che tale tendenza sia iniziata dopo la mia relazione nel corso della scorsa legislatura – è mettere al centro della scena l’agricoltura e le risorse alimentari.</p>
      <p sl="en">Vorrei concludere affermando che dobbiamo essere cauti su come riformiamo la nostra politica agricola. Dobbiamo mantenere e incrementare la produzione alimentare in seno all’Unione europea come parte del nostro contributo alla sicurezza alimentare globale. Consentitemi inoltre di appoggiare il vostro richiamo all’agricoltura nei paesi in via di sviluppo: è stata trascurata per troppo tempo. Adesso è giunto il momento che le nostre politiche diano una mano all’agricoltura.</p>
    </intervention>
    <intervention id="3-407-000" speaker_id="28162" name="Stéphane Le Foll" is_mep="True" mode="spoken">
      <p sl="fr">a nome del gruppo S&amp;D. – Signora Presidente, signor Presidente in carica del Consiglio, signor Commissario, concordo pienamente con l’osservazione dell’onorevole McGuinness sul nesso fondamentale tra i temi delle risorse alimentari e dell’agricoltura.</p>
      <p sl="fr">La questione che stiamo affrontando è l’aumento dei prezzi alimentari e le conseguenze degli stessi per diverse popolazioni in tutto il mondo, ma anche in Europa.</p>
      <p sl="fr">Innanzi tutto vorrei fare la seguente osservazione. La tendenza che porta a prezzi delle materie prime agricole sempre più elevati è, a mio parere, un fenomeno a lungo termine che proseguirà per tre ragioni principali: in primo luogo, la curva demografica e l’aumento della popolazione nel mondo; in secondo luogo, il fatto che, a causa del riscaldamento globale, stiamo correndo seri rischi meteorologici come le siccità e le inondazioni; in terzo luogo, perché il mondo è in via di sviluppo. Con le nuove economie emergenti si assiste a un’ascesa dei livelli di consumo. Pertanto, le tensioni sui mercati agricoli e sui prodotti agricoli di base è una tendenza in aumento. È aggravata dalla volatilità dei prezzi, e la volatilità dei prezzi è una conseguenza della finanziarizzazione dell’economia globale.</p>
      <p sl="fr">è questa la sfida da affrontare se vogliamo risolvere la questione agricola e la questione alimentare. Per farlo – le parole del Commissario sono importanti – ci sono due elementi: deve sicuramente esserci trasparenza sulle scorte, ma ci occorre anche una politica pubblica in materia di scorte in Europa e una gestione delle scorte a livello globale, soprattutto a livello di Nazioni Unite.</p>
      <p sl="fr">In secondo luogo, è essenziale regolamentare i mercati finanziari e la speculazione di mercato, in particolare garantendo che non vi sia più alcuna connessione tra il volume delle speculazioni e le quantità fisiche scambiate sui mercati. Per quanto riguarda il cibo, è inaccettabile che gli speculatori speculino senza tener conto delle possibili conseguenze per le risorse alimentari mondiali e per l’umanità.</p>
      <p sl="fr">Questo mi porta a trarre due conclusioni principali. In primo luogo, abbiamo bisogno di una politica europea forte e strategica che ribadisca l’impegno dell’Europa come protagonista globale nel settore alimentare e agricolo. In secondo luogo, dobbiamo cambiare la nostra politica di sviluppo in modo da assicurare il nostro investimento nell’agricoltura a livello mondiale – e l’Europa è un protagonista globale – perché ci serve l’agricoltura per sfamare il mondo.</p>
      <a text="(Applausi)"/>
    </intervention>
    <intervention id="3-408-000" speaker_id="96959" name="George Lyon" is_mep="True" mode="spoken">
      <p sl="en">a nome del gruppo ALDE . – Signora Presidente, approvo che i problemi agricoli e alimentari vengano trattati nel bel mezzo della sessione, in un pomeriggio di mercoledì invece che a mezzanotte. L’accolgo davvero con grande favore. Uno dei motivi è che la massiccia volatilità dei prezzi alimentari di cui oggi siamo testimoni ha finalmente funzionato come segnale d’allarme per i politici di tutta l’Europa.</p>
      <p sl="en">Negli ultimi 30 anni abbiamo accettato tutti senza replicare la diminuzione in termini reali dei prezzi dei generi alimentari, anno dopo anno. Le risorse alimentari non sono mai state più a buon mercato degli ultimi anni. Diamo per scontato che gli scaffali dei nostri supermercati siano sovraccarichi e trabocchino di cibo 24 ore al giorno. Si è pensato che il problema risiedesse nell’eccesso di offerta alimentare. è stato questo a dominare il dibattito fino al 2007, non il problema della carenza di cibo.</p>
      <p sl="en">Le recenti impennate dei prezzi segnano una svolta, indicano che i giorni dell’abbondanza possono volgere al termine. Il nostro attuale modello di produzione agricola si basa su energia a basso costo, abbondanza di terra e di riserve idriche. Un simile modello non può fronteggiare le sfide che ci troveremo davanti in futuro: la crescita della popolazione fino a 9 miliardi, la crescente domanda dei paesi in via di sviluppo e l’impatto dei cambiamenti climatici. Come ha recentemente previsto il professor John Beddington, consigliere scientifico capo del Regno Unito, se non prenderemo provvedimenti ci troveremo nell’occhio di una tempesta perfetta fatta di scarse forniture energetiche, penuria di acqua e carenza di cibo.</p>
      <p sl="en">Dobbiamo agire subito e costruire un nuovo modello agricolo. L’Europa deve prendere l’iniziativa e la riforma della PAC ci offre l’opportunità di delineare un sistema sostenibile di produzione alimentare che possa rispondere a questa enorme domanda mondiale di risorse alimentari necessarie in futuro.</p>
    </intervention>
    <intervention id="3-409-000" speaker_id="96744" name="José Bové" is_mep="True" mode="spoken">
      <p sl="fr">a nome del gruppo Verts/ALE. – Signora Presidente, signor Commissario, come già accaduto nel 2008, il prezzo delle materie prime agricole è in crescita sui mercati mondiali. Siamo solo al 3 per cento del livello del 2008. Il calo della produzione in alcuni settori tradizionalmente dedicati all’esportazione a causa dei cambiamenti climatici, l’utilizzo di cereali per la produzione di biocombustibili e la speculazione finanziaria che accentua gli aumenti dei prezzi: sono queste le cause della situazione attuale, come evidenziato dai rapporti del Fondo monetario internazionale (FMI), delle autorità francesi e come indicato anche dalla Commissione.</p>
      <p sl="fr">Le conseguenze di questa nuova crisi alimentare impongono un tributo oneroso al miliardo e 200 milioni di persone nel mondo che vivono con meno di un dollaro e mezzo al giorno. Dal mese di ottobre, altri 44 milioni di persone vivono al di sotto della soglia di povertà.</p>
      <p sl="fr">Mancano appena due giorni alla riunione del G20, che cosa aspetta l’Europa ad adottare misure simili a quelle votate dagli Stati Uniti? Dal 13 gennaio 2011 l’amministrazione statunitense chiede la limitazione e la trasparenza delle posizioni assunte dai fondi finanziari sui mercati delle materie prime agricole. Questo è un primo passo verso la lotta contro l’avidità degli speculatori.</p>
      <p sl="fr">L’impatto è drammatico anche per gli agricoltori europei, che non sono più in grado di nutrire i propri animali. Centinaia di aziende sono fallite. Cinque anni fa, il frumento costava 100 euro a tonnellata: oggi viene scambiato a quasi 300 euro. È uno scenario completamente diverso.</p>
      <p sl="fr">La Commissione esige che gli agricoltori si adattino ai segnali del mercato. E oggi farebbero bene a seguire i suoi consigli. Di fronte a questa crisi, l’Unione europea non può aspettare fino al 2014 per trovare delle soluzioni. Bisogna affrontare la crisi, e io propongo tre azioni concrete.</p>
      <p sl="fr">In primo luogo l’istituzione immediata, nei paesi interessati, di scorte di cereali da mettere a disposizione degli agricoltori ad un prezzo sovvenzionato. In secondo luogo, l’indicizzazione al prezzo dei foraggi dei prezzi della carne praticati agli agricoltori. In terzo luogo, per il 2011, un meccanismo per il trasferimento all’allevamento di una parte degli aiuti destinati al sostegno dei cereali.</p>
    </intervention>
    <intervention id="3-410-000" speaker_id="1318" name="James Nicholson" is_mep="True" mode="spoken">
      <p sl="en">a nome del gruppo ECR. – Signora Presidente, l’aumento dei prezzi alimentari può mettere in ginocchio i governi. L’abbiamo constatato nei giorni scorsi.</p>
      <p sl="en">Vorrei fare solo un passo indietro. Sono membro di questo Parlamento dal 1989. Quando sono arrivato in Europa nel 1989, non avevamo problemi di carattere alimentari. Avevamo montagne di manzo, di burro, laghi di latte e montagne di cereali. Ora sono spariti tutti e non produciamo abbastanza velocemente cibo sufficiente per nutrirci.</p>
      <p sl="en">Dove sono finiti i prodotti alimentari e perché disponiamo solo di un’offerta limitata? Un’ondata di siccità in qualsiasi parte del mondo può causare il caos in tutto il mercato degli altri paesi, e noi non possiamo consentire che tale situazione persista.</p>
      <p sl="en">Nell’UE i contadini di ogni Stato membro lasciano che l’industria faccia soldi in fretta e a palate. In realtà, quello che stiamo facendo è incoraggiarla a fare ancora più in fretta, e non ci sono giovani agricoltori disposti a entrare in questo settore.</p>
      <p sl="en">Dobbiamo agire prima che sia troppo tardi per invertire la tendenza all’aumento dei prezzi alimentari a livello mondiale. Tale azione deve essere intrapresa il più presto possibile per alleviare la pressione cui è sottoposta la gente comune.</p>
      <p sl="en">Una PAC energica che garantisca cibo di alta qualità a prezzi ragionevoli, senza impatti negativi sull’ambiente, può costituire una difesa per la gente comune. Un forte sostegno ai pagamenti diretti è di vitale importanza per il mondo e per soddisfare le esigenze alimentari. Si possono adottare ulteriori misure per concretizzarlo in futuro: è necessario tanto quanto gli investimenti e in realtà quanto la ricerca e lo sviluppo. Speriamo di trovare un modo per farlo.</p>
      <p sl="en">A mio avviso, il problema è che tutti prendono parte a questi dibattiti e rilasciano le giuste dichiarazioni, ribadiscono i luoghi comuni, ma non sono disposti a prendere le decisioni difficili necessarie per aiutare i più bisognosi.</p>
      <p sl="en">Dico che parlare non basta più: abbiamo bisogno di agire sulle scorte globali e sulla volatilità del mercato. Non risolveremo questo problema fino a quando non inizieremo ad affrontarlo.</p>
    </intervention>
    <intervention id="3-411-000" speaker_id="28248" name="Gabriele Zimmer" is_mep="True" mode="spoken">
      <p sl="de">a nome del gruppo GUE/NGL. – Signora Presidente, in veste politico coinvolto nella politica di sviluppo, mi chiedo spesso perché in realtà sia così difficile trarre insegnamenti dalle crisi e dalle catastrofi passate. Mi sembra che il dramma delle rivolte della fame del 2008 abbia lasciato un segno troppo labile nelle menti e nei cuori di coloro che detengono il potere politico ed economico e anche di coloro che speculano senza scrupoli sui mercati delle materie prime agricole. In tutto il mondo il numero delle persone che soffrono la fame ha superato ancora una volta il miliardo e sono i più poveri nel mondo a essere maggiormente colpiti dai rincari sui mercati alimentari. Ogni giorno devono spendere in cibo oltre l’80 per cento del proprio denaro.</p>
      <p sl="de">Le promesse mondiali del 2009 di mettere a disposizione oltre 20 miliardi di dollari in aiuti all’agricoltura nei paesi in via di sviluppo, 6 miliardi di dollari dei quali attraverso la Banca mondiale, per la lotta contro la fame non sono state onorate. Finora sono stati erogati solo 925 milioni di dollari. Le speculazioni sui mercati delle materie prime agricole non riguardano più i prodotti alimentari, ma sono ormai quasi esclusivamente inerenti alle attività finanziarie e alle transazioni, che sortiscono un effetto diretto sui prezzi dei prodotti alimentari. Sono quindi lieto che la Commissione stia cominciando ad abbandonare la propria reticenza nei riguardi di questa situazione.</p>
      <p sl="de">Ciononostante, la speculazione legata all’andamento dei prezzi non è diventata più trasparente né è stata controllata o limitata. Eppure è fondamentale se vogliamo agire efficacemente e apportare dei cambiamenti. Invito pertanto il Consiglio, la Commissione e gli Stati membri a dare massima priorità alla lotta contro la fame in tutte le agende e le strategie politiche e anche a prendere in considerazione nuovi metodi e nuovi approcci, come la sovranità alimentare, in modo che alla fine chi lavora la terra abbia più potere e influenza creativi sulle forniture di cibo per la popolazione delle proprie regioni.</p>
    </intervention>
    <intervention id="3-412-000" speaker_id="96897" name="John Stuart Agnew" is_mep="True" mode="spoken">
      <p sl="en">a nome del gruppo EFD. – Signora Presidente, mentre i prezzi alimentari sono indubbiamente in aumento, la situazione nelle aziende agricole è molto diversa. Nel corso dell’ultimo anno gli allevatori britannici che producono carne bovina, carne ovina, carne suina e uova hanno assistito a un calo del valore dei propri prodotti: le carni di pollame sono rimaste immutate e il latte è salito solo di poco; la barbabietola da zucchero diminuirà il prossimo anno.</p>
      <p sl="en">Queste imprese si trovano di fronte a ingenti aumenti dei costi e non possono sostenere lo status quo per più di pochi mesi. Quindi o riusciranno a imporre un aumento dei prezzi al dettaglio oppure la produzione cesserà. In entrambi i casi, i prezzi alimentari al dettaglio non potranno che salire.</p>
      <p sl="en">Che cosa sta facendo l’Unione europea in proposito? Ebbene, sta rendendo inutilmente costoso importare semi di soia non geneticamente modificati. Impone agli agricoltori una tassa per il riscaldamento globale sulle bollette dell’energia elettrica, mentre gli stessi agricoltori hanno dovuto rinunciare a migliaia di tonnellate di barbabietole da zucchero e di patate a causa del clima molto rigido. L’Unione europea vuole aumentare gli aiuti pubblici all’agricoltura biologica invece di lasciare che questo settore sia governato dai consumatori. Ogni passaggio dai sistemi di produzione convenzionale a quella biologica porterà a una riduzione delle forniture alimentari.</p>
    </intervention>
    <intervention id="3-413-000" speaker_id="96951" name="Diane Dodds" is_mep="True" mode="spoken">
      <p sl="en">Signora Presidente, le principali cause dell’inflazione alimentare risiedono nell’aumento dei prezzi delle materie prime, nell’impennata dei prezzi dell’energia e nella volatilità del mercato: non vi è dubbio che il consumatore ne stia subendo le conseguenze. Da qualche tempo però è l’industria agricola a dover fronteggiare tale situazione, alla luce dell’aumento dei prezzi di mangimi e fertilizzanti. I margini di profitto si sono ridotti soprattutto nei settori intensivi e molti agricoltori sono sull’orlo della rovina finanziaria.</p>
      <p sl="en">Vorrei che oggi il Parlamento valutasse quali sarebbero state le conseguenze se non avessimo aiutato gli agricoltori con la PAC. Quanto pagheremmo i generi alimentari in questo clima finanziario? Vorrei inoltre sollecitare il Parlamento a prendere in considerazione un sostegno massiccio alla PAC nelle importantissime discussioni che seguiranno.</p>
      <p sl="en">È importante disporre di una politica che sostenga gli agricoltori e garantisca l’approvvigionamento alimentare a un prezzo equo. Vorrei anche dire che l’equità è assolutamente essenziale e che per l’equità c’è bisogno di trasparenza all’interno della catena di approvvigionamento alimentare. Ciò avverrà, soprattutto nel Regno Unito solo se disporremo di un difensore civico presso i supermercati.</p>
    </intervention>
    <intervention id="3-414-000" speaker_id="28193" name="Jean-Paul Gauzès" is_mep="True" mode="spoken">
      <p sl="fr">Signora Presidente, signor Presidente, signor Commissario, vorrei affrontare una questione sollevata a più riprese e spesso presentata come unica causa: la speculazione.</p>
      <p sl="fr">Ritengo che, per quanto riguarda la speculazione, occorra procedere con moderazione. È chiaro che esiste un nesso preciso tra alcune attività finanziarie, la volatilità e l’aumento crescente del costo delle materie prime. Esaminare però l’intera questione solo in termini di speculazione finanziaria rappresenterebbe sicuramente un errore, dal momento che parte di quanto chiamiamo speculazione è in realtà una legittima copertura dei prezzi da parte dei produttori e, come sappiamo bene, questi produttori non avevano alternativa.</p>
      <p sl="fr">Occorre tuttavia evitare una situazione in cui l’investimento diretto nelle materie prime abbia un impatto dannoso sulla volatilità dei prezzi a causa delle sue ingenti proporzioni o della sua natura puramente speculativa.</p>
      <p sl="fr">A questo proposito, le proposte formulate dal Commissario Barnier in materia finanziaria, specialmente la regolamentazione delle vendite allo scoperto e dei derivati, oltre alla revisione che sta per arrivare dalla direttiva relativa ai mercati degli strumenti finanziari (MiFID), devono dare al Parlamento la possibilità di tener conto degli aspetti della speculazione sulle materie prime nella regolamentazione e nella supervisione finanziaria che verranno messe in atto per garantire, inoltre, che tali mercati siano regolamentati in maniera efficace ma pragmatica.</p>
      <p sl="fr">Commissario, lei ha affermato che questi sforzi devono proseguire, e ritengo che il Parlamento, che durante la crisi finanziaria ha rispettato e a volte anticipato quanto proposto dalla Commissione, sarà all’altezza delle proprie responsabilità.</p>
      <p sl="fr">Infine, accolgo con favore la dichiarazione della Presidenza ungherese a sottolineare l’appoggio dell’Europa alla Presidenza francese del G20, che ha individuato la regolamentazione dei mercati delle materie prime come una delle proprie priorità.</p>
    </intervention>
    <intervention id="3-415-000" speaker_id="28311" name="Luis Manuel Capoulas Santos" is_mep="True" mode="spoken">
      <p sl="pt">Signora Presidente, quando si tratta di catastrofi prevenire è sempre meglio che curare. Sussiste il rischio concreto di una crisi alimentare globale. Non è una frase mia: è stata pronunciata dal governo di uno degli Stati membri fondatori dell’Unione europea. I segnali sono preoccupanti. I prezzi di alcuni prodotti alimentari di prima necessità come i cereali non cessano di aumentare e, secondo la FAO, nel mese di gennaio hanno addirittura raggiunto livelli record. Il problema ovviamente non è solo europeo: come è già stato sottolineato oggi, non si sa ancora quanto abbia contribuito ciascuna delle ipotetiche cause che spiegano il fenomeno.</p>
      <p sl="pt">Sappiamo che la Commissione non sta eludendo il problema, e la sua comunicazione del 2 febbraio rappresenta un documento che merita di essere letto con attenzione.</p>
      <p sl="pt">Ciononostante, la specificità della produzione agricola merita particolare attenzione nell’ambito della PAC: vanno impiegati strumenti dedicati per le analisi di rischio della politica di cooperazione allo sviluppo e va sostenuta la produzione alimentare a discapito di altre forme di aiuto internazionale.</p>
      <p sl="pt">Desidero inoltre accogliere con favore la presa di posizione della Francia nel G20, che ha influenzato la regolamentazione dei mercati finanziari e la lotta contro la manipolazione dei prezzi, nonché le norme che prevengono l’improvvisa interruzione dei flussi commerciali, come di recente è successo per esempio con la Russia.</p>
    </intervention>
    <intervention id="3-416-000" speaker_id="28508" name="Alyn Smith" is_mep="True" mode="spoken">
      <p sl="en">Signora Presidente, nutrire la nostra popolazione deve rappresentare il compito più alto del governo ed è anzi l’obiettivo primario della PAC.</p>
      <p sl="en">La sicurezza alimentare è la nostra stella polare e rappresenta un successo dell’UE. Vale la pena ricordare che lo scorso anno ci sono state rivolte per il cibo in ogni continente tranne che nel nostro: a quanto pare assistiamo ogni giorno alla caduta di governi in tutto il resto del mondo, mentre noi finora siamo per lo meno riusciti ad offrire un riparo ai nostri cittadini.</p>
      <p sl="en">La sicurezza alimentare è quindi la nostra priorità. Non lo si direbbe ascoltando alcune organizzazioni non governative e gruppi di pressione e, di fatto, alcuni politici coinvolti nel dibattito sulla riforma della PAC futura.</p>
      <p sl="en">La sicurezza alimentare merita la nostra attenzione e deve costituire la nostra priorità, ma non concordo su un punto con i colleghi. Non ritengo che la risposta risieda nel libero scambio. Non credo che la sicurezza alimentare globale sia qualcosa che possiamo raggiungere o a cui dover puntare. I divieti di esportazione scaturiti da paesi che cercano di alimentarsi da soli non sono di per sé ingiustificabili, e vorrei citare brevemente il presidente inglese della National Farmers Union, se me lo permettete: “Se parliamo di moralità, un paese che cerca di nutrirsi è niente in confronto a paesi ricchi che lasciano che la propria agricoltura vada in declino e poi si aspettano che il resto del mondo dia loro da mangiare. Abbiamo la responsabilità di stimolare il mondo a produrre di più, non di meno”.</p>
    </intervention>
    <intervention id="3-417-000" speaker_id="23695" name="Hynek Fajmon" is_mep="True" mode="spoken">
      <p sl="cs">Signora Presidente, se vogliamo affrontare una discussione veramente seria sui prezzi dei prodotti alimentari, non possiamo evitare il problema, per quanto scomodo possa risultare per alcuni, di come l’Unione europea contribuisca essa stessa a questa sgradita dinamica. Tutti gli analisti del mercato delle materie prime concordano sul fatto che vi sono due fattori principali dietro il rialzo dei prezzi delle materie prime alimentari.</p>
      <p sl="cs">Il primo è l’emissione su larga scala – verificatasi negli ultimi mesi – di nuovi capitali negli Stati Uniti e nell’Unione europea. Questo afflusso di nuovi capitali sui mercati sta sospingendo al rialzo i prezzi degli alimenti e di altri prodotti. Non vanno incolpati gli speculatori, secondo quanto afferma la relazione oggetto della discussione odierna, bensì le politiche sbagliate degli americani, degli europei e di altre banche centrali.</p>
      <p sl="cs">Il secondo fattore che provoca l’impennata dei prezzi alimentari è la politica dell’UE e degli USA, che costringe i consumatori a fare un uso sempre maggiore di biocombustibili. Gli impegni assunti in questo settore dall’UE e dagli Stati Uniti hanno portato ad un marcato aumento della quantità di prodotti non alimentari coltivati su terreni agricoli. Come risultato, si usano sempre meno terreni agricoli per la produzione alimentare e quindi è logico che aumentino i prezzi. Se vogliamo riuscire a ridurre i prezzi alimentari a livello mondiale, dobbiamo abbandonare questa assurda politica dei biocombustibili.</p>
    </intervention>
    <intervention id="3-418-000" speaker_id="96735" name="Patrick Le Hyaric" is_mep="True" mode="spoken">
      <p sl="fr">Signora Presidente, signor Ministro, signor Commissario, tutte le persone che soffrono la fame nel mondo, tutti quelli che devono pagare di più per sfamare se stessi o per vestirsi, si attendono da noi una risposta più energica alla calamità più grande che oggi affligge il nostro pianeta: la catastrofe causata dall’avidità degli speculatori alimentari. Sono loro che stanno spingendo al rialzo i prezzi alimentari, a discapito degli agricoltori e dei consumatori.</p>
      <p sl="fr">Ho ascoltato con attenzione l’accorato appello dell’onorevole Gauzès, ma sarà anch’egli al corrente del fatto che quest’anno nella sua regione i cereali del prossimo raccolto sono stati acquistati prima ancora di essere seminati. Di conseguenza, stiamo parlando proprio di speculazione. L’unico modo di procedere è che l’Unione europea agisca in più direzioni.</p>
      <p sl="fr">In primo luogo, occorre intervenire per fermare questi speculatori finanziari mediante l’istituzione di un fondo globale agricolo e alimentare, costituendo scorte di emergenza e mettendo in atto meccanismi di stabilizzazione dei prezzi reali della produzione effettiva e non virtuale, sotto l’egida delle Nazioni Unite. La nostra PAC deve anche tornare a un sistema …</p>
      <a text="(Il Presidente interrompe l’oratore)"/>
    </intervention>
    <intervention id="3-420-000" speaker_id="96661" name="Krisztina Morvai" is_mep="True" mode="spoken">
      <p sl="hu">Signora Presidente, oggi al Parlamento europeo stiamo discutendo la questione dei prezzi dei prodotti alimentari. Questo fenomeno colpisce i consumatori sia in Ungheria sia in altri paesi europei. Quelli che non ne risentono sono gli agricoltori e in particolare i piccoli proprietari. Come è possibile? Dove vanno a finire i soldi? Questo dilemma, questo mistero viene risolto, tra gli altri, dal punto d) dell’eccellente proposta di risoluzione presentata dal gruppo dei Verdi/Alleanza libera europea, ma l’intera proposta di risoluzione è di per sé eccellente e devo congratularmi con loro in proposito. Offre inoltre risposte e soluzioni precise. Il punto d) richiama l’attenzione sul fenomeno della speculazione. Afferma che c’è stato un aumento della speculazione da parte delle istituzioni puramente finanziarie, cioè la speculazione del capitale monetario sul mercato delle materie prime, e che essa sta provocando un’inflazione artificiale dei prezzi delle materie prime. Disponiamo quindi in parte della soluzione. I soldi vanno agli speculatori, agli acquirenti e agli operatori la cui avidità di profitti spesso non conosce limiti.</p>
      <p sl="hu">Il popolo ungherese sarebbe orgoglioso se la Presidenza ungherese affrontasse come una priorità la risoluzione del problema della speculazione alimentare. Devo pertanto chiedere al qui presente rappresentante della Presidenza ungherese se per caso possiamo contarci, e vorrei inoltre sapere dal Commissario per l’agricoltura Cioloş quale soluzione intravede in merito alle speculazioni sui prodotti alimentari.</p>
    </intervention>
    <intervention id="3-421-000" speaker_id="28112" name="Gay Mitchell" is_mep="True" mode="spoken">
      <p sl="en">Signora Presidente, nei paesi sviluppati la famiglia media spende dal 10 al 20 per cento del proprio reddito in alimenti, mentre nei paesi in via di sviluppo il dato è generalmente al livello dell’80 per cento. Questo evidenzia le terribili conseguenze per i paesi che soffrono. Dobbiamo reagire e dobbiamo continuare a farlo fino a quando essi non saranno in grado di sostenersi da soli.</p>
      <p sl="en">Nel dicembre 2008 il Parlamento ha votato a grande maggioranza a favore della mia relazione sullo stanziamento di un miliardo di euro in alimenti per fornire aiuto finanziario ai paesi in via di sviluppo, alla luce dell’impennata dei prezzi alimentari di quel periodo. Lo scopo di questo strumento era rispondere a quell’aumento dei prezzi, le cui cause erano principalmente, ma non esclusivamente, la siccità nei paesi produttori di cereali e i prezzi del petrolio. La situazione resta estremamente volatile e ciò colpisce i produttori e i consumatori, sia nell’Unione europea sia nei paesi in via di sviluppo.</p>
      <p sl="en">Dobbiamo imparare a cooperare con altri paesi come la Thailandia. Nella sua regione, la Thailandia è un importante produttore di prodotti alimentari: quando però alcuni dei paesi limitrofi, quali la Birmania e il Vietnam, si sono trovati in condizioni di povertà e sono rimasti a corto di cibo, non abbiamo accettato l’offerta della Thailandia di collaborare con noi e di fungere da nostro agente nella regione. Dobbiamo imparare a farlo. Dobbiamo garantire una rapida transizione verso la stabilità in Nord Africa. Dobbiamo garantire la fornitura di aiuti alle regioni colpite da eventi naturali imprevisti, come Haiti e il Pakistan, e in questo senso dobbiamo continuare a mobilitare la riserva destinata agli aiuti d’emergenza che consente all’Unione europea di rispondere con prontezza alle necessità specifiche di assistenza derivanti da tali eventi.</p>
    </intervention>
    <intervention id="3-422-000" speaker_id="28137" name="Kader Arif" is_mep="True" mode="spoken">
      <p sl="fr">Signora Presidente, onorevoli colleghi, innanzi tutto permettetemi di esprimere il mio rammarico per il fatto che ci sia stato bisogno di una crisi in Europa per avviare la discussione odierna e per la proposta di risoluzione che voteremo domani.</p>
      <p sl="fr">Proprio l’anno scorso, quando nei paesi in via di sviluppo sono scoppiate quelle che abbiamo denominato “rivolte per il cibo”, l’Europa si è limitata a proporre misure di emergenza, cioè l’invio di piante e fertilizzanti, come se il problema fosse di natura ciclica, quando invece c’erano da lungo tempo segnali di problemi strutturali. Abbiamo una PAC priva di meccanismi di regolamentazione efficaci, perché la maggioranza liberale è ancora convinta che nulla debba limitare il mercato. C’è una speculazione destabilizzante molto diffusa, economicamente e moralmente inaccettabile per quanto riguarda i prodotti agricoli dei paesi in via di sviluppo, prigionieri delle monocolture destinate all’esportazione: l’Europa non li aiuta e assegna solo il 4 per cento dei propri aiuti allo sviluppo del settore agricolo.</p>
      <p sl="fr">Con questa risoluzione, il Parlamento nel suo complesso riconosce finalmente che il diritto al cibo è un diritto umano fondamentale, che è inaccettabile che la fame di alcuni venga sfruttata a vantaggio di altri, che è indispensabile una regolamentazione per garantire la stabilità dei prezzi e che gli accordi commerciali devono tutelare le piccole aziende agricole familiari e il diritto al cibo.</p>
      <p sl="fr">Oggi il Parlamento sta mandando un messaggio chiaro. Alla Commissione e al Consiglio spetta tradurlo in azione.</p>
    </intervention>
    <intervention id="3-423-000" speaker_id="4556" name="Nirj Deva" is_mep="True" mode="spoken">
      <p sl="en">Signora Presidente, nello stesso tempo che io ho impiegato a prendere posto in Aula, 16 persone sono morte di fame. Più o meno tante quante siedono in Aula laggiù. Ogni giorno 36 000 persone muoiono di fame in tutto il mondo perché non hanno abbastanza cibo.</p>
      <p sl="en">Fino a poco tempo fa l’Unione europea era autosufficiente in campo alimentare. Ora i generi alimentati vengono importati. Togliamo letteralmente il cibo di bocca alle popolazioni più povere. Mi si dice che l’UE importa dal resto del mondo una quantità di cibo che richiederebbe la coltivazione di circa 35 milioni di ettari di terra. Dobbiamo essere autosufficienti in campo alimentare e dobbiamo aiutare i paesi in via di sviluppo ad essere a loro volta autosufficienti.</p>
      <p sl="en">C’è una risposta a tutto questo. Negli anni Sessanta in India c’è stata una rivoluzione verde in agricoltura guidata dal professor Borlaug. La gente diceva che l’India sarebbe morta di fame. L’India non è morta di fame. Il Brasile è ormai autosufficiente in campo alimentare. Se ne abbiamo la volontà possiamo riuscirci.</p>
    </intervention>
    <intervention id="3-424-000" speaker_id="96706" name="João Ferreira" is_mep="True" mode="spoken">
      <p sl="pt">Signora Presidente, tre anni dopo la crisi del 2008 il mondo si ritrova sull’orlo di un’altra crisi alimentare. Per impedirlo, dobbiamo riconoscerne le cause e affrontarle.</p>
      <p sl="pt">Dobbiamo fare attenzione alle politiche agricole e commerciali che stanno distruggendo la piccola e media agricoltura, politiche che promuovono modelli di produzione intensiva per l’esportazione e che, in questo modo, minacciano la sicurezza e la sovranità alimentare: è il caso della PAC. Dobbiamo fare attenzione alla tendenza all’aumento dei prezzi del petrolio e all’elevata dipendenza degli agricoltori da questa materia prima: occorre ridurre questo tipo di dipendenza. Dobbiamo fare attenzione all’enorme potere delle multinazionali agro-alimentari che esercitano un monopolio sui fattori chiave della produzione, al crescente utilizzo di terreno fertile per scopi diversi dalla produzione di alimenti e alla sottrazione alle comunità locali dei terreni, loro fonte di vita e di lavoro.</p>
      <p sl="pt">Soprattutto, dobbiamo fare attenzione e contrastare l’irrazionalità di un sistema disumano che permette la speculazione sui prodotti alimentari. Dobbiamo bloccare immediatamente gli strumenti finanziari che consentono la speculazione: l’UE deve accettarlo o essere partecipe – come lo è già – delle conseguenze.</p>
    </intervention>
    <intervention id="3-425-000" speaker_id="96772" name="Peter Jahr" is_mep="True" mode="spoken">
      <p sl="de">Signora Presidente, signor Commissario, onorevoli colleghi, mangiare e bere: non c’è niente di più banale e scontato per tutti noi. Invece quello che noi consideriamo scontato sta diventando, per molte persone, una sfida insormontabile che sono a malapena in grado di affrontare. I prezzi degli alimenti sono aumentati drasticamente e questo ha peggiorato ulteriormente la situazione di molti.</p>
      <p sl="de">Occorre un pacchetto di misure che affrontino le cause molteplici dell’aumento dei prezzi. È importante a questo proposito evitare le speculazioni sui prezzi e costituire le scorte. Bisogna considerare anche la posizione dominante sul mercato di alcune società alimentari e catene di negozi. I paesi in via di sviluppo hanno altresì bisogno di maggiore assistenza da parte nostra per sviluppare l’agricoltura. È l’unico modo per riuscire a fornire alimenti alle popolazioni più povere e per migliorare la loro situazione economica.</p>
      <p sl="de">Per evitare equivoci, va detto che prezzi adeguati per i prodotti agricoli di base non costituiscono il problema. Al contrario, essi ne rappresentano la soluzione. Prezzi appropriati per i prodotti agricoli di base – adeguati, per quanto mi riguarda, significa liberi da speculazioni - sono a mio parere il presupposto fondamentale per la creazione dell’agricoltura nei paesi in via di sviluppo.</p>
      <p sl="de">Un’alimentazione adeguata è un diritto umano e la fame è un crimine contro l’umanità. Fornire alla popolazione alimenti di alta qualità e a prezzi accessibili all’interno dell’Unione europea, ma anche in tutto il mondo, deve quindi rappresentare una preoccupazione centrale della politica agricola europea.</p>
    </intervention>
    <intervention id="3-426-000" speaker_id="28132" name="Richard Ashworth" is_mep="True" mode="spoken">
      <p sl="en">Signora Presidente, negli ultimi 30 anni i prezzi degli alimenti sono stati contenuti e stabili. Ora la FAO ci ha segnalato che i costi energetici in aumento, la crescita della popolazione mondiale, il maggiore benessere e i cambiamenti climatici si avviano a costituire enormi sfide per il sistema alimentare mondiale e per il costo del cibo.</p>
      <p sl="en">Per i governi europei ciò avrà due importanti conseguenze. In primo luogo, il costo crescente degli alimenti e dell’energia colpirà molto più duramente le famiglie più povere. In secondo luogo, in un momento in cui durante la ripresa dell’economia gli europei hanno maggior bisogno di un periodo di stabilità dei prezzi, quelli dei prodotti alimentari faranno lievitare l’inflazione. A breve termine, saremo tentati dall’importare alimenti meno costosi, nella speranza che l’industria alimentare e l’agricoltura assorbano i costi maggiori.</p>
      <p sl="en">Nessuna di queste due opzioni si rivelerebbe lungimirante. Fare eccessivo affidamento sui prodotti alimentari importati esporrebbe pericolosamente i consumatori alla volatilità dei prezzi, mentre mettere sotto eccessiva pressione il settore agricolo, che già deve affrontare l’aumento dei costi e la drastica riduzione dei margini, metterebbe in pericolo la capacità produttiva.</p>
      <p sl="en">Dobbiamo investire nella PAC. La tecnologia rappresenta la soluzione e ora è il momento giusto per farlo.</p>
    </intervention>
    <intervention id="3-427-000" speaker_id="96755" name="Sergio Paolo Francesco Silvestris" is_mep="True" mode="spoken">
      <p sl="it">Signora Presidente, signor Commissario, onorevoli colleghi, l’aumento dei prezzi dei prodotti alimentari richiede due tipi di risposte. La prima riguarda la necessità di programmare azioni di medio e lungo termine. In questo senso, le risposte devono venire dalla nuova politica agricola comunitaria che deve garantire la sicurezza alimentare ai cittadini europei, offrire ai consumatori alimenti a prezzi ragionevoli e salvaguardare il reddito degli agricoltori. Con la nuova PAC dobbiamo dare – e in effetti lo stiamo facendo – un forte sostegno ai redditi agricoli a titolo del primo pilastro e sostenere le misure destinate allo sviluppo rurale, aumentando gli investimenti nell’agricoltura e nella sicurezza alimentare.</p>
      <p sl="it">La seconda risposta è data dalla necessità di intervenire con misure urgenti a difesa dell’anello più debole della catena, perché quando i prezzi dei prodotti alimentari oscillano, si hanno effetti piuttosto strani: quando i prezzi aumentano i produttori e gli agricoltori non ne traggono alcun beneficio, quando i prezzi diminuiscono, invece, i produttori vedono ridursi i loro utili e i loro già esigui guadagni. È chiaro allora che vi sono problemi nella filiera e mancanza di trasparenza.</p>
      <p sl="it">Signor Commissario, questi gravi problemi nella filiera sono rappresentati, ad esempio, dall’abuso di potere d’acquisto dominante, pratiche contrattuali sleali – compresi i pagamenti tardivi – modifiche unilaterali dei contratti, versamento di anticipi per accedere alle trattative e distribuzione disomogenea dei margini di profitto lungo la filiera alimentare.</p>
      <p sl="it">La Commissione deve presentare misure …</p>
      <a text="(Il Presidente interrompe l’oratore)"/>
    </intervention>
    <intervention id="3-428-000" speaker_id="96891" name="Paolo De Castro" is_mep="True" mode="spoken">
      <p sl="it">Signora Presidente, signor Commissario, onorevoli colleghi, le tensioni sociali, come quelle recenti in Nordafrica, sono quasi sempre innescate dagli aumenti dei prezzi dei generi alimentari. I rialzi record dei cereali, dello zucchero e degli oli vegetali sono una chiara manifestazione del sempre maggiore squilibrio fra domanda e offerta globale.</p>
      <p sl="it">Un ulteriore rialzo dei prezzi, purtroppo possibile, avrebbe conseguenze drammatiche soprattutto per quelle parti del mondo dove la spesa alimentare rappresenta più del 40 percento del reddito pro capite e che, in un’economia mondiale sempre più interdipendente, rischia concretamente di creare tensioni all’intero pianeta. L’Unione europea deve quindi avere la chiara consapevolezza che le politiche agricole – la politica agricola comune per l’Unione europea e il Farm bill per gli Stati Uniti – hanno un ruolo di portata straordinaria e strategica per gli assetti globali che va ben oltre la tutela legittima del reddito degli agricoltori.</p>
      <p sl="it">Occorre, signor Presidente, una nuova global food policy , coordinando le politiche agricole a livello internazionale. Personalmente auspico che il prossimo G20 potrà essere un’occasione per avviare concretamente questo nuovo percorso.</p>
    </intervention>
    <intervention id="3-429-000" speaker_id="4546" name="Struan Stevenson" is_mep="True" mode="spoken">
      <p sl="en">Signora Presidente, la crescita inarrestabile del prezzo del petrolio e la spinta al rialzo che ne deriva a carico dei prezzi dei fertilizzanti, unite ai drastici aumenti del prezzo del frumento, del mais e di altri cereali, stanno creando una crisi nel nostro settore agricolo e una crisi globale crescente.</p>
      <p sl="en">Vale la pena ricordare che la rivolta in Tunisia, da cui è scaturito l’effetto domino in tutto il Medio Oriente, è iniziata con il suicidio di un povero venditore ambulante di cibo.</p>
      <p sl="en">Gli agricoltori europei possono intervenire positivamente per contribuire a risolvere questa crisi, se verranno dotati degli strumenti adeguati. È il momento di cogliere le opportunità offerte dalle biotecnologie per poter soddisfare la crescente domanda di prodotti alimentari di qualità.</p>
      <p sl="en">In tutto il mondo più di 13 milioni di contadini coltivano per fini commerciali oltre 125 milioni di ettari di colture geneticamente modificate, eppure nella presente risoluzione non vengono menzionate le biotecnologie.</p>
      <p sl="en">Svegliati Europa e affronta la realtà, prima che nelle nostre strade scoppino rivolte per il cibo!</p>
    </intervention>
    <intervention id="3-430-000" speaker_id="28572" name="Georgios Papastamkos" is_mep="True" mode="spoken">
      <p sl="el">Signora Presidente, vi sono diverse cause alla base della diffusa volatilità dei prezzi degli alimenti: le condizioni meteorologiche estreme, le risorse naturali ed energetiche limitate e l’aumento della popolazione mondiale. Vanno opportunamente evidenziate altre due ragioni: le concentrazioni, e mi riferisco all’oligopolio delle multinazionali nella catena di approvvigionamento alimentare, e la mancanza di trasparenza e la speculazione sui mercati delle materie prime.</p>
      <p sl="el">A seguito della deregolamentazione dei mercati finanziari, lo scambio di operazioni a termine sul mercato delle materie prime si è convertito da strumento di copertura a strumento per operazioni speculative. Gli scambi più importanti avvengono al di fuori dell’Europa.</p>
      <p sl="el">In seguito alla crisi finanziaria, i vari fondi comuni speculativi, al fine di recuperare le perdite, si sono rivolti al mercato delle materie prime, ove le riserve finanziarie sono ora quindici volte superiori alle effettive scorte agricole. Abbiamo quindi bisogno di un quadro istituzionale che limiti gli investimenti nei derivati dei mercati agricoli direttamente legati al settore alimentare.</p>
      <p sl="el">Accolgo con favore le iniziative adottate dalla Presidenza francese del G20 e sono fermamente convinto che il mantenimento di un settore agricolo europeo forte, al fine di salvaguardare la sicurezza alimentare, presupponga un reddito equo per gli agricoltori e l’adozione, nell’ambito della nuova PAC, di misure efficaci per disciplinare il mercato.</p>
    </intervention>
    <intervention id="3-431-000" speaker_id="4532" name="Michael Cashman" is_mep="True" mode="spoken">
      <p sl="en">Signora Presidente, consentitemi di premettere che parlo a nome degli abitanti dei paesi in via di sviluppo, e non in difesa della PAC.</p>
      <p sl="en">Secondo la Banca mondiale, oltre 44 milioni di persone sono precipitate in condizioni di estrema povertà a causa dell’aumento dei prezzi alimentari. Vi sono una miriade di fattori che hanno contribuito a questo scenario: il calo delle piccole aziende agricole, la deforestazione, la desertificazione, la mancanza di accesso all’acqua e il mutamento climatico.</p>
      <p sl="en">Occorre dunque assumere un approccio olistico per avere la certezza di stimolare le persone a occuparsi delle proprie esigenze di sviluppo e garantire la sicurezza alimentare a livello locale. Dobbiamo riformare la PAC e la politica comune della pesca in modo che non vi siano impatti negativi diretti o indiretti sui paesi sviluppati e in via di sviluppo.</p>
      <p sl="en">Dobbiamo incentivare la proprietà locale dei terreni e bisogna infine impedire lo scandalo del furto di terre con cui società di investimento estere e società straniere acquistano terreni per le proprie necessità. Tale indecenza è ingiustificabile.</p>
    </intervention>
    <intervention id="3-432-000" speaker_id="23787" name="Czesław Adam Siekierski" is_mep="True" mode="spoken">
      <p sl="pl">Signora Presidente, i consumatori e gli agricoltori hanno tutto il diritto di chiedere a noi politici cosa sta succedendo. Perché il mercato alimentare si trova in questa situazione? Gli agricoltori sanno quali profitti possono realizzare, a quanto vendere i propri prodotti e quanto loro e gli altri consumatori pagano per i prodotti alimentari. E oggi cosa possiamo dire loro? Ricordiamoci del 2008 e della situazione in cui si trovava allora il mercato alimentare. Abbiamo imparato qualcosa da tutto questo? La mia risposta è negativa.</p>
      <p sl="pl">Stiamo ancora limitando la produzione. Quel che è peggio, stiamo pagando per ridurre la produzione, mentre in precedenza abbiamo pagato per aumentarla. Altri sono stati i commenti espressi qui in Parlamento sull’agricoltura. Forse i nostri colleghi dovrebbero venire qui oggi e ascoltare. Forse imparerebbero qualcosa sulla sicurezza alimentare.</p>
      <p sl="pl">È in corso un dibattito sul futuro della PAC dopo il 2013, e ancora una volta tutti vorrebbero ridurne le spese. La situazione attuale, questa crisi, si è verificata per metterci in guardia sulle conseguenze di una decisione politica disastrosa. Possiamo rimediare ai nostri errori. Si parla di stabilità. Ci chiediamo perché non ci siano riserve ma freniamo i trend agricoli. Da dove verranno queste riserve? Chi le pagherà?</p>
      <p sl="pl">Signor Commissario, questa situazione, questa crisi mette in evidenza argomentazioni straordinariamente convincenti. Onorevoli colleghi presenti in quest’aula, dobbiamo convincere gli altri della gravità della situazione e delle responsabilità di questo Parlamento nei confronti del futuro della PAC e della capacità di alimentare la nostra società. Il problema della sicurezza alimentare sta diventando un problema globale. È bene che …</p>
      <a text="(Il Presidente interrompe l’oratore)"/>
    </intervention>
    <intervention id="3-433-000" speaker_id="33989" name="Daciana Octavia Sârbu" is_mep="True" mode="spoken">
      <p sl="ro">Signora Presidente, l’aumento dei prezzi alimentari ha colpito le fasce più vulnerabili della popolazione. In uno scenario in cui, nel 2010, il numero delle persone sottonutrite nel mondo ha raggiunto i 925 milioni, garantire la sicurezza alimentare deve diventare una priorità per l’Unione europea. I fenomeni naturali estremi non sono l’unica causa dell’aumento dei prezzi alimentari, anche la volatilità dei mercati e le sovvenzioni per la produzione di biogas fanno la loro parte.</p>
      <p sl="ro">Invito la Commissione a creare strumenti per combattere la volatilità dei prezzi e le eccessive speculazioni che a loro volta contribuiscono a peggiorare la crisi alimentare globale. Devo anche sottolineare che, nella maggior parte dei casi, l’aumento dei prezzi alimentari non ha neppure generato un aumento dei redditi degli agricoltori. Al contrario, a causa del cattivo funzionamento della catena di approvvigionamento, la retribuzione percepita dagli agricoltori è tutt’altro che equa. Ritengo che il problema dell’aumento dei prezzi serva a smantellare le argomentazioni contrarie al mantenimento di una PAC forte.</p>
    </intervention>
    <intervention id="3-434-000" speaker_id="96787" name="Herbert Dorfmann" is_mep="True" mode="spoken">
      <p sl="de">Signora Presidente, pochi giorni fa uno dei maggiori giornali tedeschi riportava in prima pagina la foto di un panino avvolto nel filo spinato. L’articolo riguardava la lotta per il pane. Penso che sarà difficile trovare un tema che in questo decennio e in quelli futuri ci impegni più della questione della disponibilità alimentare. È giusto quindi discuterne, perché le cause – e cioè la domanda crescente – non svaniranno e quindi anche i prezzi continueranno ad aumentare. Dobbiamo ora rivolgere l’attenzione politica a questa situazione. Dobbiamo riflettere su come poter produrre alimenti e renderli disponibili. Signor Commissario, l’idea di proporre, nel quadro della PAC, il ritiro dalla produzione di altri terreni agricoli col sistema delle selezioni è l’approccio sbagliato. Abbiamo bisogno di rendere produttiva la terra di cui disponiamo.</p>
      <p sl="de">Non dobbiamo però vedere tutto questo sotto una luce troppo negativa. Per anni ci siamo lamentati che i prezzi alimentari erano troppo bassi. Se ad esempio ci chiediamo se 100 euro per una tonnellata di frumento rappresenti veramente un prezzo adeguato, dobbiamo dire che forse non è così. Se consideriamo quale percentuale del prezzo del prodotto finale, ad esempio il pane, è rappresentata dal prezzo delle materie prime, allora ritengo che l’aumento dei prezzi di queste ultime non sia l’unica ragione alla base dell’aumento dei prezzi dei prodotti alimentari; sono coinvolti anche altri fattori. Pertanto, l’intera questione rappresenta anche un’occasione per preparare meglio l’agricoltura al futuro.</p>
    </intervention>
    <intervention id="3-435-000" speaker_id="93624" name="Ulrike Rodust" is_mep="True" mode="spoken">
      <p sl="de">Signora Presidente, i prezzi degli alimenti hanno raggiunto nuovi record. In questi ultimi anni la volatilità dei prezzi dei prodotti alimentari è aumentata per varie ragioni. Vi sono quindi motivi di grande preoccupazione. Il cambiamento climatico sta provocando fenomeni meteorologici estremi e in alcuni paesi sono andati persi interi raccolti. Inoltre, vi è una speculazione sempre crescente sui prodotti alimentari: la sua pericolosità non può essere sopravvalutata, basti pensare alla crisi finanziaria. Inoltre, sempre più spesso si crea un conflitto tra il desiderio di alimentare i poveri e l’esigenza di mantenere le auto dei ricchi.</p>
      <p sl="de">Dobbiamo trovare soluzioni che permettano agli agricoltori di essere sufficientemente incentivati a produrre cibo e che facciano sì che solo le aree non utilizzate per la produzione alimentare vengano destinate alla produzione di biocombustibili.</p>
      <p sl="de">In quanto socialdemocratico, per me è importante che tutti abbiano accesso ad alimenti sani a prezzi ragionevoli, e allo stesso tempo che gli agricoltori siano in grado di percepire un reddito adeguato per il proprio lavoro.</p>
    </intervention>
    <intervention id="3-436-000" speaker_id="23784" name="Janusz Wojciechowski" is_mep="True" mode="spoken">
      <p sl="pl">Signora Presidente, dobbiamo dire apertamente che nell’UE esistono lobby commerciali potenti che hanno interesse a indebolire l’agricoltura europea per ricavare maggiori profitti dall’importazione di prodotti alimentari provenienti da tutto il mondo. Abbiamo sentito affermare molte volte in questo Parlamento che occorre aprire i mercati per impedire l’aumento dei prezzi. Abbiamo riformato la produzione di zucchero, abbiamo aperto i mercati, la produzione di zucchero in Europa è stata ridotta e sono state abolite le sovvenzioni all’esportazione. Qual è stato il risultato? Il risultato è stato che i prezzi dello zucchero non solo non sono scesi, ma sono addirittura aumentati. Dovremmo trarne tutti un insegnamento. Non è la strada da seguire. Concordo con l’onorevole Smith quando dice che il mercato non è la risposta. In realtà non dovremmo piegarci alla volontà delle lobby del commercio, bensì cercare di garantire prezzi dei prodotti alimentari ragionevoli in virtù di una migliore tutela della nostra agricoltura, del suo potenziale produttivo e della sicurezza alimentare. Solo così potremo contare su prezzi ragionevoli.</p>
    </intervention>
    <intervention id="3-437-000" speaker_id="96816" name="Giovanni La Via" is_mep="True" mode="spoken">
      <p sl="it">Signora Presidente, signor Commissario, onorevoli colleghi, condivido pienamente le preoccupazioni destate dall’aumento dei prezzi dei prodotti alimentari e non potrebbe essere diversamente, visto che si tratta di una problematica che riguarda da molto vicino la vita dei cittadini europei e soprattutto delle classi meno abbienti. Tali aumenti determinano l’impossibilità di soddisfare le esigenze alimentari di base da parte della popolazione di tutti i paesi in via di sviluppo. Di fronte a questo scenario i paesi sviluppati, e tra di essi l’Europa, non possono rimanere indifferenti.</p>
      <p sl="it">Nella nuova politica agricola comune dobbiamo quindi prevedere strumenti in grado di ridurre la volatilità dei prezzi, limitare la speculazione sulle commodity agricole e garantire un adeguato livello di produzione sul piano interno comunitario. Devo quindi soffermarmi sul fatto che non possiamo lasciare terre inutilizzate in un momento nel quale aumenta la popolazione mondiale, rendendo quindi necessario aumentare anche l’offerta di prodotti alimentari.</p>
    </intervention>
    <intervention id="3-438-000" speaker_id="29579" name="Marc Tarabella" is_mep="True" mode="spoken">
      <p sl="fr">Signora Presidente, signor Commissario, signor Ministro, desidero sottoporvi una statistica, un’osservazione e tre linee di intervento. La statistica è che, ogni volta che il prezzo degli alimenti aumenta dell’1 per cento, 16 milioni di persone in tutto il mondo sprofondano in condizioni di estrema povertà. L’osservazione è che è possibile prevenire la volatilità, soprattutto sui mercati agricoli: per quanto difficile, la volatilità estrema non è inevitabile e può essere combattuta.</p>
      <p sl="fr">Le tre linee d’azione, già menzionate, sono le seguenti: in primo luogo, dare priorità, nella politica di sviluppo, all’agricoltura di sussistenza e ai mercati alimentari regionali; in secondo luogo, la necessità di una politica di regolamentazione pubblica, anche attraverso l’accantonamento e la gestione delle scorte; in terzo luogo, un puro e semplice divieto della speculazione sui prodotti alimentari di base.</p>
      <p sl="fr">L’Europa deve stare in prima linea, soprattutto a livello di G20. Accolgo con favore le affermazioni del Presidente Martonyi, del Commissario Cioloş e, in altri contesti, del Commissario Barnier. Il Presidente Sarkozy è stato molto chiaro e speriamo proprio che la presidenza francese funga da motore trainante in questo settore a livello di G20.</p>
    </intervention>
    <intervention id="3-439-000" speaker_id="96875" name="Britta Reimers" is_mep="True" mode="spoken">
      <p sl="de">Signora Presidente, le fluttuazioni del mercato sono importanti per il buon funzionamento del mercato stesso, al fine di creare incentivi per l’acquisto e la vendita delle merci. Per noi agricoltori, le operazioni a termine sui prodotti di base costituiscono una componente fondamentale dell’acquisto e della vendita dei raccolti. Forniscono un’occasione importante per garantire una corretta pianificazione, stabilendo in anticipo i prezzi e le quantità.</p>
      <p sl="de">A differenza della situazione dei nostri paesi industrializzati ricchi, i prezzi dei prodotti alimentari rappresentano un problema specifico in quelle regioni povere del mondo in cui le persone investono in alimenti gran parte del proprio reddito.</p>
      <p sl="de">Non dobbiamo intervenire sui mercati ogni volta che i prezzi cambiano, nel tentativo di combattere le naturali fluttuazioni. Ciononostante, senza una normativa quadro a livello internazionale applicabile ai mercati finanziari, non possiamo nemmeno pensare di regolamentare i mercati dei prodotti di base: se infatti sul mercato finanziario circola troppo denaro, esso troverà equivalenti idonei e le materie prime sono attualmente la scelta d’elezione. Pertanto, non dobbiamo stupirci se ora i prodotti agricoli sono diventati anche un ambito obiettivo di negoziazione.</p>
    </intervention>
    <intervention id="3-440-000" speaker_id="96654" name="Jaroslav Paška" is_mep="True" mode="spoken">
      <p sl="sk">Signora Presidente, la crisi alimentare provocata dal raccolto eccezionalmente esiguo dell’anno scorso ha messo in luce le carenze della nostra agricoltura e della nostra politica alimentare. L’attuale aumento dei prezzi alimentari può essere imputato solo in parte allo scarso raccolto. Se l’approvvigionamento di un prodotto è scarso, il prezzo sul mercato naturalmente cresce.</p>
      <p sl="sk">Tuttavia, signor Commissario, il problema è che la carenza di alcuni prodotti agricoli è ampiamente da attribuire alla politica agricola errata della Commissione europea, che ha adottato da tempo un approccio discriminatorio nei confronti dei nuovi Stati membri e dei loro agricoltori attraverso la politica delle sovvenzioni. Non si sorprenda, signor Commissario, se gli agricoltori che non riescono a ottenere per i loro prodotti dei prezzi che siano in grado di coprire almeno i costi di produzione si rifiutano di seminare o riducono i capi di allevamento. Attendono pazientemente che i cittadini affamati e giustamente infastiditi esprimano la loro rabbia contro i funzionari di Bruxelles, incapaci da tempo di risolvere gli arcinoti problemi generali dell’agricoltura.</p>
      <p sl="sk">Sa, signor Commissario, la carenza di prodotti agricoli nei nuovi Stati membri non è causata dalla scarsità dei raccolti, ma dal fatto che i nostri agricoltori non reputano più remunerativo continuare a produrre con le vostre sovvenzioni e la vostra politica dei prezzi. E comunque sono in attesa. Quando riceveranno le medesime sovvenzioni delle loro controparti in Francia, inizieranno sicuramente a seminare.</p>
    </intervention>
    <intervention id="3-441-000" speaker_id="97016" name="Angelika Werthmann" is_mep="True" mode="spoken">
      <p sl="de">Signora Presidente, la fornitura dei beni di prima necessità e in particolare delle materie prime agricole non deve essere lasciata alla mercè dei traffici degli speculatori, che cercano di massimizzare i profitti a breve termine. Accolgo quindi con favore i progetti annunciati dalla Commissione nella nuova strategia per i prodotti di base e le materie prime, finalizzati a garantire la trasparenza e la stabilità sui mercati delle materie prime. Alla luce delle previsioni secondo cui la produzione alimentare dovrà crescere del 70 per cento entro il 2050 per soddisfare la domanda, occorre dedicare una particolare attenzione soprattutto al terzo pilastro – riciclare e incrementare l’efficienza delle risorse – e occorre presentare proposte al più presto.</p>
      <p sl="de">Per quanto riguarda la diplomazia nel campo delle materie prime, mi aspetto che l’Unione europea metta a disposizione dei paesi in via di sviluppo le competenze necessarie per un’estrazione delle materie prime sostenibile e compatibile con l’ambiente.</p>
    </intervention>
    <intervention id="3-442-000" speaker_id="photo_generic" name="Dacian Cioloş" is_mep="True" mode="spoken">
      <p sl="fr">membro della Commissione. − Signora Presidente, onorevoli colleghi, si è appena svolta una discussione impegnativa su un problema che chiaramente ci preoccupa e che viene messo in primo piano soltanto quando la situazione lo impone. Si tratta tuttavia di una preoccupazione persistente per la Commissione e le istituzioni europee, dal momento che siamo abbastanza fortunati da disporre di una politica agricola comune che, pur necessitando di qualche adeguamento, rappresenta comunque uno strumento importante per poter gestire tali problemi.</p>
      <p sl="fr">Ritengo tuttavia che questa discussione ci abbia anche dimostrato che la nostra stabilità dipende sempre di più dagli equilibri internazionali e dalla stabilità mondiale. Occorre tenerne conto anche quando discutiamo della nostra PAC.</p>
      <p sl="fr">Ritengo sia anche chiaro che l’aumento dei prezzi alimentari costituisce una tendenza preoccupante che, unita alla questione della volatilità e delle variazioni ingenti dei prezzi, acuisce ulteriormente il problema che dobbiamo risolvere.</p>
      <p sl="fr">Altrettanto evidente è che, se sul mercato c’è bisogno di maggiore produzione, bisogna investire nell’agricoltura. Ma gli agricoltori, per poter investire, hanno bisogno soprattutto di redditi stabili che infondano loro il coraggio di compiere questo passo.</p>
      <p sl="fr">Per tale motivo, per il medio e lungo periodo, la nostra politica agricola comune va concepita tenendo a mente questo aspetto. Bisogna offrire un minimo di stabilità e promuovere gli investimenti in modo che i nostri agricoltori possano produrre e rifornire i nostri mercati.</p>
      <p sl="fr">Nel corso della discussione è emersa anche la necessità di garantire che la nostra PAC e le politiche agricole dei paesi sviluppati siano al passo con lo sviluppo dell’agricoltura nei paesi del sud, e che la nostra politica di sostegno alla cooperazione e allo sviluppo con quei paesi sia in linea con la PAC.</p>
      <p sl="fr">Al contempo, la nostra PAC deve garantire lo sviluppo sostenibile dell’agricoltura. Potrebbe essere necessario rivedere gli strumenti a nostra disposizione per la gestione di queste situazioni di mercato estreme: pur consentendo al mercato di svolgere il proprio ruolo, non dobbiamo però privarci degli strumenti necessari per agire ed evitare di farci cogliere impreparati dalle crisi. La PAC ha ancora molta strada da fare su questo punto, nei mesi e negli anni a venire.</p>
      <p sl="fr">Occorre affrontare la questione della speculazione, e quindi della volatilità e non sto usando eufemismi. Per gestire questa situazione la Commissione ha già una serie di proposte a cui intende dare seguito. Su questo punto dunque non stiamo parlando semplicemente di desideri, ma di proposte concrete.</p>
      <p sl="fr">Dobbiamo anche considerare il ruolo che l’Unione europea deve svolgere sulla scena internazionale per quanto riguarda la questione alimentare. La questione non può essere risolta all’interno dell’Unione europea se non è stabile a livello internazionale.</p>
      <p sl="fr">Può anche essere necessario rivedere il nostro ruolo nella politica agricola e nella politica di sviluppo, oltre al modo in cui affrontare il problema alimentare attraverso politiche diverse: la politica commerciale, la politica di sviluppo e la politica finanziaria. Forse anche qui abbiamo bisogno di un’azione concertata.</p>
      <p sl="fr">Ho anche tenuto conto della necessità di intervenire a breve termine in determinati settori, e mi riferisco in particolare al settore dell’allevamento, che sta chiaramente attraversando un periodo difficile a causa della forte pressione esercitata su tutti i fronti: prezzi bassi per i produttori, che non beneficiano del loro incremento, e costi elevati dei fattori di produzione. Ho preso nota di questo problema.</p>
      <p sl="fr">Ho anche preso atto delle varie proposte e dei suggerimenti che avete formulato. Ad esempio, per quanto riguarda l’equilibrio tra i contributi per il settore delle colture e quello dell’allevamento, gli Stati membri hanno già la possibilità di intervenire sulla base delle decisioni prese nel 2008 nell’ambito della valutazione dello stato di salute della PAC.</p>
      <p sl="fr">In merito alla questione delle scorte, è un problema da analizzare e rivedere nuovamente, poiché con l’aumento dei prezzi è impossibile adesso parlare di scorte di intervento. Potrebbe comunque essere necessario decidere quale ruolo possano ricoprire tali scorte e come possano influenzare il corretto funzionamento dei mercati. Penso che siano queste le domande da porsi prima di avanzare proposte in tal senso.</p>
      <p sl="fr">Infine, vorrei dire all’onorevole Paška che le differenze nei pagamenti tra gli Stati membri non sono necessariamente imputabili alla Commissione. Si tratta di una decisione presa dal Consiglio e dai ministri dell’agricoltura. La decisione finale scaturisce sempre dal regolamento proposto dalla Commissione, ma si tratta di regolamenti del Consiglio e, ora, del Consiglio e del Parlamento.</p>
      <p sl="fr">Vorrei anche chiarire che nell’UE non vengono erogate sovvenzioni per la produzione agricola di biocombustibili. Non è quindi la PAC a stimolarne la produzione. Né la Commissione intende praticare il ritiro dei terreni dalla produzione. La situazione è un’altra, ma in ogni caso non metteremo a riposo i terreni in un momento in cui occorre produrre.</p>
      <p sl="fr">Questi sono i punti che mi premeva sollevare in risposta alle questioni trattate. Vi ringrazio anche di questa discussione proficua, che mi auguro rimanga ben presente nella mente di tutti fra pochi mesi, quando si discuterà delle risorse da assegnare alla PAC, una politica che rappresenta uno strumento di base per affrontare la sicurezza alimentare.</p>
    </intervention>
    <intervention id="3-443-000" speaker_id="photo_generic" name="János Martonyi" is_mep="True" mode="spoken">
      <p sl="en">Presidente in carica del Consiglio. − Signora Presidente, desidero ringraziare tutti i deputati per la discussione costruttiva. Ritengo che l’alto grado di attenzione politica accordata dal Parlamento a questo problema aiuti la Presidenza a rispettare i propri obiettivi per quanto riguarda l’aumento dei prezzi alimentari.</p>
      <p sl="en">Come è stato sottolineato nella discussione, l’entità e la gravità di questo problema richiede soluzioni di collaborazione articolate e complesse in diverse aree quali l’agricoltura, la regolamentazione dei prodotti finanziari e dei servizi, nonché la politica di sviluppo.</p>
      <p sl="en">Per quanto riguarda la produzione di biocombustibili, vorrei ribadire che l’Unione europea è pienamente consapevole del fatto che una loro produzione non sostenibile può sortire effetti negativi, in particolare deforestazione di massa e la carenza di alimenti. Ecco perché l’UE si è impegnata a intensificare lo sviluppo dei biocombustibili di seconda generazione a base di colture non alimentari. L’Unione europea ha inoltre abolito il sistema perverso di incentivi finanziari a favore della produzione di biocombustibili e a discapito della produzione alimentare.</p>
      <p sl="en">Considerate le profonde radici strutturali globali del problema, l’Europa deve svolgere un ruolo guida affrontando a livello globale i prezzi degli alimenti e la sicurezza alimentare. Lo sta già facendo attraverso una serie di organizzazioni e programmi internazionali come la FAO e il Programma alimentare mondiale, così come mediante forum più ampi come il G20.</p>
      <p sl="en">Vorrei solo aggiungere che, a livello personale, la discussione ha rafforzato la mia convinzione di lunga data secondo cui occorre incrementare la governance e la formulazione di norme a livello globale per fronteggiare le sfide globali come la fame nel mondo, la volatilità degli alimenti e dei prezzi delle materie prime, la turbolenza sui mercati finanziari e la regolamentazione dei prodotti e dei servizi finanziari.</p>
      <p sl="en">L’Europa, sulla base delle proprie esperienze uniche in termini di governance e di regolamentazione, ha una missione e una responsabilità molto speciali. Per questo motivo riteniamo che l’Europa e l’Unione europea debbano assumere un ruolo guida nella lotta contro tutte queste sfide.</p>
      <p sl="en">La Presidenza ungherese è lieta di constatare che potrà contare sul Parlamento per portare avanti il lavoro svolto dall’UE in termini sia politici sia di iniziative a livello internazionale.</p>
    </intervention>
    <intervention id="3-444-000" speaker_id="28241" is_mep="True" mode="spoken" role="Presidente">
      <p sl="unknown">A conclusione della discussione , sono state presentate sei proposte di risoluzione ai sensi dell’articolo 110, paragrafo 2, del regolamento.</p>
      <p sl="unknown">La discussione è chiusa.</p>
      <p sl="unknown">La votazione si svolgerà giovedì 17 febbraio 2011.</p>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="3-445-000" speaker_id="96860" name="Michèle Striffler" is_mep="True" mode="written">
      <p sl="fr">La sicurezza alimentare globale è una questione cruciale per l’Unione europea. Occorre intraprendere un’azione immediata e continua per garantire la sicurezza alimentare dei cittadini dell’UE e del mondo nel suo complesso. È essenziale incrementare l’agricoltura sostenibile nei paesi in via di sviluppo e destinare al settore agricolo una quota adeguata di aiuti comunitari allo sviluppo. La riduzione drammatica del livello di aiuti allo sviluppo destinati all’agricoltura a partire dagli anni ottanta è deplorevole, auspichiamo che il riconoscimento di tale necessità inverta questa tendenza. Per sostenere lo sviluppo, la Commissione europea deve veramente dare priorità al settore agricolo, in particolare agli aiuti che permettano agli agricoltori di accedere ai mercati e agli aiuti alle piccole e medie imprese agricole a conduzione familiare. Gli aiuti alimentari umanitari devono rispondere alle esigenze, alle sfide e ai limiti strutturali dei paesi in via di sviluppo, tenendo conto della produzione, della distribuzione e dei trasporti locali, nonché delle capacità di negoziazione di questi paesi, al fine di contribuire a gettare le fondamenta di una loro sicurezza alimentare a lungo termine.</p>
    </intervention>
    <intervention id="3-446-000" speaker_id="28114" name="Liam Aylward" is_mep="True" mode="written">
      <p sl="ga">La sicurezza dell’approvvigionamento alimentare rappresenta oggi una delle principali fonti di preoccupazione. Nell’Unione europea 79 milioni di persone vivono al di sotto del livello di povertà e durante lo scorso inverno 16 milioni di persone nell’UE hanno ricevuto aiuti alimentari.</p>
      <p sl="ga">Dal momento che il costo dei generi alimentari ha raggiunto un nuovo record per il settimo mese consecutivo e poiché la volatilità dei prezzi sta creando seri problemi nella catena alimentare, un numero crescente di persone avrà difficoltà a trovare cibo sano a costi ragionevoli. I programmi della PAC, come il Programma europeo di aiuti alimentari a favore degli indigenti, sono di importanza cruciale per garantire la disponibilità di prodotti alimentari. Occorre sostenere i programmi di questo tipo e vanno adottate misure tempestive e a lungo termine per garantire la sicurezza dell’approvvigionamento alimentare in Europa e in tutto il mondo.</p>
      <p sl="ga">Attualmente viene sprecato il 30 per cento del cibo prodotto nel mondo. Si tratta di uno spreco inaccettabile e immorale, che deve essere fermato. Un settore agricolo forte, una PAC energica e una catena di approvvigionamento alimentare in cui venga fatto ogni sforzo per limitare lo spreco di cibo sono fondamentali per affrontare la sfida dell’approvvigionamento alimentare.</p>
    </intervention>
    <intervention id="3-447-000" speaker_id="96784" name="Janusz Władysław Zemke" is_mep="True" mode="written">
      <p sl="pl">Plaudo al fatto che il Parlamento europeo si sia concentrato sull’aumento dei prezzi alimentari. Tali aumenti di prezzo non sono purtroppo un fenomeno a breve termine, ma sembrano sviluppare una tendenza a lungo termine. Ciò è aggravato da una crescente domanda di cibo, in particolare di cereali, dalla scarsità dei raccolti di questi ultimi anni, dalla riduzione delle scorte e anche, purtroppo, dalle operazioni finanziarie e dall’indebolimento del dollaro. Tutto ciò sta provocando il caos sui mercati. Dal nostro punto di vista le conseguenze sociali sono più significative. Le popolazioni di molti paesi stanno crescendo esponenzialmente e sono costantemente malnutrite e affamate. La loro disperazione crea una fonte di tensione politica crescente.</p>
      <p sl="pl">Non possiamo assistere passivamente a questi eventi. Abbiamo bisogno della cooperazione internazionale sotto l’egida dell’ONU e dell’Unione europea. I paesi membri del G20 devono contrastare efficacemente la speculazione sui prodotti agricoli. Occorre rivedere la regolamentazione dei mercati agricoli in Europa, in modo da non limitare artificialmente la crescita potenziale. Non si deve speculare sulla fame nel mondo, in quanto a causa di questa speculazione molte persone innocenti moriranno di fame, soprattutto nei paesi più poveri.</p>
    </intervention>
    <intervention id="3-448-000" speaker_id="28424" name="Tunne Kelam" is_mep="True" mode="written">
      <p sl="et">Nella seconda metà del 2010 i prezzi all’ingrosso dei prodotti agricoli sono aumentati del 32 per cento. Il consumo mondiale di cereali è salito a 41 milioni di tonnellate tra il 2005 e il 2010, rispetto ai 21 milioni di tonnellate tra il 1990 e il 2004. Secondo vari analisti, una crisi alimentare ingente nel 2011 è un’ipotesi concreta: basterebbe solo la perdita di un singolo raccolto. I maggiori paesi esportatori, Russia, Ucraina, Cina e Messico, sono già stati costretti a importare per garantire il proprio approvvigionamento. Le ragioni dell’aumento dei prezzi sono vaghe, e non si può più parlare di tendenze del mercato dei prodotti agricoli. I recenti aumenti dei prezzi sono stati drammatici e imprevedibili a causa di diverse speculazioni. Vorrei richiamare la vostra attenzione sul fatto che il crescente uso di biocombustibili sta riducendo sempre più la quota di cereali utilizzati per il consumo animale e umano. Il risultato di ciò è una situazione assai critica: dobbiamo renderci conto che l’aumento dei prezzi alimentari porta ad una crescita dell’inflazione, alimenta il protezionismo e provoca disordini, ognuno dei quali potrebbe generare instabilità sociale, economica e politica tanto in Europa quanto a livello globale. L’Europa, in quanto uno dei maggiori importatori di prodotti alimentari, ha una grande influenza sui prezzi a livello mondiale, ma è ugualmente esposta alle loro fluttuazioni. Appoggio gli sforzi compiuti dalla Commissione europea per approvare un nuovo pacchetto legislativo entro la primavera del 2011 che conferisca alla Commissione maggiore autorità per regolamentare i mercati e impedire la speculazione. L’Unione europea deve trovare i mezzi per garantire prezzi equi e un’economia sostenibile. Occorre stabilire un equilibrio tra sicurezza, trasparenza e sviluppo. Dobbiamo essere pronti ad affrontare una potenziale crisi.</p>
    </intervention>
    <intervention id="3-449-000" speaker_id="99325" name="Spyros Danellis" is_mep="True" mode="written">
      <p sl="el">I prezzi attuali elevati rappresentano un bene per alcuni e un male per altri. Per esempio, ne beneficiano i coltivatori di frumento nell’UE, ma non i produttori di alimenti di origine animale. Avvantaggiano i paesi produttori di cereali per l’esportazione, ma creano una situazione di stallo e carestia per le popolazioni dei paesi in via di sviluppo che, per il cibo, dipendono dalle importazioni di cereali. Naturalmente, il risultato finale può variare da una zona all’altra e/o da un produttore all’altro. Questo perché, celati dietro ad ogni gruppo di vincitori e vinti, ci sono i problemi nella catena agroalimentare nell’Unione europea, la minaccia del cambiamento climatico per la sicurezza alimentare e l’impasse creata dalle scelte superficiali e incoerenti in materia di produzione, commercio e sviluppo. L’Unione europea deve trovare soluzioni realistiche ed equilibrate, valutando le condizioni con calma e serietà, con la consapevolezza del proprio ruolo sui mercati internazionali. La riforma della PAC deve essere di aiuto in tal senso.</p>
    </intervention>
    <intervention id="3-450-000" speaker_id="23808" name="Csaba Sándor Tabajdi" is_mep="True" mode="written">
      <p sl="hu">Il vertiginoso aumento dei prezzi dei generi alimentari è causato dall’effetto simultaneo di tre fattori: la perdita dei raccolti causata dalle calamità naturali, la crescente domanda di cibo, soprattutto da parte della Cina e dell’India, e le attività di scambio delle merci, ovvero la speculazione sui prezzi. Un paio di settimane fa il Presidente francese Sarkozy ha sollevato una questione molto pertinente: se i mercati monetari sono regolati, perché non lo sono quelli delle materie prime? Dobbiamo agire in maniera di gran lunga più efficace contro le speculazioni sia a livello comunitario sia mondiale. La causa principale della volatilità dei prezzi alimentari sono state le enormi oscillazioni dell’offerta. Solo il 10-20 per cento dei cereali viene trattato sul mercato mondiale, eppure la riduzione della produzione può generare il panico. Gli importatori aumentano i prezzi sulla base delle previsioni di diminuzione delle forniture.</p>
      <p sl="hu">Non è corretto verso i produttori o i consumatori che anche i prezzi interni vengano fissati in base a quelli delle esportazioni, dal momento che almeno l’80 per cento della produzione viene utilizzato laddove è prodotto. La Russia, nella sua precedente posizione di esportatore e ora in qualità di importatore, ha esercitato un’influenza fondamentale sul mercato europeo dei cereali e delle oleaginose. La crisi delle forniture è stata ulteriormente aggravata dalla speculazione sui mercati delle operazioni a termine, con conseguente choc dei prezzi alimentari. Il problema principale non è quindi causato da una mancanza fisica di cibo, ma da prezzi dei generi alimentari che i poveri non possono più sostenere. La conseguenza di ciò sono prodotti alimentari che rimangono in deposito invece di essere venduti a prezzi equi. I prezzi elevati hanno un effetto debilitante sui consumatori, in particolare su quelli appartenenti alle fasce povere della società.</p>
    </intervention>
    <intervention id="3-451-000" speaker_id="96976" name="Luís Paulo Alves" is_mep="True" mode="written">
      <p sl="pt">Stiamo discutendo di un problema che è soprattutto politico e che richiede una visione per il futuro. Tuttavia, molto più dei rimedi a breve termine, ci vuole il coraggio di definire una nuova architettura che concili la necessità di aumentare la produzione alimentare del 70 per cento nei prossimi 40 anni con le risorse naturali sempre più limitate. Pertanto, quanto viene o non viene fatto in Africa, in Asia, nelle Americhe o in Europa colpisce tutti, ovunque, con conseguenze sulla disponibilità, sull’accesso e sui prezzi dei prodotti alimentari. Ne risentono soprattutto i poveri, così come i produttori di carne e di latte. Ecco perché la risposta deve essere globale e deve andare ben oltre il settore della politica agricola: è essenziale coinvolgere una serie di altre politiche senza le quali non verranno individuate le soluzioni necessarie. A livello mondiale, tra tali soluzioni figurano la convinzione che il cibo sia un diritto, il sostegno alla capacità dei paesi di autoalimentarsi, l’aiuto agli agricoltori mediante la garanzia di un loro accesso equo al valore nella catena alimentare, il contenimento della speculazione finanziaria, la tutela dell’accesso alla terra e la costituzione di riserve di cibo.</p>
    </intervention>
    <intervention id="3-452-000" speaker_id="40599" name="Sirpa Pietikäinen" is_mep="True" mode="written">
      <p sl="fi">Il diritto dei cittadini a un’alimentazione adeguata è un diritto umano sancito dal 1948 nella Dichiarazione universale dei diritti dell’uomo. Quando si tratta il tema del prezzo dei generi alimentari occorrerebbe pertanto tener presente che in realtà stiamo parlando di diritti umani fondamentali.</p>
      <p sl="fi">La riforma della PAC dell’Unione europea viene intrapresa contestualmente ad un aumento dei prezzi del mercato mondiale degli alimenti. Se vogliamo rispondere a questi cambiamenti in una maniera sostenibile, basata sui diritti umani, dobbiamo avere una visione e una politica globali. Il prezzo degli alimenti e le tendenze dei prezzi dei prodotti alimentari sono soggette a livello mondiale ad alcune questioni critiche del settore agricolo, quali il cambiamento climatico, la politica energetica, la disponibilità di risorse naturali e l’efficienza con cui vengono utilizzate. L’UE dovrebbe essere pioniera di un modo nuovo di pensare l’agricoltura. Abbiamo bisogno di una politica alimentare che valuti criticamente tutti gli elementi dell’intera catena di produzione alimentare e che ne prenda in considerazione gli effetti sulla salute e sull’ambiente. Occorre sostenere e condurre una politica alimentare più naturale e attenta alle risorse attraverso misure economiche e politiche.</p>
      <p sl="fi">Occorre inoltre limitare la speculazione sui prezzi alimentari. Il Commissario per il mercato interno e la protezione dei consumatori Barnier ha proposto nuove misure per frenare la speculazione sui prodotti di base nel mercato dei derivati. L’idea del Commissario Barnier è giusta. Le forti fluttuazioni dei prezzi alimentari stanno danneggiando gli agricoltori, i consumatori e perfino intere economie nazionali. Occorre rendere più trasparenti gli impegni assunti nel mercato dei derivati e sottoporli a una maggiore sorveglianza; se necessario, occorre introdurre restrizioni sulle negoziazioni che utilizzano il prezzo degli alimenti. La creazione di una politica alimentare sostenibile è attualmente uno dei temi più importanti per l’Unione europea.</p>
    </intervention>
    <intervention id="3-453-000" speaker_id="96715" name="Pavel Poc" is_mep="True" mode="written">
      <p sl="cs">Secondo una dichiarazione della Banca mondiale, i prezzi alimentari sono aumentati di oltre il 15 per cento dal mese di ottobre 2010: il prezzo dei cereali, per esempio, è aumentato con un ritmo annuo del 39 per cento, secondo la FAO. L’aumento dei prezzi dei prodotti alimentari non minaccia solo le fasce di reddito più basse, ma evidenzia anche problemi molto più profondi e più seri che rappresentano una grave minaccia per il futuro. La produzione alimentare mondiale è minacciata da una serie di fattori come i parassiti, le malattie e le catastrofi naturali. Attualmente questi fattori sono aggravati da condizioni climatiche estreme probabilmente dovute al cambiamento climatico. La siccità e gli incendi in Russia nel 2010 o le inondazioni in Pakistan e più recentemente in Australia ne sono un esempio eloquente. Dobbiamo attenderci un ulteriore peggioramento del problema dell’aumento dei prezzi alimentari. È inutile discutere in questa sede le cause del cambiamento climatico, perché i rischi sono reali e dubitarne è una scommessa inaccettabile. Però i prezzi alimentari sono influenzati anche da fattori economici, in particolare dall’abuso del sistema di mercato attraverso la manipolazione governativa del tasso di cambio del dollaro e la speculazione irresponsabile sul commercio delle materie prime. L’Europa deve rendersi conto che le decisioni prese oggi influiranno sul futuro del sistema alimentare. Nel breve periodo, possiamo concentrarci sulla riduzione degli sprechi alimentari, diminuire la dipendenza dalle importazioni, ridurre o stabilizzare la domanda e istituire meccanismi di regolamentazione del mercato al fine di evitare le speculazioni.</p>
    </intervention>
    <intervention id="3-454-000" speaker_id="96882" name="Elisabeth Köstinger" is_mep="True" mode="written">
      <p sl="de">Alla luce degli attuali conflitti politici, il fatto che i prezzi alimentari abbiano raggiunto il livello più alto da quando si è cominciato a registrarli è un problema più impellente che mai. In fine dei conti, si tratta di una questione di approvvigionamento alimentare, e nei paesi in via di sviluppo è una questione di disponibilità essenziale degli alimenti di base. L’Unione europea è chiamata ad accelerare il progresso della lotta globale contro la povertà e la fame: circa 1,4 miliardi di persone sono soggette a un’indigenza estrema. La povertà è una questione che compare anche all’interno dei confini europei. L’unico mezzo per garantire l’approvvigionamento alimentare in Europa è la PAC. Le sfide per l’agricoltura sono enormi e incoraggiano la tendenza a produrre “di più con meno”. I prezzi più elevati dei generi alimentari non si rifletteranno automaticamente in un incremento dei redditi degli agricoltori: il divario tra i prezzi alla produzione e al consumo si sta allargando. La realtà della gestione dei prezzi è complessa: materie prime ridotte, maggiori costi di produzione, prezzi elevati dei carburanti, dipendenza dai raccolti, dalle esportazioni e dal mercato mondiale. Questo intreccio di cause va dipanato con misure specifiche. Per far fronte a queste cause, occorrono urgentemente misure e accordi in tutti i settori. Invito la Commissione a compiere progressi fondamentali nel rafforzamento della produzione agricola in Europa e nei paesi in via di sviluppo. La speculazione sui nostri beni più vitali non è etica e dobbiamo intraprendere un’azione più incisiva in tal senso.</p>
    </intervention>
    <intervention id="3-455-000" speaker_id="28310" name="Edite Estrela" is_mep="True" mode="written">
      <p sl="pt">I prezzi del cibo sono aumentati notevolmente negli ultimi anni, non tanto a causa della legge della domanda e dell’offerta, ma soprattutto a causa della speculazione. La verità è che questi aumenti colpiscono soprattutto le persone più povere, che devono impegnare più di metà del proprio reddito per acquistare alimenti. È inaccettabile che alcuni si approfittino della fame altrui, tanto in Europa quanto nei paesi in via di sviluppo.</p>
      <p sl="pt">I cittadini hanno diritto alla sicurezza alimentare, e la condizione imprescindibile in tal senso è l’accesso ad alimenti sani per tutti. La carenza di alimenti ha svariate cause: tra gli esempi si annoverano, inter alia, l’errata pianificazione del territorio, le politiche di sostegno all’agricoltura e il cambiamento climatico. È quindi fondamentale che l’UE aiuti gli agricoltori a coltivare la loro terra e a produrre il cibo necessario. È inaccettabile che i consumatori paghino molto e che i produttori guadagnino poco, mentre gli speculatori si arricchiscono. Il cambiamento climatico deve costituire una priorità dell’Unione europea nell’interesse della sicurezza alimentare.</p>
    </intervention>
    <intervention id="3-456-000" speaker_id="96934" name="Sandra Kalniete" is_mep="True" mode="written">
      <p sl="lv">Gli ultimi mesi hanno visto un forte aumento dei prezzi dei prodotti alimentari, in seguito al quale è cresciuto rapidamente il numero di persone che vive ai limiti della povertà. La situazione in Europa non è così critica, visto che i redditi dei nostri cittadini sono incomparabilmente superiori a quelli dei paesi in via di sviluppo. Ciononostante anche i nostri elettori constatano l’aumento dei prezzi alimentari. Secondo le statistiche della Banca mondiale, dallo scorso mese di giugno circa 44 milioni di abitanti dei paesi in via di sviluppo sono sprofondati nella povertà, poiché i prezzi alimentari all’inizio del 2011 hanno raggiunto il livello del 2008, quando l’aumento dei prezzi alimentari e del petrolio ha avuto in tutto il mondo un marcato effetto negativo sulla povertà. Naturalmente, il prezzo del petrolio nel mondo influisce sui prezzi dei prodotti alimentari, ma dobbiamo rammentare che nell’estate del 2008 il petrolio costava 140 dollari al barile, mentre oggi ne costa circa 100, il che significa che l’aumento dei prezzi è stato causato solo in parte dalla speculazione. Al fine di evitare tali situazioni in futuro, i paesi del G20 devono sviluppare un meccanismo per prevenire simili aumenti dei prezzi e la speculazione sui prodotti alimentari. Per raggiungere questo obiettivo, dobbiamo operare congiuntamente a livello internazionale. Il problema posto dalla volatilità dei prezzi dei prodotti alimentari dimostra ulteriormente il bisogno di una PAC forte che sia equa e crei condizioni di parità per tutti gli agricoltori europei, in modo che la nostra popolazione possa ottenere alimenti di buona qualità e di valore elevato a prezzi accettabili.</p>
    </intervention>
    <intervention id="3-457-000" speaker_id="96695" name="Radvilė Morkūnaitė-Mikulėnienė" is_mep="True" mode="written">
      <p sl="lt">Per quanto riguarda i prezzi dei prodotti alimentari, vorrei richiamare l’attenzione su due aspetti. In primo luogo, come dimostra l’esperienza recente nel mio paese, basta manipolare l’opinione pubblica per influire sui prezzi dei prodotti alimentari. In tutta la Lituania il prezzo dello zucchero è aumentato di oltre il 10 per cento in un solo giorno per colpa dei rivenditori. È per questa ragione che non possiamo lasciare che i prodotti alimentari quotidiani si autoregolamentino da soli. Vanno considerati come un investimento la cui gestione richiede competenze specifiche che i coltivatori di prodotti agricoli (gli agricoltori) non possiedono. Anche se la libera circolazione delle merci è uno dei principi fondamentali del funzionamento del libero mercato UE, è necessario adottare misure più rigorose sia a livello di Stati membri sia dell’Unione europea, per limitare la speculazione sui prodotti alimentari e difendere i diritti dei più deboli – consumatori, piccoli agricoltori e commercianti – nei rapporti con i grandi produttori e i centri commerciali. Il secondo aspetto è la stretta connessione tra prodotti alimentari e fonti di energia, e l’interrelazione tra i loro prezzi. Da un lato, al fine di combattere le emissioni di gas che stanno provocando il cambiamento climatico, promuoviamo l’uso dei biocombustibili (e sono state persino fissate le quote obbligatorie di utilizzo). Dall’altro, adibire i terreni agricoli alla coltivazione di piante per i biocombustibili invece che ai prodotti destinati all’alimentazione è esattamente l’elemento che fa lievitare i prezzi dei prodotti alimentari. Pertanto, benché la lotta contro il cambiamento climatico rappresenti uno dei nostri obiettivi prioritari, dobbiamo trovare un modo per non influire sui prezzi dei generi alimentari: ad esempio, per i biocombustibili si devono utilizzare solo terreni che non saranno mai adatti alla coltivazione di prodotti agricoli.</p>
    </intervention>
    <intervention id="3-458-000" speaker_id="4412" name="Véronique Mathieu" is_mep="True" mode="written">
      <p sl="fr">La risoluzione sull’aumento dei prezzi alimentari si concentra sul fatto che i prezzi dei generi alimentari sono soggetti a una crescita costante. Per tale ragione chiediamo misure urgenti che contrastino la manipolazione dei prezzi. I fenomeni climatici rappresentano una delle cause maggiori di tale aumento: in altre parole, si impone una gestione più oculata delle acque e del suolo. L’impatto diretto di un aumento dei prezzi dei prodotti alimentari sulla popolazione mondiale potrebbe provocare disordini e rivolte e deve altresì incoraggiare i leader del G20 a raggiungere un accordo sulle misure di mercato per combattere la speculazione.</p>
    </intervention>
  </section>
  <section id="creitem16" title="12. Situazione in Egitto (discussione)">
    <intervention id="3-460-000" speaker_id="28241" is_mep="True" mode="spoken" role="Presidente">
      <p sl="unknown">L’ordine del giorno reca la dichiarazione del Vicepresidente della Commissione e Alto rappresentante dell’Unione europea per gli affari esteri e la politica di sicurezza sulla situazione in Egitto.</p>
      <p sl="unknown">Il Commissario Füle interverrà a nome del Vicepresidente e Alto rappresentante dell’Unione europea per gli affari esteri e la politica di sicurezza.</p>
    </intervention>
    <intervention id="3-461-000" speaker_id="photo_generic" name="Štefan Füle" is_mep="True" mode="spoken">
      <p sl="en">membro della Commissione. − Signora Presidente, è un piacere essere qui con voi. Come certamente saprete, l’Alto rappresentante e Vicepresidente della Commissione si trova attualmente in visita nel Mediterraneo meridionale e mi ha chiesto di parlarvi in sua vece degli avvenimenti in Egitto.</p>
      <p sl="en">La realtà politica del paese è cambiata in maniera spettacolare lo scorso venerdì, quando il Presidente Mubarak si è dimesso dopo essere stato al potere per trent’anni. Il suo abbandono ha aperto la strada a una possibile trasformazione dell’Egitto. Permettetemi di ribadire qui, di fronte al Parlamento europeo, che l’Unione europea rende omaggio al coraggio del popolo egiziano, che ha portato avanti la lotta per il cambiamento democratico pacificamente e con dignità.</p>
      <p sl="en">Adesso una grande responsabilità ricade sulle spalle del Consiglio militare supremo, che dovrà guidare il paese verso quel futuro di democrazia per il quale il suo popolo si è battuto. Abbiamo preso buona nota degli impegni di rivedere la costituzione, tenere elezioni parlamentari e presidenziali, onorare i trattati e gli impegni internazionali e limitare a sei mesi la legge marziale.</p>
      <p sl="en">Si ha già notizia dei primi provvedimenti adottati. La proposta di modifica della costituzione dovrebbe essere presentata entro dieci giorni e poi sottoposta al voto popolare entro due mesi. Seguiremo da vicino i passi che verranno compiuti e ci auguriamo che essi aprano la strada a elezioni democratiche, libere e corrette da tenersi nei prossimi mesi.</p>
      <p sl="en">L’Unione europea ha reagito agli eventi in Egitto non appena è cresciuta la protesta popolare. Più volte abbiamo invitato le autorità egiziane a garantire una transizione immediata e dare risposta alle ambizioni democratiche della popolazione. L’Alto rappresentante si è messa direttamente in contatto con il Vicepresidente egiziano Omar Suleiman quando hanno cominciato a circolare timori di una diffusione delle violenze e di violazioni dei diritti umani.</p>
      <p sl="en">L’Unione europea ha subito manifestato la propria disponibilità a dare pieno sostegno al processo di transizione dell’Egitto verso la democrazia. Il Consiglio europeo ha chiesto all’Alto rappresentante di predisporre un pacchetto di misure a supporto del processo di trasformazione in Egitto e in Tunisia. All’Alto rappresentante e alla Commissione è stato chiesto anche di adattare gli strumenti comunitari per stimolare la transizione e lo sviluppo economico e sociale del paese.</p>
      <p sl="en">Ci siamo dati subito da fare per trovare il modo migliore di aiutare l’Egitto; in proposito, ci stiamo orientando verso la risposta congiunta di politica estera che è contemplata dal trattato di Lisbona. A tal fine diamo ascolto a tutte le voci, comprese quelle dei membri di questa Assemblea. Come rappresentanti democraticamente eletti, ma anche come co-autorità di bilancio, potete dare un contributo essenziale.</p>
      <p sl="en">Tra qualche giorno l’Alto rappresentante e io ragguaglieremo su questi temi anche il Consiglio “Affari esteri”. Aggiungo che, a tal fine, l’Alto rappresentante Ashton ha convocato una sessione speciale del Consiglio “Affari esteri” per domenica prossima.</p>
      <p sl="en">In Egitto, come pure in Tunisia, l’Unione europea appoggia inequivocabilmente il processo di trasformazione che è stato avviato. C’è, però, una differenza importante tra i due paesi: nel caso della Tunisia, la situazione politica è diventata un po’ più chiara. Siamo riusciti a stabilire con il governo provvisorio un dialogo sulle esigenze del paese e sulla possibile risposta da parte dell’Unione europea.</p>
      <p sl="en">L’Alto rappresentante è stata costantemente in stretto contatto i leader internazionali per discutere delle sfide con cui è confrontata quella regione e per assicurare una risposta internazionale coordinata e, in quanto tale, forte.</p>
      <p sl="en">Innanzi tutto cercheremo di adeguare i nostri programmi attuali in modo tale da appoggiare le aspirazioni di riforma del popolo egiziano se e quando la situazione si chiarirà. In Egitto l’Unione europea sta già attuando una vasta gamma di programmi e vi spende quasi 150 milioni di euro l’anno.</p>
      <p sl="en">Da diversi anni finanziamo progetti volti a promuovere riforme democratiche, il buon governo e il rispetto dei diritti umani. Per queste finalità sono stati stanziati 40 milioni di euro nel periodo 2007-2010 e altri 50 milioni sono previsti per il periodo 2011-2013. Abbiamo inoltre reso disponibili ulteriori fondi, destinati in particolare alla società civile, attraverso lo strumento europeo per la democrazia e i diritti umani. La nuova situazione venutasi a creare in Egitto dovrebbe essere l’ambiente ideale per utilizzare questi finanziamenti al meglio e per attuare un numero molto maggiore di programmi ambiziosi rispetto al passato.</p>
      <p sl="en">In aggiunta ai programmi e ai fondi esistenti, è nostra intenzione prestare ascolto agli egiziani e sentire direttamente da loro in quali settori il loro paese ha più bisogno del nostro aiuto. Le loro richieste di democrazia, prospettive sociali ed economiche ed elezioni libere, corrette e inclusive devono essere soddisfatte. L’Unione europea è pronta a sostenere questo processo di riforma fondato sul rispetto dei diritti umani e delle libertà fondamentali.</p>
      <p sl="en">Le autorità egiziane ci hanno già contattati e sottoposto alcune richieste iniziali, tra cui quella di verificare sospetti casi di peculato. Su tale questione ci stiamo coordinando con gli Stati membri e si prevede che se ne occupi anche il Consiglio “Affari esteri”. Se e quando ci perverranno altre richieste, faremo del nostro meglio per rispondere e mettere in campo le nostre competenze in materia di democratizzazione, elezioni, diritti umani, riforme economiche e sociali, nonché in ogni altro ambito nel quale gli egiziani abbiano bisogno di aiuto.</p>
      <p sl="en">Ma lasciatemi dire chiaramente che non spetta a noi dettare i risultati o imporre soluzioni, perché il futuro è saldamente nelle mani del popolo egiziano.</p>
      <p sl="en">All’inizio ho accennato alla visita che l’Alto rappresentante e Vicepresidente sta compiendo nella regione proprio in queste ore. Poiché aveva comunicato alle controparti egiziane l’intenzione di profittare del viaggio per recarsi anche in Egitto, le autorità egiziane l’hanno invitata al Cairo. Ci andrà lunedì sera, dopo la riunione del Consiglio “Affari esteri”, e avrà così modo di ascoltare le richieste degli egiziani e di valutare quali sono le esigenze prioritarie di quel paese sulla strada verso la democrazia.</p>
    </intervention>
    <intervention id="3-462-000" speaker_id="2002" name="José Ignacio Salafranca Sánchez-Neyra" is_mep="True" mode="spoken">
      <p sl="es">a nome del gruppo PPE. – (Signora Presidente, signor Commissario, onorevoli colleghi, Mubarak è scomparso dalla scena e sembra che tutti abbiano tirato un respiro di sollievo – in primo luogo il popolo egiziano, che ha visto soddisfatte le proprie legittime aspettative di maggiore dignità e democrazia, e, in secondo luogo, la comunità internazionale, che, non senza una certa dose di cinismo, si è trasformata dall’alleato di ieri nel seccatore di oggi e, forse, nell’accusato di domani.</p>
      <p sl="es">Ma, signora Presidente, credo che non dovremmo ingannare noi stessi. L’uscita di scena di Mubarak e di Ben Alí è la condizione necessaria, ma non sufficiente per garantire il processo di transizione democratica, sul quale gravano tuttora molte incertezze. La cosa più importante da fare è consolidare la democrazia.</p>
      <p sl="es">Signora Presidente, è evidente che, per quanto le libertà democratiche e i diritti umani possano essere realizzati grazie a sedici giorni di protesta ed energia popolare e sanciti per legge dall’oggi al domani, purtroppo non è possibile portare avanti allo stesso modo il progresso economico e sociale, come dimostrano le pesanti perdite economiche che sia l’Egitto sia la Tunisia stanno subendo in questi giorni.</p>
      <p sl="es">Tornando alle parole del Commissario, vorrei rilevare che, dopo le esitazioni iniziali e dopo qualche problema di immagine dell’Unione europea, sembra che le cose siano di nuovo sotto controllo. L’Alto rappresentante Ashton è nella regione e le proposte del Commissario Füle sono decisamente ragionevoli.</p>
      <p sl="es">Primo, appoggiare con forza e convinzione il processo di transizione democratica e le riforme politiche in quei paesi. Secondo, operare una revisione critica della politica europea di vicinato in modo tale da rafforzare la clausola sulla democrazia.</p>
      <p sl="es">Oggi, nella riunione dell’Ufficio di presidenza ampliato, il ministro degli Esteri polacco, prossimo Presidente in carica del Consiglio, ha illustrato la sua iniziativa volta a creare una fondazione polacca per la democrazia e i diritti umani. Si potrebbe allargare tale iniziativa all’intera Unione europea.</p>
      <p sl="es">Signora Presidente, nella sua politica euro-mediterranea l’Unione ha mobilitato grandi quantità di risorse ottenendo però scarsi risultati, e durante questo conflitto la sua immagine ha sofferto molto, persino di più di quella di altri soggetti internazionali. Ma la capacità di attrazione dell’Unione rimane intatta.</p>
      <p sl="es">Vorrei dire, signora Presidente, che questa è una buona occasione per l’Unione europea di dimostrare, una volta per tutte, che è consapevole del fatto che oggi la storia si coniuga al presente e che in momenti di valenza storica come questi dobbiamo agire nella nostra veste di attore internazionale e svolgere le funzioni richieste. In caso contrario, signora Presidente, dovremo rassegnarci a non avere più sulla scena internazionale il ruolo che vogliamo conservare e ci dovremo limitare, com’è successo finora, a pagare il conto dei grandi problemi globali.</p>
    </intervention>
    <intervention id="3-463-000" speaker_id="33990" name="Adrian Severin" is_mep="True" mode="spoken">
      <p sl="en">a nome del gruppo S&amp;D. – Signora Presidente, per anni i soggetti attivi sullo scenario euro-atlantico hanno pensato che l’Islam non possa produrre comportamenti e istituzioni democratici, e hanno quindi optato o per il sostegno a regimi autoritari o per il trasferimento automatico nei paesi arabi del modello occidentale di democrazia. Non solo queste strategie sono fallite entrambe, ma sono anche la causa del diffondersi del fondamentalismo islamico e della disaffezione da parte degli ambienti laici della società civile.</p>
      <p sl="en">Gli accadimenti in Egitto dimostrano che l’Islam non necessariamente è fondamentalista, anzi, può essere anche democratico, se accettiamo l’idea che la democrazia può avere una geometria variabile e se la lasciamo sbocciare spontaneamente dal suo terreno naturale. Al contempo, dobbiamo ammettere che le rivolte popolari sono state, da un lato, il risultato dell’evoluzione delle élite egiziane nella società cibernetica o di Internet e, dall’altro, la conseguenza dei problemi di sopravvivenza scatenati dalla crisi economica globale. Se l’Unione europea non affronta immediatamente e coerentemente questi problemi, che devono essere risolti, la rivoluzione potrebbe trasformarsi in anarchia e, poi, in una nuova dittatura.</p>
      <p sl="en">Infine, dobbiamo non soltanto plaudere al fatto che, durante la recente rivolta in Egitto, non sono state bruciate bandiere di Israele, ma dobbiamo anche rilevare che la mancanza di una soluzione lungamente attesa del conflitto israelo-palestinese è all’origine del senso di fallimento che agita la società araba e ha alimentato le sue nevrosi. L’Unione europea dovrebbe dunque prendere immediatamente l’iniziativa e fare del processo di trasformazione in Egitto – che al momento è una mera speranza – un’occasione concreta per realizzare la democrazia nel paese e la pace nella regione.</p>
      <p sl="en">In tale contesto, i viaggi della Vicepresidente e Alto rappresentante nella regione e la sua disponibilità ad adeguare e rafforzare i necessari strumenti europei per far fronte alle sfide sono una buona notizia. La sua azione merita il sostegno di noi tutti.</p>
    </intervention>
    <intervention id="3-464-000" speaker_id="97058" name="Guy Verhofstadt" is_mep="True" mode="spoken">
      <p sl="en">a nome del gruppo ALDE. – Signora Presidente, due settimane fa l’onorevole Cohn-Bendit e io abbiamo criticato aspramente l’Alto rappresentante Ashton, e ora noto che l’onorevole Severin ha cambiato leggermente i toni e usa termini più decisi. Questo intervento era assolutamente necessario due settimane fa, perché l’Unione europea aveva assunto una posizione incerta.</p>
      <p sl="en">È palese che la situazione in Egitto necessita di tre cose: prima di tutto, la Commissione deve presentare un piano credibile e globale per la Tunisia e l’Egitto su come sostenere la società civile, cosa fare per combattere la corruzione, come contribuire alla creazione di istituzioni democratiche, come creare un sistema giudiziario indipendente e come appoggiare la costruzione e lo sviluppo dell’economia. Per fare tutto ciò, signor Commissario, ci vorranno miliardi, non milioni. Penso che dovrete proporre un piano globale quanto più velocemente possibile.</p>
      <p sl="en">In secondo luogo, ieri il nostro gruppo ha avuto una videoconferenza con il dottor Ayman Nour, uno dei principali leader dell’opposizione in Egitto, ed è emerso che ci sono parecchie preoccupazioni. Vi posso dire che, al momento, i partiti democratici laici non sono coinvolti nella discussione in corso nel paese sulle modifiche da apportare alla costituzione, e questa è una cosa da non tacere. Inoltre, non è pensabile che due mesi possano bastare per affrontare questa situazione e organizzare elezioni, perché in tal modo non sarebbe garantita la partecipazione di partiti politici normali. Poi c’è da risolvere la questione della scelta tra un sistema di rappresentanza proporzionale e uno di rappresentanza individuale.</p>
      <p sl="en">Ho inviato all’Alto rappresentante Ashton un messaggio per chiederle di sollevare, nei suoi incontri di lunedì, queste tre questioni, che sono fondamentali per creare in Egitto nel prossimo futuro una società realmente democratica. Penso che il Parlamento debba appoggiare l’Alto rappresentante su tali richieste e mi auguro che, nei suoi contatti in Egitto, lei abbia menzionato questi tre elementi, queste tre preoccupazioni.</p>
      <p sl="en">In terzo luogo, signor Commissario, non è finita qui, perché anche in Bahrein, Yemen, Algeria, Iran, Libia, Marocco e Kuwait la situazione è in movimento. Un’altra cosa di cui abbiamo bisogno adesso è un messaggio forte e deciso dell’Alto rappresentante sugli avvenimenti in quella regione, senza attendere che prima succeda qualcosa. In proposito c’è bisogno anche di una comunicazione chiara da parte della Commissione, principalmente dell’Alto rappresentante Ashton, sugli sviluppi nell’area, per esprimere il nostro sostegno alle masse popolari di quei paesi.</p>
    </intervention>
    <intervention id="3-465-000" speaker_id="1934" name="Daniel Cohn-Bendit" is_mep="True" mode="spoken">
      <p sl="fr">a nome del gruppo Verts/ALE. – Signora Presidente, signor Commissario, credo che effettivamente abbiamo di fronte a noi numerose questioni. La prima di esse – che non potrà essere risolta in due settimane – è che la Commissione si sta interrogando sul senso di una Realpolitik in un contesto che è esistito per anni nel bacino mediterraneo e, forse, anche altrove. In altri termini, che tipo di rapporti l’Unione europea può e deve avere con quelle dittature e quale forma tali rapporti dovrebbero assumere? Perché le circostanze sono decisamente straordinarie. Oggi tutti sostengono che Mubarak era un dittatore, ma nessuno lo ha detto qui in Parlamento un mese fa: un mese fa Mubarak non era un dittatore. Quindi, se volete congelare patrimoni, non limitatevi a quelli degli amici di Mubarak, ma congelate anche i beni di Mubarak e della sua famiglia, come già nel caso di Ben Ali, quando non avete congelato solamente i beni del suo entourage.</p>
      <p sl="fr">La seconda questione è che oggi in Egitto e Tunisia stiamo assistendo, io credo, a uno tsunami della democrazia. Cosa abbiamo fatto quando uno tsunami ha causato tantissime vittime? Abbiamo messo a disposizione fondi straordinari per aiutare le persone colpite. Allo stesso modo, anche adesso dobbiamo mettere a disposizione fondi straordinari per aiutare i popoli tunisino ed egiziano, perché le cause delle rivolte sono in primo luogo la fame e la povertà, e se la povertà non viene ridotta durante la fase di transizione alla democrazia c’è il rischio che alcuni dei manifestanti si arruolino, per esempio, tra le fila dei fondamentalisti e dei sostenitori della linea dura. Non c’è tempo da perdere.</p>
      <p sl="fr">Penso dunque che la Commissione debba fare alla Tunisia e all’Egitto un’offerta sostanziosa e debba dire che la democrazia è una buona cosa perché porta con sé anche finanziamenti. Contemporaneamente, però, non credo che, per come stanno le cose oggi, una visita dell’Alto rappresentante Ashton sia sufficiente. C’è bisogno di un inviato speciale perché dobbiamo proseguire il dialogo con le commissioni. Ad esempio, delle commissioni che in Tunisia e in Egitto stanno riscrivendo la costituzione non fanno parte né rappresentanti dei partiti di opposizione né donne, bensì soltanto uomini, sebbene alle dimostrazioni abbiano partecipato anche donne. Dobbiamo perciò appoggiare questo processo e credo che la Commissione dovrebbe comportarsi come ha già fatto in passato nei confronti dell’Oriente, offrendo il proprio aiuto su tutti gli aspetti costituzionali necessari – in altre parole, deve essere presente a livello politico, giuridico ed economico.</p>
      <p sl="fr">Un ultimo punto. Sempre a proposito di quella regione, sapete che sono in corso discussioni sul potenziamento tecnico degli accordi di associazione con Israele. Non penso che questa sia la soluzione giusta, non penso che questo sia il segnale giusto da lanciare. Israele va protetto, ma è necessario rivedere la politica praticata da tutti in quell’area, compresa la politica del governo israeliano. Ciò non significa mettere in dubbio Israele, bensì la politica del suo governo. Regalare oggi a Israele il potenziamento tecnico dell’accordo di associazione vorrebbe dire lanciare un segnale sbagliato all’intera regione.</p>
      <a text="(Applausi)"/>
    </intervention>
    <intervention id="3-467-000" speaker_id="4521" name="Charles Tannock" is_mep="True" mode="spoken">
      <p sl="en">a nome del gruppo ECR. – Signor Presidente, nei primi trent’anni di esistenza di Israele, l’Egitto è stato il suo nemico implacabile. Negli ultimi trent’anni, i due paesi sono stati, fortunatamente, in pace l’uno con l’altro.</p>
      <p sl="en">Non si potrà mai sottolineare abbastanza l’importanza degli accordi di Camp David per la sicurezza di Israele. Gli israeliani temono che il gruppo radicale Fratellanza musulmana possa realmente colmare il vuoto creatosi con la rivoluzione egiziana. È già abbastanza grave che Israele debba affrontare la minaccia terroristica di Hezbollah lungo il confine libanese, i fanatici di Hamas che lanciano razzi da Gaza e la minaccia per la sua stessa esistenza che viene da un Iran in possesso di armi nucleari; se, poi, in Egitto dovessero andare al potere gli islamici, si arriverebbe quasi certamente alla revoca del trattato di pace israelo-egiziano e all’apertura a Hamas del confine di Rafah.</p>
      <p sl="en">L’Unione europea dovrebbe condizionare i propri aiuti al rispetto del trattato di pace e non tollerare il sostegno a qualsiasi avvenimento politico in Egitto che possa minacciare la sicurezza del nostro alleato strategico. Per noi è estremamente importante appoggiare un Egitto democratico, e le sfide economiche sono enormi. Sono del tutto favorevole all’idea di stanziare aiuti a titolo di prestiti della Banca europea per gli investimenti e della Banca europea per la ricostruzione e lo sviluppo, come suggerito ieri dall’Alto rappresentante nel Financial Times . I nostri partiti e gruppi politici europei devono inoltre contribuire all’istituzione in Egitto di partiti fratelli democratici, pluralisti e laici che partecipino liberamente alle elezioni che si terranno tra sei mesi, quando i militari – si spera – avranno lasciato il potere.</p>
      <a text="(L’oratore accetta di rispondere a un’interrogazione presentata con la procedura del cartellino blu ai sensi dell’articolo 149, paragrafo 8)"/>
    </intervention>
    <intervention id="3-468-000" speaker_id="96661" name="Krisztina Morvai" is_mep="True" mode="spoken">
      <p sl="hu">Signor Presidente, non posso fare a meno di chiedere al collega quanto ritiene sia equilibrato il quadro che ci ha fatto di Israele e della situazione in Medio Oriente, considerato che non ha detto una parola sulle pesanti violazioni dei diritti umani commesse dallo Stato di Israele, compresi il disgraziato attacco contro Gaza, il cosiddetto muro di sicurezza – che con la sicurezza non ha nulla a che fare – e tutte le violazioni dei diritti umani che sono state condannate dalle Nazioni Unite e da molti gruppi e organizzazioni per i diritti umani.</p>
    </intervention>
    <intervention id="3-469-000" speaker_id="4521" name="Charles Tannock" is_mep="True" mode="spoken">
      <p sl="en">Signor Presidente, questa discussione riguarda il modo in cui abbiamo aiutato l’Egitto. Ovviamente sottolineo la necessità di aiutare anche il nostro alleato strategico, cioè Israele.</p>
      <p sl="en">Non c’è bisogno che ora vi ricordi che Israele è nostro alleato, che condivide i nostri valori democratici comuni, che il muro di sicurezza ha effettivamente ridotto di oltre il 90 per cento gli attentati terroristici e gli attacchi suicidi, o che in Israele ci sono una stampa libera e libere elezioni, a differenza di tutti i paesi vicini.</p>
      <p sl="en">Di questo parleremo un’altra volta. Adesso dico soltanto che il trattato di pace con Israele è d’importanza vitale per la stabilità e la sicurezza della regione. Inoltre, non dovete ovviamente dimenticare che l’Unione europea è un soggetto molto rilevante all’interno del quartetto.</p>
    </intervention>
    <intervention id="3-470-000" speaker_id="28407" name="Willy Meyer" is_mep="True" mode="spoken">
      <p sl="es">a nome del gruppo GUE/NGL. – Signor Presidente, Commissario Füle, l’Unione europea ha un problema molto serio con la sua politica di vicinato, che deve essere corretta. Siamo passati dalla necessaria tutela che abbiamo concesso ai regimi di Mubarak e Ben Ali – un approccio collaborativo che, come ho detto, era necessario – a una situazione in cui condanniamo quelle dittature e cerchiamo di ottenere un certo grado di controllo sul processo rivoluzionario di cambiamento democratico messo in atto da alcune aree della società civile.</p>
      <p sl="es">Le rivoluzioni in Tunisia ed Egitto hanno qualcosa in comune: i manifestanti sono molto giovani, il ruolo delle organizzazioni politiche è stato trascurabile – a differenza di quello dei sindacati – ed entrambe le rivoluzioni mirano a uno Stato assistenziale democratico, che escluda completamente l’aspetto religioso – cosa di cui dobbiamo rallegrarci.</p>
      <p sl="es">Ma la nostra politica di vicinato è stata scarsamente credibile. Non si può svolgere il necessario ruolo di collaborazione con due dittature un giorno e il giorno dopo criticarle aspramente e cercare di mettere sotto la propria tutela le riforme costituzionali egiziane, che determineranno la forma futura dello Stato.</p>
      <p sl="es">Commissario Füle, non si capisce perché l’articolo 2 degli accordi di associazione non sia mai stato attuato. La clausola 2 non è mai stata applicata, né in Egitto né in Tunisia, Marocco o Israele. Mai. Pur essendo un elemento decisivo degli accordi di associazione, non è mai stata applicata. Le sue disposizioni sono molto chiare: tutti i paesi che firmano accordi di associazione con l’Unione europea devono rispettare il diritto internazionale e i diritti umani. Questa clausola chiave non è mai stata tradotta in pratica, non è mai stata attivata. Pertanto, non condividiamo l’idea che nell’area mediterranea il libero commercio debba avere la precedenza sui diritti umani.</p>
      <p sl="es">Questa è la cosa da cambiare, Commissario Füle.</p>
    </intervention>
    <intervention id="3-471-000" speaker_id="96994" name="Fiorello Provera" is_mep="True" mode="spoken">
      <p sl="it">a nome del gruppo EFD . – Signor Presidente, onorevoli colleghi, la caduta di Mubarak apre la strada non solo alla democrazia, ma anche a straordinarie opportunità di riscatto per il popolo egiziano. La riforma delle istituzioni democratiche consentirà, tra l'altro, un maggiore sviluppo dell'economia e la possibilità di diffondere il benessere a tutti gli strati sociali, anche ai più deboli.</p>
      <p sl="it">Senza la democrazia, lo sviluppo economico servirà soltanto ad arricchire poche famiglie, come è sempre stato in questi paesi senza nessuna giustizia sociale. La politica europea dovrà quindi accompagnare l'Egitto verso le riforme e aiutare il popolo egiziano a scegliere da solo il proprio futuro.</p>
      <p sl="it">D'altra parte, dovremo essere chiari con il futuro governo del Cairo e sottolineare che una nuova e più generosa politica di partnership sarà condizionata alla sicurezza della regione e alla pace con Israele.</p>
    </intervention>
    <intervention id="3-472-000" speaker_id="28255" name="Andreas Mölzer" is_mep="True" mode="spoken">
      <p sl="de">Signor Presidente, signor Commissario, è perfettamente naturale che eventi rivoluzionari siano accompagnati da forti emozioni. Ma noi europei, non direttamente coinvolti in queste vicende, dovremmo evitare di farci prendere dall’emozione e guardare invece alla realtà. Se adesso la nostra reazione generale all’affermazione della democrazia in Egitto e persino in Tunisia è di esultanza, vuol dire che ignoriamo la realtà. E la realtà è che in Egitto c’è un regime militare che sarà, si spera, soltanto provvisorio, mentre in Tunisia c’è un regime incapace di impedire a migliaia o decine di migliaia di persone di emigrare illegalmente.</p>
      <p sl="de">Gli europei devono ovviamente essere amici dei popoli e alleati della libertà. Ma, pensando al futuro, dobbiamo anche agire di conseguenza nei confronti dei regimi e delle dittature che sono ancora saldamente al potere in altri paesi arabi. Credo che lo potremo fare soltanto se non ci illuderemo e aiuteremo quei popoli a costruire ciò di cui la democrazia ha bisogno: lo stato di diritto, l’economia di libero mercato e le strutture necessarie affinché la democrazia sia quanto meno concepibile.</p>
      <a text="(L’oratore accetta di rispondere a un’interrogazione presentata con la procedura del cartellino blu ai sensi dell’articolo 149, paragrafo 8)"/>
    </intervention>
    <intervention id="3-473-000" speaker_id="1934" name="Daniel Cohn-Bendit" is_mep="True" mode="spoken">
      <p sl="de">Signor Presidente, onorevole Mölzer, ritiene di buon gusto che l’Unione europea stia trattando con il colonnello Gheddafi sul rimpatrio dei rifugiati dopo che oggi 40 persone sono rimaste ferite in Libia durante manifestazioni? Pensa che sia meglio costringere, insieme con il dittatore, quelle persone a ritornare in Libia? Pensa che questo sia di buon gusto?</p>
    </intervention>
    <intervention id="3-474-000" speaker_id="28255" name="Andreas Mölzer" is_mep="True" mode="spoken">
      <p sl="de">Signor Presidente, onorevole Cohn-Bendit, come avrà udito, io ho detto che l’Unione deve prendere posizione sui dittatori che tuttora detengono il potere e sono partner accettati dell’Unione europea, e che dovremmo farlo prima che in quei paesi intervengano cambiamenti rivoluzionari per quanto attiene ai diritti umani, alla democratizzazione e allo stato di diritto. Ma in quei paesi la democratizzazione non è in realtà motivo di asilo, e se adesso la democrazia si diffonderà, dovrà anche essere possibile che la gente possa restare lì dove si trova.</p>
    </intervention>
    <intervention id="3-475-000" speaker_id="1263" name="Elmar Brok" is_mep="True" mode="spoken">
      <p sl="de">Signor Presidente, signor Commissario, signor Presidente in carica del Consiglio, c’è una cosa che dobbiamo ammettere, una cosa che non abbiamo ancora imparato, cioè che spesso dobbiamo collaborare con regimi non democratici perché molti paesi del mondo sono governati da dittatori; allo stesso tempo, però, non dobbiamo dimenticarci di collaborare con la società civile. Ciò è necessario sia per sostenere i diritti umani sia per sviluppare la democrazia.</p>
      <p sl="de">La mia seconda considerazione è che dobbiamo riconoscere che la stabilità non è l’unico fattore decisivo. Ci potrà essere vera stabilità solamente se sosterremo la libertà. Se adesso non cogliessimo questa occasione di aiutare i coraggiosi cittadini di quei paesi, correremmo il rischio di finire in un vuoto e di essere incapaci di apportare cambiamenti – il vento del cambiamento -, a differenza di quanto abbiamo fatto nel 1989 nell’Europa centrale e orientale. Ci ritroveremmo, invece, in una situazione simile a quella dell’Iran del 1979.</p>
      <p sl="de">Dare aiuto adesso significa anche creare stabilità e sicurezza per noi – libertà e stabilità vanno di pari passo. Sono perciò molto lieto che ora, dopo le difficoltà insorte nella fase iniziale del nostro nuovo servizio, il servizio europeo per l’azione esterna e la Commissione stiano chiaramente compiendo progressi e avanzino proposte ragionevoli. In proposito, è importante non solo migliorare e rafforzare i nostri aiuti sotto il profilo strutturale, ma anche offrirci di aiutare quei paesi – e spetta ai loro cittadini decidere se accettare o meno le nostre offerte – a costruire strutture democratiche, per metterli in grado di partecipare a una competizione democratica e far sì che alle elezioni vincano i democratici, non quelle persone che, a ben guardare, sono forse organizzate da un regime militare o dalla Fratellanza musulmana. A tale riguardo, dobbiamo dimostrare più coraggio e, forse, anche strutturare i nostri programmi in maniera un po’ più intelligente che in passato.</p>
      <p sl="de">Spero che abbiamo imboccato la strada giusta. Se riusciremo in questo intento, ci eviteremo molti degli errori che abbiamo commesso in passato. Ora dobbiamo cogliere questa opportunità per noi stessi.</p>
    </intervention>
    <intervention id="3-476-000" speaker_id="25718" name="Saïd El Khadraoui" is_mep="True" mode="spoken">
      <p sl="nl">Signor Presidente, Mubarak se ne sarà pure andato, ma questo non può che essere un primo passo, cui dovranno seguirne molti altri. Inoltre, l’esercito, che adesso ha in mano le redini del potere, deve trovare un modo credibile per guidare il processo di transizione che è già cominciato. Cioè, deve abolire la legge marziale e coinvolgere tutte le forze democratiche nelle misure che vengono adottate. Il primo test importante in tal senso sarà la stesura di una nuova costituzione.</p>
      <p sl="nl">Per parte sua, l’Unione europea dovrebbe utilizzare tutti gli strumenti possibili, diretti e indiretti, per guidare questo processo. Tra le altre cose, sarà necessario aiutare i partiti democratici e la società civile a crescere, oltre che congelare i beni di chi ha abusato di fondi statali. Ovviamente – ma questo sarà un compito più difficile e più impegnativo – dobbiamo approvare un pacchetto di misure economiche di sostegno, perché la transizione potrà essere considerata un successo soltanto se ci sarà una ripresa dell’economia.</p>
      <p sl="nl">Infine, abbiano notato effettivamente che le clausole sulla democrazia che sono in vigore ma non vengono applicate si sono rivelate inefficaci e dovranno quindi essere sottoposte a una valutazione.</p>
    </intervention>
    <intervention id="3-477-000" speaker_id="28242" name="Alexander Graf Lambsdorff" is_mep="True" mode="spoken">
      <p sl="de">Signor Presidente, onorevoli colleghi, raramente si può prevedere come si svilupperà una rivoluzione. È stato così nel caso delle rivoluzioni francese e americana e anche della grande rivoluzione in Europa nel 1989-91. Per noi è importante far chiarezza su un punto: questa è e rimane la rivoluzione egiziana. Non è una rivoluzione europea, che potremmo anche controllare, e l’Alto rappresentante Ashton sta facendo la cosa giusta, cioè è andata lì per ascoltare, non per imporre un corso degli eventi gradito all’Europa.</p>
      <p sl="de">Una cosa, però, è decisiva: non basta che in Egitto in agosto si tengano elezioni, è necessario anche che gli egiziani possano avere vere elezioni. È positivo che la Fratellanza musulmana partecipi al processo di revisione costituzionale, abbia fondato un partito e si candidi alle elezioni, ma anche i poteri laici devono poter partecipare alle elezioni allo stesso modo, affinché questa rivoluzione per la libertà porti a vere elezioni per gli egiziani.</p>
      <p sl="de">Vorrei intervenire brevemente sull’adeguamento degli strumenti. Questa è un’espressione gergale di cui quasi nessuno più comprende il significato. Cosa vuol dire? In primo luogo significa dare più soldi per mettere la Banca europea per gli investimenti in condizione di fare qualcosa. Ma cos’altro? Abbiamo bisogno di una fondazione europea per la democrazia che ci consenta, in futuro, di lavorare in modo più efficiente, rapido e democratico con le società civili di quei paesi.</p>
    </intervention>
    <intervention id="3-478-000" speaker_id="28341" name="Mirosław Piotrowski" is_mep="True" mode="spoken">
      <p sl="pl">Signor Presidente, ancora una volta il Parlamento discute della situazione in Egitto, che è dinamica e va monitorata. Nel frattempo, il Presidente egiziano ha dato le dimissioni, ma questo non ha alleviato i timori di una destabilizzazione del paese e dell’intera regione. Permane il rischio che elementi estremisti possano impadronirsi del potere. In passato ho proposto che il Parlamento e la Commissione mandino in Egitto una speciale missione di osservatori, e ora dovremmo conferire a questa delegazione il potere di prendere decisioni. Si tratta non solo di sostenere libere elezioni, ma anche di mettere a disposizione un pacchetto di aiuti d’emergenza, soprattutto ove si consideri che gli egiziani stessi chiedono aiuti finanziari per il loro paese. Un peggioramento della crisi attuale potrebbe alimentare nuovi disordini e un clima antidemocratico. Affinché le misure adottate siano efficaci, occorre avviare consultazioni con la diplomazia degli Stati Uniti, attivamente impegnata nella politica di quella regione.</p>
    </intervention>
    <intervention id="3-479-000" speaker_id="4507" name="Bastiaan Belder" is_mep="True" mode="spoken">
      <p sl="nl">Signor Presidente, una stridente mancanza di libertà politica associata a una gravissima situazione socio-economica sono all’origine di settimane di dimostrazioni di massa e delle successive dimissioni del Presidente Mubarak.</p>
      <p sl="nl">Nelle strade del Cairo circolava il detto che c’era un solo cittadino egiziano che ancora rispettava veramente il coprifuoco: Hosni Mubarak. Ma le battute salaci da sole non bastano per migliorare le condizioni medie di vita del popolo egiziano. Questo sarà sicuramente uno dei primi compiti che i successori di Mubarak dovranno affrontare per evitare il rischio di una nuova ondata di proteste. Nel contempo, stiamo ancora aspettando che prenda il via il processo di democratizzazione interno. Garantire uno svolgimento pacifico di tale processo sarà di grande importanza non solo per la società civile egiziana in quanto tale ma anche per la regione nel suo complesso.</p>
      <p sl="nl">Sono favorevole a qualsiasi forma di aiuto l’Unione europea possa dare a questo doppio processo di transizione, anche pensando alla vulnerabile posizione dei copti e alla continuità dei rapporti israelo-egiziani.</p>
    </intervention>
    <intervention id="3-480-000" speaker_id="96904" name="Barry Madlener" is_mep="True" mode="spoken">
      <p sl="nl">Signor Presidente, ora che la situazione in Egitto si è un po’ stabilizzata, è il momento di aprire gli occhi su quanto sta realmente accadendo nell’Africa settentrionale.</p>
      <p sl="nl">Molti dei dimostranti vogliono non la democrazia bensì la sharia . “Allah akbar” è stato uno slogan che è riecheggiato spesso durante le proteste. Ci sono state violenze contro giornalisti, un corrispondente olandese è stato minacciato di morte e la cosa più triste è che la splendida giornalista americana Lara Logan è stata violentata dalla plebaglia.</p>
      <p sl="nl">Per gli ayatollah che appoggiano il dittatore Ahmadinejad e Al-Qaeda queste devono essere giornate campali. Ora la Fratellanza musulmana può continuare la sua guerra santa contro Israele e l’Occidente.</p>
      <p sl="nl">Invito i colleghi a non essere ingenui. Gli egiziani sono di fronte a una scelta importante: andrà al potere la Fratellanza musulmana o l’Egitto avrà un governo laico? Con la sharia i cristiani copti, i musulmani rei di apostasia, le donne e gli omosessuali non avranno un futuro sereno in Egitto. Se gli islamici della Fratellanza musulmana riusciranno a imporsi, Israele subirà nuove violenze.</p>
      <p sl="nl">L’unica posizione corretta che possiamo adottare oggi è quella di dire: egiziani, scegliete la libertà, non la sharia ! L’Islam non va d’accordo con la democrazia. La nuova costituzione egiziana non deve diventare una sharia . Agli imam non deve essere permesso di controllare la politica. Il Partito olandese della libertà ha il coraggio di dire queste cose a voce alta e forte. Il Parlamento e la Commissione europea dimostreranno oggi di avere anche loro il coraggio di farlo? Questa è la domanda alla quale oggi dobbiamo dare una risposta.</p>
    </intervention>
    <intervention id="3-481-000" speaker_id="28474" name="Ioannis Kasoulides" is_mep="True" mode="spoken">
      <p sl="en">Signor Presidente, l’uscita di scena di Hosni Mubarak è il segnale della transizione verso una democrazia pluralista che risponde alle aspirazioni del popolo egiziano.</p>
      <p sl="en">Le forze armate egiziane hanno adesso la responsabilità di traghettare il loro paese, entro breve tempo, a una vera democrazia, a uno stato di diritto con un potere giudiziario indipendente, al buon governo e al chiarimento delle responsabilità nei casi di sospetta corruzione. I militari devono guardarsi bene dal deludere i giovani, che sono stati in prima fila nelle dimostrazioni e i cui rappresentanti vanno sollecitati a dare il loro contributo alla costruzione della democrazia durante la fase di transizione.</p>
      <p sl="en">Il messaggio che viene dall’Egitto si rivolge all’intero mondo arabo. I paesi arabi sono nostri partner, non è nostra intenzione trattarli con superiorità né imporre alcunché dall’esterno. Ma il messaggio per loro, così come arriva dall’Egitto e dalla Tunisia, è il seguente: Dovete riformare e dovete farlo adesso. Dovete democratizzare, governare bene, lottare contro la corruzione, altrimenti dovrete affrontare la rabbia del popolo.</p>
      <p sl="en">Questo messaggio, però, è indirizzato non soltanto al mondo arabo: ieri è stato trasmesso anche a Diyarbakir, in Turchia, e a Teheran e in altre città iraniane. Il popolo ce la può fare!</p>
    </intervention>
    <intervention id="3-482-000" speaker_id="2073" name="Richard Howitt" is_mep="True" mode="spoken">
      <p sl="en">Signor Presidente, mi fa piacere che l’Alto rappresentante sia il primo diplomatico internazionale, e anche quello di più alto livello, a visitare l’Egitto, e che dopo questa discussione ella potrà contare sul sostegno del Parlamento per quanto riguarda le richieste di rilascio immediato dei prigionieri politici, messa in stato d’accusa dei responsabili della repressione violenta delle proteste pacifiche e congelamento dei beni, nonché di altre misure contro gli autori delle violazioni dei diritti umani avvenute in passato.</p>
      <p sl="en">Signor Commissario, questa è stata la rivoluzione dei media sociali, organizzata in un Internet café e con Wael Ghonim di Google tra i suoi eroi. Ma le imprese come Vodafone devono imparare la lezione dell’interruzione dei loro servizi. Dovremmo invitarle a unirsi all’iniziativa per la rete globale, insieme con le organizzazioni dei diritti umani, perché così potrebbero dimostrare che difendono il principio della libertà di espressione laddove esso è minacciato.</p>
      <p sl="en">Infine, il Parlamento europeo aveva timore di discutere della Tunisia; abbiamo parlato della Tunisia proprio mentre gli egiziani scendevano in strada per manifestare, e oggi parliamo dell’Egitto quando, forse, dovremmo interrogarci sul modo migliore per appoggiare la transizione democratica in corso in Yemen, Siria, Libia e in altri paesi del mondo arabo, prima che la gente debba morire nelle strade delle loro capitali, svergognando in tal modo l’Europa e tutto il mondo.</p>
    </intervention>
    <intervention id="3-483-000" speaker_id="4335" name="Marielle De Sarnez" is_mep="True" mode="spoken">
      <p sl="fr">Signor Presidente, non credo che la storia ci perdonerà se non ci dimostreremo all’altezza di quanto è appena successo e sta tuttora avvenendo. Penso quindi che per l’Unione europea sia molto importante riuscire a trarre rapidamente le conclusioni dalla sua relativa invisibilità – per usare un eufemismo – nel corso dei recenti avvenimenti.</p>
      <p sl="fr">Ecco perché ritengo che non dobbiamo lesinare gli sforzi ma offrire un sostegno pieno e incondizionato al processo di transizione alla democrazia, sia in Tunisia che in Egitto, che dobbiamo stare dalla parte della gente e dobbiamo anche dirglielo, e che dobbiamo fare tutto quanto in nostro potere affinché lo stato di diritto possa affermarsi, possa uscire più forte da queste rivoluzioni e da questi cambiamenti, in particolare in Egitto. Credo che già il solo stato di diritto rappresenterà un elemento di stabilità e servirà a rendere più stabile l’intera regione. In altri termini, è un fattore estremamente importante. Dobbiamo organizzare una conferenza dei donatori, ma più di tutto non dobbiamo avere paura. Queste rivoluzioni sono eventi secolari per i tunisini e gli egiziani, che non vogliono altro che democrazia e sviluppo – due fattori intrinsecamente legati l’uno all’altro. Dovremmo però rivedere la nostra politica di vicinato ed esaminare la questione dei rapporti fra Stati, oltre che le relazioni tra opinioni pubbliche diverse – e questo è esattamente il ruolo del Parlamento europeo.</p>
    </intervention>
    <intervention id="3-484-000" speaker_id="28481" name="Sajjad Karim" is_mep="True" mode="spoken">
      <p sl="en">Signor Presidente, la discussione di oggi è molto diversa da quella che si è svolta in quest’Aula solo pochi giorni fa. È vitale che il popolo egiziano sappia che siamo al suo fianco. Valuto positivamente la visita che il nostro Alto rappresentante sta compiendo in quella parte del mondo.</p>
      <p sl="en">Adesso gli egiziani confidano nell’esercito per i prossimi sviluppi e l’indizione di elezioni libere e corrette, per creare quel tipo di società per la quale hanno pagato con la vita e con il sangue. Spetta ora alla comunità internazionale garantire che gli egiziani ricevano il nostro aiuto alla costruzione delle loro istituzioni e i partiti politici possano farsi avanti e partecipare alle elezioni. Spero che in tale contesto l’Unione europea faccia la sua parte.</p>
      <p sl="en">Infine, signor Commissario, l’appropriazione di fondi pubblici da parte dei leader dei paesi in via di sviluppo è un fenomeno che conosciamo fin troppo bene. È ora che l’Europa dica chiaramente che non vogliamo più essere usati da quelle persone come uno strumento per collocare i loro fondi.</p>
    </intervention>
    <intervention id="3-485-000" speaker_id="97228" name="Pino Arlacchi" is_mep="True" mode="spoken">
      <p sl="en">Signor Presidente, si è detto del tragico esito della transizione egiziana alla democrazia, e si è detto anche che era inevitabile che i fondamentalisti islamici prendessero il potere democraticamente, eccetera.</p>
      <p sl="en">Ma non vi sembra che questa valutazione sia catastrofica e sbagliata? Perché non consideriamo il fatto che le cause del fondamentalismo islamico e del terrorismo nel Medio Oriente sono strettamente collegate ai governi tirannici e che ora ai regimi democratici si offre l’occasione di combattere sia l’uno che l’altro?</p>
    </intervention>
    <intervention id="3-486-000" speaker_id="96904" name="Barry Madlener" is_mep="True" mode="spoken">
      <p sl="nl">Signor Presidente, ho descritto quello che è uno dei pericoli reali che minacciano l’Egitto, cioè il rischio che diventi vittima del gruppo islamico Fratellanza musulmana. Voglio anche invitare i colleghi e la Commissione a confrontarsi con questo pericolo e inviare un segnale importante agli egiziani, cioè che si possono scordare di ricevere aiuti da parte nostra se sceglieranno la Fratellanza musulmana e la sharia . Questo è, secondo me, un segnale molto importante da mandare oggi, e mi auguro di avere in ciò il vostro appoggio.</p>
    </intervention>
    <intervention id="3-487-000" speaker_id="96838" name="Cristian Dan Preda" is_mep="True" mode="spoken">
      <p sl="ro">Signor Presidente, 18 giorni di disordini, le dimissioni di Mubarak e la presa del potere da parte del Consiglio militare supremo hanno sostanzialmente spianato la strada alla transizione. Speriamo che sia una transizione alla democrazia. La situazione è indubbiamente ancora in evoluzione, secondo i ritmi tipici delle rivoluzioni. Come sapete, di recente la costituzione è stata sospesa e il parlamento è stato sciolto, mentre la commissione istituita con il compito di rivedere la costituzione propone di modificarla entro dieci giorni e di tenere le elezioni legislative e presidenziali tra sei mesi.</p>
      <p sl="ro">Credo che l’Unione europea debba ricorrere a ogni mezzo per appoggiare qualsiasi segnale che indichi una transizione in senso democratico. Dall’altro canto, vorrei mettere in guardia da una fretta eccessiva, perché tutti questi processi di costruzione necessitano di un certo periodo. Non dimentichiamo neppure che le forze democratiche hanno urgente necessità di rinnovarsi e rafforzarsi, per evitare uno squilibrio nel panorama politico.</p>
    </intervention>
    <intervention id="3-488-000" speaker_id="96886" name="Rosario Crocetta" is_mep="True" mode="spoken">
      <p sl="it">Signor Presidente, onorevoli colleghi, l'Egitto: dalla piazza virtuale su Facebook a quella reale, con milioni di persone che chiedono una distribuzione più equa della ricchezza e maggiore giustizia e protestano contro la corruzione. Dalla transizione dei soldati e dei carri armati, occorre passare a una vera democrazia: nuova Costituzione, nuove elezioni, abolizione della pena di morte, carceri più umane, diritti sociali e libertà.</p>
      <p sl="it">Sarà difficile. In agguato vi sono coloro che, in nome di un'idea, pensano di utilizzare ogni mezzo. Noi vogliamo credere nel meraviglioso popolo egiziano che non ha però mai sperimentato la democrazia. Vogliamo una democrazia laica, con la separazione netta tra potere religioso e potere politico, una democrazia che integri le minoranze e realizzi diritti veri: sanità pubblica, sicurezza sociale, lavoro.</p>
      <p sl="it">L'Europa sostenga tale percorso, investendo risorse in grado di favorire uno sviluppo vero dell'Egitto: mai più dittature, mai più miseria, mai più povertà.</p>
    </intervention>
    <intervention id="3-489-000" speaker_id="1405" name="Edward McMillan-Scott" is_mep="True" mode="spoken">
      <p sl="en">Signor Presidente, lunedì i colleghi hanno ricevuto un mio messaggio di posta elettronica in cui descrivevo la mia esperienza durante una visita informale che ho compiuto al Cairo lo scorso fine settimana. Per me è stato un privilegio essere lì in qualità di Vicepresidente per la democrazia e i diritti umani.</p>
      <p sl="en">L’onorevole Kasoulides ha accennato al ruolo dei giovani nella recente rivoluzione in Egitto. Ha assolutamente ragione: i giovani hanno avuto un ruolo fondamentale. Giusto pochi momenti fa ho parlato con uno degli organizzatori e gli ho chiesto se fosse ancora ottimista. Lui mi ha risposto: “Certo che lo sono, le cose stanno andando nella giusta direzione”.</p>
      <p sl="en">Però ci sono problemi. Le date fissate per le elezioni sono sbagliate e i tempi previsti per la riforma costituzionale sono troppo brevi; c’è bisogno di molto più tempo. Stiamo parlando dell’Egitto, ma questo processo si sta allargando – proprio come nel 1989. L’Unione europea ha bisogno di procedure speciali – il Parlamento, la Commissione, il Consiglio, il servizio europeo per l’azione esterna. Approviamo anche l’acconto per la democrazia versato dall’Alto rappresentante Ashton, però dobbiamo fare di più, dobbiamo premiare le riforme.</p>
      <p sl="en">Come ho detto domenica al Cairo, e come mi auguro di poter dire di nuovo in altri luoghi: “Non sono qui né come britannico né come europeo; sono qui come egiziano onorario”. E lo sono tuttora.</p>
    </intervention>
    <intervention id="3-490-000" speaker_id="28400" name="Francisco José Millán Mon" is_mep="True" mode="spoken">
      <p sl="es">Signor Presidente, abbiamo bisogno di maggiori chiarimenti sui programmi del Consiglio militare supremo dell’Egitto.</p>
      <p sl="es">Un compito specifico è l’organizzazione di elezioni democratiche entro sei mesi, dopo una riforma costituzionale guidata da esperti. Tuttavia, ho letto che la settimana prossima ci sarà un nuovo governo che, secondo il ministero degli Esteri britannico. dovrebbe comprendere anche rappresentanti dell’opposizione.</p>
      <p sl="es">Penso siamo tutti concordi sul fatto che, in ogni caso, il modo migliore di andare avanti sia quello di avviare un processo di transizione, sostenuto da un consenso politico quanto più ampio possibile, fino a quando si terranno le elezioni. È inoltre auspicabile che le forze sociali collaborino tra loro per garantire una transizione senza gravi tensioni.</p>
      <p sl="es">Signor Presidente, onorevoli colleghi, l’Unione europea deve appoggiare il processo democratico e contribuire al suo successo. L’Egitto è un paese decisivo e gli sviluppi in quell’area si faranno sentire in tutto il Mediterraneo e in tutto il mondo arabo. Sono quindi lieto che la settimana prossima l’Alto rappresentante Ashton si rechi in visita al Cairo.</p>
      <p sl="es">Ancora un punto: i tunisini e gli egiziani ci hanno dato una lezione sul desiderio di libertà della gente. Mi auguro che i ministri degli Esteri terranno conto di questa lezione quando valuteranno la posizione comune su Cuba, che mira esattamente a promuovere una transizione democratica in quel paese e difende coloro che difendono la libertà.</p>
    </intervention>
    <intervention id="3-491-000" speaker_id="28137" name="Kader Arif" is_mep="True" mode="spoken">
      <p sl="fr">Signor Presidente, signor Commissario, non si ribadirà mai abbastanza che quanto sta accadendo nel Mediterraneo meridionale e, più in generale, nel mondo arabo è di portata storica, soprattutto per i popoli che, mezzo secolo dopo che i loro paesi hanno ottenuto l’indipendenza grazie alla decolonizzazione, stanno oggi conquistando le libertà individuali e collettive. Avete detto che si tratta di eventi storici, ma anche inaspettati, come sempre nel caso delle rivoluzioni popolari. Questa nuova situazione, però, ci impone un ripensamento totale della nostra visione, delle nostre politiche e dei nostri rapporti con quei paesi. Sono state avanzate proposte.</p>
      <p sl="fr">In effetti, la prudenza che ha finora caratterizzato la nostra reazione si spiega facilmente e in maniera preoccupante con la nostra ossessione per la stabilità. Mi riferisco a quell’approccio mirato innanzi tutto alla sicurezza che è alimentato dalle nostre paure e le cui uniche priorità sono state la lotta contro l’immigrazione, il terrorismo e l’Islam radicale, il tutto accompagnato da alcuni interessi economici, tra cui, non da ultimo, l’accesso alle fonti energetiche.</p>
      <p sl="fr">Abbiamo tollerato regimi autoritari il cui unico obiettivo era quello di confermare le nostre paure. Le rivolte popolari hanno reso più che evidente il fallimento delle nostre politiche. Non abbiamo più il diritto di continuare a basare le nostre analisi sulle stesse paure o, ancor peggio, sulle stesse credenze velate di xenofobia. Ecco perché dobbiamo stare al fianco di coloro che aspirano a più libertà e più democrazia in luoghi dove è possibile essere musulmani, democratici e laici. Questo è il messaggio che ci viene inviato.</p>
    </intervention>
    <intervention id="3-492-000" speaker_id="97011" name="Georgios Koumoutsakos" is_mep="True" mode="spoken">
      <p sl="el">Signor Presidente, le rivolte in Tunisia e in Egitto stanno già creando, in termini politici, un effetto domino in molti paesi musulmani. Le comunità si stanno sollevando per far sentire le loro istanze e richieste represse per decenni.</p>
      <p sl="el">Attenzione! Non siamo alla fine, siamo appena all’inizio. Ci sono nuove sfide e nuove prospettive. Il punto è: cosa sta facendo l’Europa? Cosa può fare e cosa deve fare? Di sicuro, non quello che ha fatto finora. Sostanzialmente, fino ad oggi l’Europa è stata assente, priva di coesione e di capacità di reagire. Come si comporterà, per esempio, di fronte all’arrivo di immigrati? Di sicuro, non come ha fatto finora, con il nord che ha negato la propria solidarietà con i partner del sud.</p>
      <p sl="el">Per tale motivo, io e i colleghi di Cipro, Malta, Francia, Spagna e Italia abbiamo presentato un’interrogazione alla Commissione su questo tema. Gli sviluppi nel nostro vicinato più ampio stanno diventando un metro di misura della politica estera europea. Avremo successo o falliremo? Il tempo sta scadendo. Lampedusa ci chiama.</p>
    </intervention>
    <intervention id="3-493-000" speaker_id="96990" name="Carmen Romero López" is_mep="True" mode="spoken">
      <p sl="es">Signor Presidente, anch’io voglio esprimere apprezzamento per la recente visita dell’Alto rappresentante Ashton in Tunisia e per il suo viaggio in Egitto della settimana prossima.</p>
      <p sl="es">Come si chiedeva anche l’oratore precedente: cosa può fare l’Europa? È essenziale dare un’indicazione chiara del nostro sostegno a quei paesi nel momento attuale. La geografia e la storia fanno dell’Europa l’alleato naturale dei paesi dell’area mediterranea. Questo è il momento giusto per far sapere loro quanto sono importanti per noi, quanto sia radicale il cambiamento che hanno apportato alla nostra politica di vicinato e quanto grandi siano le speranze che nutriamo per questa nuova regione mediterranea creata dai giovani egiziani e tunisini, con nostra grande sorpresa e incredulità.</p>
      <p sl="es">Ora dobbiamo appoggiare la trasformazione in atto, come hanno detto altri oratori. Più di tutto, dobbiamo farlo smantellando lo strumentario della repressione – non dimentichiamo che le dittature continuano a esistere anche dopo che i dittatori se ne sono andati -, abolendo lo stato di emergenza e aiutando le forze favorevoli alla democrazia, cosicché l’Europa possa fornire un valido contributo a questo processo, la democrazia possa consolidarsi veramente e sia possibile costruire un nuovo partenariato.</p>
      <p sl="es">Quanto è stato detto sulla necessità di adeguare gli strumenti non è per nulla gratuito. La verità è che un capitolo è stato chiuso e ora ne stiamo aprendo un’altro.</p>
    </intervention>
    <intervention id="3-494-000" speaker_id="96656" name="Boris Zala" is_mep="True" mode="spoken">
      <p sl="sk">Signor Presidente, dal contesto di quanto detto dall’onorevole Verhofstadt emerge con chiarezza che i gruppi democratici di opposizione in Egitto non sono riusciti a costituire un organismo unificato in grado di rappresentare le forze che hanno dato vita ai movimenti di piazza. Una cosa è liberarsi da un dittatore, tutt’altra cosa è insediare un regime democratico.</p>
      <p sl="sk">Una delle caratteristiche fondamentali delle rivoluzioni avvenute nell’Europa centrale nel 1989 è stata la capacità di insediare immediatamente organismi funzionanti per dare rappresentanza alle forze rivoluzionarie democratiche e laiche.</p>
      <p sl="sk">Su questo aspetto, l’Unione europea può fornire un aiuto che, forse, è ancora più rilevante di quello finanziario o di altri tipi di aiuto, che saranno importanti più avanti.</p>
      <p sl="sk">A questo punto, chi si siederà intorno a un tavolo e negozierà validamente con i capi militari? Chi uscirà dalle elezioni come il vero rappresentante delle forze democratiche? Questi interrogativi restano irrisolti, ma l’Unione europea può aiutare a trovare le risposte. Se lo potrà fare, non dovremo temere che l’Egitto segua l’esempio dell’Iran, anzi, potremo star certi che sarà l’Iran a seguire l’esempio dell’Egitto.</p>
      <a text="(L’oratore accetta di rispondere a un’interrogazione presentata con la procedura del cartellino blu ai sensi dell’articolo 149, paragrafo 8)"/>
    </intervention>
    <intervention id="3-495-000" speaker_id="2073" name="Richard Howitt" is_mep="True" mode="spoken">
      <p sl="en">Signor Presidente, vorrei dire all’amico onorevole Zala che ho trovato molto istruttivo quanto ci ha raccontato della sua esperienza personale di partecipazione a una rivoluzione. Onorevole Zala, in questa discussione sono state sollevate due questioni sulle quali vorrei conoscere il suo parere. Per la gente comune, il fatto che i paesi stranieri non prendano posizione a favore della democrazia può favorire l’estremismo, piuttosto che ostacolarlo? E se, invece, i paesi stranieri prendono posizione a favore della democrazia, questo fatto viene percepito come un’ingerenza e giudicato inappropriato? Mi piacerebbe sentire le sue opinioni in proposito.</p>
    </intervention>
    <intervention id="3-496-000" speaker_id="96656" name="Boris Zala" is_mep="True" mode="spoken">
      <p sl="sk">Signor Presidente, onorevole collega, la ringrazio molto per la domanda. A mio modo di vedere, oggi abbiamo abbastanza esperienza di rivoluzioni contro regimi dittatoriali per temere che i nostri consigli siano considerati un’ingerenza negli affari interni di altri paesi. Nel 1989 indubbiamente conoscevamo molte persone straniere e ci siamo consultati con loro. Ora dobbiamo fare affidamento sulla nostra esperienza storica. Ci sono molte, moltissime questioni riguardo alle quali possiamo offrire a quei paesi i nostri consigli, e credo che, se un consiglio è ragionevole, sia anche accettabile.</p>
    </intervention>
    <intervention id="3-497-000" speaker_id="28276" name="Laima Liucija Andrikienė" is_mep="True" mode="spoken">
      <p sl="en">Signor Presidente, vista la grandissima rilevanza degli avvenimenti in Egitto per l’intera regione, e considerati i rapporti dell’Unione europea con quella parte del mondo, è molto importante che dimostriamo prontamente la nostra attenzione e il nostro interesse e assumiamo un ruolo fattivo, invece che reattivo.</p>
      <p sl="en">Quando una nazione – quella egiziana o qualsiasi altra – rivendica unita il proprio diritto alla democrazia, l’Unione europea dovrebbe aiutarla a trasformare il suo sogno in realtà.</p>
      <p sl="en">Considerato che la costituzione è stata sospesa, il parlamento è stato sciolto e le elezioni presidenziali sono state indette per i prossimi mesi, è molto importante garantire che esse siano libere e corrette. Il popolo eserciterà il proprio diritto alla libertà di espressione e a mezzi di comunicazione liberi.</p>
      <p sl="en">Nel contempo, sussiste il rischio che, se le elezioni si terranno prima che vengano poste le fondamenta di una vera democrazia, allora è realmente possibile che a trionfare siano gli estremisti.</p>
    </intervention>
    <intervention id="3-498-000" speaker_id="28352" name="Zuzana Roithová" is_mep="True" mode="spoken">
      <p sl="cs">Signor Presidente, signor Commissario, appoggio vivamente tutti i passi che l’Alto rappresentante sta compiendo per aiutare l’Egitto a conquistare la democrazia e la prosperità senza ulteriori bagni di sangue. Ciò non significa, però, che dovremmo ignorare le violenze sempre più gravi commesse contro i cristiani copti dai musulmani radicali. Sono in contatto con cittadini europei e cechi che aiutano i copti, ma lo fanno veramente a rischio della loro vita. L’Unione europea deve chiedere apertamente all’esercito egiziano di dare un segnale punendo coloro che perseguitano i cristiani. Allo stesso tempo, l’Unione europea deve aiutare concretamente i copti che sono in pericolo a trovare rifugio temporaneo in un altro paese.</p>
      <p sl="cs">Le chiedo di proporre al Consiglio l’adozione di misure di protezione temporanea ai sensi della direttiva 2001/55/CE per salvare la vita dei copti fintantoché l’Egitto non sarà per loro una patria più sicura. Signor Commissario, può farlo?</p>
    </intervention>
    <intervention id="3-499-000" speaker_id="28120" name="Simon Busuttil" is_mep="True" mode="spoken">
      <p sl="mt">Signor Presidente, d’ora in avanti dovremo fare tre cose. Primo, dobbiamo dare aiuti immediati all’Egitto durante la fase di transizione, e lo stesso vale per la Tunisia, affinché i due paesi possano costruire una democrazia piena e stabile. Secondo, dobbiamo elaborare un piano a lungo termine – che definirei un “piano Marshall” – per tutti quei paesi che, come la Tunisia e l’Egitto, vogliono convertirsi alla democrazia. Potremo così dimostrare che siamo pronti a dare una mano a chi sceglie la via della democrazia – e potremo dimostrare anche che senza democrazia non c’è successo.</p>
      <p sl="mt">Infine, dobbiamo riconsiderare completamente la nostra politica per il Mediterraneo. Dobbiamo prendere atto e ammettere che è mancata la lungimiranza necessaria per prevedere ciò che sarebbe potuto accadere nei paesi arabi ed è effettivamente accaduto.</p>
    </intervention>
    <intervention id="3-500-000" speaker_id="33984" name="Ioan Mircea Paşcu" is_mep="True" mode="spoken">
      <p sl="en">Signor Presidente, la volta scorsa alcuni di noi hanno espresso insoddisfazione per i toni morbidi dei nostri pronunciamenti pubblici – sottolineo “pubblici” – e la mancanza di azioni riguardo agli avvenimenti in Egitto prima delle dimissioni di Mubarak. Ovviamente, per il ruolo che ricopre, l’Alto rappresentante Ashton è presa tra l’incudine e il martello; però, se vogliamo che l’Unione europea faccia sentire la sua voce, tale voce deve essere abbastanza forte da farsi sentire.</p>
      <p sl="en">Tornando all’Egitto, alla luce della mia esperienza come romeno temo che le vere difficoltà siano ancora di là da venire. Altro che risolvere i problemi: l’abbandono dell’ex Presidente aggraverà e moltiplicherà i problemi che la società egiziana avrà di fronte a sé. Alcuni di essi ci toccheranno direttamente, per esempio il mancato adempimento da parte dei militari della promessa di indire libere elezioni alla data stabilita o la denuncia dell’accordo con Israele.</p>
      <p sl="en">Nondimeno mi sento confortato dalla nostra volontà di provare a prevenire questi problemi attraverso rapporti costanti con le autorità locali, e di intervenire con i mezzi più idonei.</p>
    </intervention>
    <intervention id="3-501-000" speaker_id="96874" name="Alexandra Thein" is_mep="True" mode="spoken">
      <p sl="de">Signor Presidente, onorevoli colleghi, sono berlinese e tutto il mondo ha gioito con noi berlinesi quando il confine che divideva la nostra città è crollato e si sono aperte le frontiere in tutta l’Europa orientale. Adesso, nel caso dell’Egitto, la nostra reazione è stata tardiva, troppo prudente e, soprattutto, troppo distaccata. Dov’è finita la nostra gioia? L’unica cosa che siamo stati capaci di dire è stato “mantenere la stabilità”. Ma la libertà è il bene più importante per tutte le persone del mondo.</p>
      <p sl="de">In particolare noi tedeschi sappiamo di cosa stiamo parlando. Quello che c’era in Egitto non era stabilità, era oppressione. Libertà e stabilità possono andare di pari passo in ogni momento, e quindi non dobbiamo imporre agli egiziani chi devono eleggere. Se le elezioni saranno corrette e democratiche, dovremo prendere atto dei risultati e non essere arroganti al punto da riservarci di decidere se accettare o meno chi è stato eletto – come abbiamo fatto a suo tempo con la Palestina e anche con l’Algeria. Dobbiamo accettare le scelte che saranno fatte.</p>
    </intervention>
    <intervention id="3-502-000" speaker_id="96662" name="Franziska Katharina Brantner" is_mep="True" mode="spoken">
      <p sl="en">Signor Presidente, vorrei dire al Commissario Füle che dobbiamo effettivamente continuare a insistere sulla necessità di una transizione a un governo civile e del mantenimento delle promesse da parte del regime militare attualmente al potere.</p>
      <p sl="en">È stata costituita una commissione con il compito di emendare la costituzione, però tra i suoi membri non c’è nessuna donna, il che è un peccato se pensiamo a quante donne – giovani – sono scese in strada per garantire che questa transizione democratica, questa rivoluzione coinvolga la società intera. Dobbiamo pertanto sostenerle e, quando andrete lì e quando ci andrà l’Alto rappresentante Ashton, dobbiamo chiedere di incontrare anche le donne, cioè non solo quelli che possiamo definire “i soliti sospetti” ma anche chi ha partecipato alla rivoluzione e raramente ha la possibilità di far sentire la propria voce.</p>
      <p sl="en">Dobbiamo insistere affinché siano rilasciati tutti i prigionieri e siano condotte indagini sulle violenze compiute. Infine, penso che l’Alto rappresentante Ashton abbia ragione: questo è un momento in cui occorre pensare in grande. Si tratta di questioni riguardanti il commercio dell’Unione, i visti, i soldi – ma si tratta anche di dimostrare coraggio.</p>
    </intervention>
    <intervention id="3-503-000" speaker_id="4546" name="Struan Stevenson" is_mep="True" mode="spoken">
      <p sl="en">Signor Presidente, all’inizio di questa discussione il Commissario ha elogiato il coraggio dei giovani che in Egitto e in Tunisia sono scesi nelle strade dando vita alla rivolta.</p>
      <p sl="en">Lunedì, centinaia di migliaia di giovani hanno manifestato nelle strade di Teheran e altre città iraniane e hanno subito una brutale repressione. Sono stati schiacciati. Uno studente è stato ucciso, altri sono stati torturati e condotti in carcere, dove sicuramente saranno giustiziati per aver tentato di sollevarsi contro il regime fascista del loro paese.</p>
      <p sl="en">Perché non diciamo mai nulla per incoraggiarli? Perché siamo sempre come conigli spaventati quando si tratta di affrontare i mullah di Teheran? Perché non diciamo nulla per condannare le brutali torture psicologiche e le pressioni cui sono sottoposti i 3 400 oppositori iraniani detenuti a Camp Ashraf? È ora di passare all’azione e dimostrare che appoggiamo l’opposizione iraniana.</p>
    </intervention>
    <intervention id="3-504-000" speaker_id="99416" name="Nikolaos Salavrakos" is_mep="True" mode="spoken">
      <p sl="el">Signor Presidente, le sollevazioni avvenute di recente e tutte quelle che si stanno profilando sul versante africano del Mediterraneo dovrebbero essere per noi motivo di grave preoccupazione. Dobbiamo individuare la causa di questi fatti: è forse la povertà, la religione, l’ingiustizia, la corruzione o la mancanza di democrazia e libertà? Cosa vogliono esattamente queste persone che si stanno ribellando contro regimi che pure hanno eletto, che pure hanno scelto come guida e governo negli ultimi trenta o quarant’anni?</p>
      <p sl="el">Mi pare che qui in Parlamento sia diffusa l’idea che noi siamo il fattore determinante di una vera democrazia. La prima soluzione che proponiamo sono i soldi. Avevano soldi e qualche furbastro se li è intascati. Ma dobbiamo capire che le questioni veramente importanti sono l’instabilità geopolitica, le sue conseguenze per la regione, l’impatto della reazione popolare e i nuovi equilibri che emergeranno.</p>
    </intervention>
    <intervention id="3-505-000" speaker_id="photo_generic" name="Štefan Füle" is_mep="True" mode="spoken">
      <p sl="en">membro della Commissione. − Signor Presidente, ringrazio gli onorevoli deputati per i loro preziosi commenti e le loro domande. Sono molto lieto di aver avuto questa occasione per uno scambio di opinioni con voi sugli eventi in Egitto e sul modo migliore per reagire. Ho sentito molte osservazioni e proposte costruttive e sarà mia cura trasmettere i vostri messaggi alla Vicepresidente della Commissione e Alto rappresentante dell’Unione europea per gli affari esteri e la politica di sicurezza.</p>
      <p sl="en">Rifletteremo insieme sul modo migliore per affrontare tali questioni, che resteranno in cima alle nostre priorità a mano a mano che sarà definita la nostra risposta agli avvenimenti in Egitto. Voglio garantirvi che, nel processo di revisione in corso, affronteremo in maniera esaustiva tutte e due le questioni importanti: primo, la transizione e le esigenze di riforma dei paesi interessati, ma anche, in secondo luogo, i riflessi in termini strategici di queste trasformazioni enormi e di valenza storica che stanno avvenendo nella nostra area di vicinato e nella nostra politica di vicinato. Il Parlamento ha un ruolo importante da svolgere in tale contesto.</p>
      <p sl="en">Gli egiziani hanno dimostrato di possedere la capacità di prendere il futuro nelle loro mani. Chiedono democrazia, chiedono riforme socio-economiche, e l’Unione europea deve essere in grado di dare pieno appoggio al processo di riforma democratica. Come ho detto, siamo appena agli inizi, ma l’intera Unione europea si è mobilitata per ascoltare e dare risposta alle domande che vengono dagli egiziani.</p>
    </intervention>
    <intervention id="3-506-000" speaker_id="96668" name="Seán Kelly" is_mep="True" mode="spoken">
      <p sl="en">Signor Presidente, mi congratulo con lei per il modo in cui ha gestito questa discussione secondo la procedura catch the eye . Oggi è stata la prima volta che i nomi sono stati chiamati in anticipo, quando il numero degli oratori era limitato, cosicché quelli che non avrebbero avuto la possibilità di intervenire si sono potuti dedicare alle loro faccende personali. Non ho chiesto di partecipare alla sessione catch the eye di questa discussione, però ho notato quello che lei ha fatto e che mi auguro sia imitato da altri Presidenti.</p>
    </intervention>
    <intervention id="3-507-000" speaker_id="28576" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="3-508-000" speaker_id="96848" name="Mariya Nedelcheva" is_mep="True" mode="written">
      <p sl="fr">Le autorità egiziane hanno fatto progetti per una revisione della costituzione del loro paese. Un gruppo di giuristi è stato istruito in tal senso e avrà dieci giorni di tempo per proporre modifiche. Questa è un’ottima notizia. Dovranno essere rivisti gli articoli più controversi, in particolare quelli riguardanti il numero illimitato dei mandati presidenziali, le restrizioni per la presentazione di candidati alle elezioni presidenziali, i metodi di vigilanza delle elezioni e le scarse opportunità di fare ricorso dopo le elezioni legislative. La transizione alla democrazia è quindi in atto. Ma la revisione della costituzione non è l’unica questione da affrontare. Il benessere economico e la coesione sociale rappresentano condizioni essenziali per garantire l’emancipazione di un popolo e per governare un paese senza problemi. Dal canto suo, l’Unione europea non può più starsene in disparte a non fare nulla mentre sono in atto cambiamenti di questa portata. Dopo aver accolto con favore la transizione democratica, l’Alto rappresentante Ashton dovrà ora aggiornare gli accordi di partenariato e mettere al centro della propria attenzione lo stato di diritto, la giustizia e i diritti umani. Non possiamo permettere che, con la scusa di stabilizzare le nostre relazioni, questi valori finiscano nell’oblio.</p>
    </intervention>
    <intervention id="3-509-000" speaker_id="23938" name="John Attard-Montalto" is_mep="True" mode="written">
      <p sl="en">È essenziale definire il ruolo dell’Unione europea nei rivolgimenti che stanno avvenendo in molti paesi arabi in generale e in Egitto in particolare. I disordini hanno colto tutti di sorpresa e non risulta che fosse stato predisposto un piano di emergenza per affrontare un fenomeno del genere, che non è localizzato bensì diffuso. La situazione socio-politica che è all’origine dei cambiamenti nel mondo arabo è più o meno la stessa in tutti i paesi che stanno vivendo la transizione a quello che ci auguriamo sarà un clima democratico.</p>
      <p sl="en">L’Alto rappresentante Ashton ha pubblicamente dichiarato che l’Unione europea ha una vocazione democratica ad ascoltare le persone che vogliono il cambiamento – e ora siamo di fronte a un mondo in via di cambiamento, perché quello che accadrà nei paesi arabi avrà ripercussioni sugli sviluppi politici, sociali ed economici di tutto il mondo. Un aspetto particolarmente importante è quello della sicurezza e della stabilità, e non c’è dubbio che la “vocazione democratica” riguardi paesi considerati per lo più alleati di altri paesi in cui ci sono attualmente sistemi politici democratici. A questo punto, non è dato sapere dove questo processo di transizione democratica porterà, né quale posizione le democrazie tradizionali e, in particolare, l’Unione europea assumeranno.</p>
    </intervention>
  </section>
  <section id="creitem17" title="13. Legge sui mezzi d'informazione in Ungheria (discussione)">
    <intervention id="3-511-000" speaker_id="28576" is_mep="True" mode="spoken" role="Presidente">
      <p sl="unknown">L’ordine del giorno reca la dichiarazione della Commissione relativa alla legge sui mezzi d’informazione in Ungheria.</p>
    </intervention>
    <intervention id="3-512-000" speaker_id="photo_generic" name="Neelie Kroes" is_mep="True" mode="spoken">
      <p sl="en">Vicepresidente della Commissione. − Signor Presidente, mi pregio d’informarla che questa mattina, mentre stavo atterrando a Strasburgo, mi è stata comunicata una buona notizia: il Primo ministro ungherese ha accettato di modificare la legge sui mezzi d’informazione al fine di renderla conforme a tutte le disposizioni del diritto UE menzionate dalla Commissione europea, comprese quelle contenute nella Carta dei diritti fondamentali.</p>
      <p sl="en">Mi è stato assicurato che gli emendamenti saranno approvati dal governo ungherese alla prossima seduta. Dai cenni di assenso dei rappresentanti del governo ungherese posso desumere che essi confermano quanto vado affermando e che gli emendamenti saranno discussi in seno al parlamento ungherese nei prossimi giorni.</p>
      <p sl="en">Le autorità ungheresi hanno acconsentito a modificare la legge nei seguenti quattro ambiti.</p>
      <p sl="en">Il primo riguarda la copertura equilibrata; i nuovi emendamenti limitano i requisiti di equilibrio delle informazioni ai servizi radiotelevisivi, come negli altri Stati membri, esonerando da tali requisiti i servizi audiovisivi a richiesta e la stampa. Inoltre qualsiasi restrizione imposta alle emittenti dovrà rispettare il principio della proporzionalità. La Commissione vigilerà senz’altro sulle modalità di trasposizione di tale principio nel diritto secondario.</p>
      <p sl="en">Ho menzionato quattro ambiti; il secondo concerne il principio del paese d’origine. Grazie ai nuovi emendamenti, le emittenti straniere non potranno più essere multate per infrazioni alle disposizioni della legge ungherese sui media in materia di tutela dei minori o di incitamento all’odio. Le autorità ungheresi potranno invece sospendere la trasmissione di tali programmi sul territorio ungherese, in conformità con la direttiva sui servizi di media audiovisivi (DSMAV).</p>
      <p sl="en">In sostanza, ciò significa che le emittenti legalmente costituite e riconosciute presso altri Stati membri, che operano nel rispetto delle leggi di tali paesi, saranno libere di trasmettere in Ungheria senza correre il rischio di vedersi comminare multe dalle autorità ungheresi.</p>
      <p sl="en">Il terzo ambito è quello della registrazione dei mezzi d’informazione. A seguito delle modifiche concordate, i fornitori di servizi di media audiovisivi saranno tenuti a registrarsi solo dopo l’attivazione dei loro servizi, come previsto anche nella direttiva. I fornitori di servizi di media audiovisivi e gli editori non dovranno più richiedere alle autorità ungheresi un’autorizzazione a priori.</p>
      <p sl="en">Il quarto aspetto attiene ai contenuti offensivi. Il governo ungherese ha accettato di modificare un’altra disposizione della sua legge sui media che si temeva potesse pregiudicare la libertà di espressione. In tale disposizione si indicava con termini assai vaghi che il contenuto dei media non può recare offesa, anche indirettamente, a singoli individui, minoranze o maggioranze. Gli emendamenti limiteranno questo divieto di trattamento discriminatorio. Inoltre tali disposizioni non si applicheranno ai fornitori di servizi di media con sede in altri paesi UE.</p>
      <p sl="en">Lavoreremo a stretto contatto con le autorità ungheresi onde assicurarci che le modifiche convenute acquisiscano forza di legge e trovino applicazione nella pratica. Inutile dirlo, continueremo a vigilare sulla situazione. È altrettanto superfluo precisare che la Commissione sta passando al vaglio le norme nazionali di applicazione della direttiva DSMAV anche presso altri Stati membri e solleverà obiezioni analoghe ogniqualvolta riterrà opportuno farlo. La Commissione non esita ad avvalersi appieno dei suoi poteri, non retrocede nella difesa della libertà e del pluralismo ogniqualvolta sia necessario, come spero sia stato dimostrato ed esemplificato dal caso in esame.</p>
      <p sl="en">Posso assicurarvi che la Commissione capisce e condivide le preoccupazioni espresse da numerosi parlamentari e dalla società civile per quanto concerne la situazione generale dei mezzi d’informazione in Europa. Sono pronta a spingermi oltre e intervenire a favore del pluralismo dei media entro l’ambito di competenza dell’Unione europea e nel rispetto del principio di sussidiarietà, naturalmente.</p>
      <p sl="en">Per la Commissione è un dovere, oltre che un auspicio sincero, promuovere il dialogo tra le parti interessate e i legislatori a livello europeo. Il cambiamento di assetto dei media in Europa proietta timori sul loro avvenire. Alle nuove opportunità si associa un maggiore rischio per un pluralismo dei media che vada oltre all’uso proprietario. È chiaro che occorre un metodo per misurare il pluralismo dei media in senso lato, un sistema in grado di coniugare gli aspetti legali, economici e sociali anziché trattarli separatamente, come spesso accade oggi.</p>
      <p sl="en">È mia intenzione istituire un gruppo rappresentativo dei portatori d’interesse, cui chiederò di esaminare le criticità per i media di oggi e di domani, nonché la situazione del pluralismo dei media in Europa. Come sapete, i vostri suggerimenti mi sono sempre preziosi e il Parlamento europeo sarà rappresentato nel gruppo di esperti se vorrete dare seguito al nostro invito. A breve vi comunicherò tutti i dettagli. Il gruppo sarà incaricato di formulare suggerimenti sui prossimi passi da compiere nel settore dei media ed è mia ferma intenzione passare all’azione concreta nei limiti delle competenze attribuitemi.</p>
    </intervention>
    <intervention id="3-513-000" speaker_id="96843" name="Marco Scurria" is_mep="True" mode="spoken">
      <p sl="it">a nome del gruppo PPE . – Signor Presidente, onorevoli colleghi, partecipo alla discussione con un po' di imbarazzo, perché il Commissario ci ha praticamente detto che è inutile svolgere questo dibattito in quanto manca la ragione del contendere.</p>
      <p sl="it">Non ci troveremmo in questa situazione, se gli altri colleghi ci avessero ascoltato quando in precedenti occasioni – riunioni di commissione e discussioni in quest'Aula – avevamo richiesto di aspettare un po' di tempo visto che in fin dei conti il governo ungherese si era sempre dimostrato disponibile a venire incontro alle osservazioni della Commissione europea – e sarebbe stato strano il contrario, visto che l'Ungheria ricopre attualmente la carica della Presidenza dell'Unione europea.</p>
      <p sl="it">Ma si è voluto andare avanti ugualmente forse – anzi, sicuramente – a causa di elementi ideologici e politici, decidendo che questa discussione doveva svolgersi. Sono state presentate delle risoluzioni che dovrebbero essere poste in votazione domani. Probabilmente bisognava avere più accortezza e dimostrare maggiore fiducia in quei governi eletti democraticamente dai popoli, a cominciare da quello ungherese, eletto dal proprio popolo con una percentuale talmente ampia da non avere certamente bisogno di manipolare i media per ottenere consensi nel proprio interno.</p>
      <p sl="it">Personalmente ritengo che la cosa più utile da farsi sia quella di invitare i nostri colleghi socialisti e liberali, che hanno presentato risoluzioni di un certo tipo, a ritirarle, evitando così di coprirsi di ridicolo e lasciare che questo Parlamento torni ad occuparsi dei reali problemi dei cittadini europei. Naturalmente ringrazio la Commissaria per il lavoro svolto.</p>
    </intervention>
    <intervention id="3-514-000" speaker_id="4519" name="Claude Moraes" is_mep="True" mode="spoken">
      <p sl="en">a nome del gruppo S&amp;D. – Signor Presidente, il gruppo dell’Alleanza progressista di Socialisti e Democratici al Parlamento europeo plaude senz’altro ai progressi registrati nei quattro settori chiave relativi a informazioni equilibrate, principio del paese di origine, eccetera. Signora Commissario, non potremmo fare diversamente, giacché questo era il tenore della nostra risoluzione e il motivo delle pressioni che abbiamo esercitato su di lei e sulle autorità ungheresi.</p>
      <p sl="en">Sono curioso di sapere quale sia stata la tempistica degli avvenimenti. È stata una mera coincidenza che si sia verificata al suo arrivo in aeroporto, come lei ci ha raccontato, oppure sono state le pressioni di questo Parlamento a fare sì che venissero presentati quattro emendamenti importanti nei quattro ambiti da noi menzionati? La preghiamo di darci conferma non appena queste concessioni saranno garantite. Com’è ovvio, il Parlamento europeo non ha potuto ancora prendere in visione il testo relativo ai negoziati tra la Commissione e le autorità ungheresi e ci riserviamo il tempo necessario per esprimere una posizione definitiva sulla questione. Nondimeno, mi pare evidente che tali negoziati non abbiano tenuto conto appieno di molte altre preoccupazioni serie di quest’Aula e del nostro gruppo.</p>
      <p sl="en">Le questioni cruciali lasciate senza risposta riguardano in particolare la composizione e la durata dell’Autorità e del Consiglio responsabili dei media che presentano entrambi una forte omogeneità politica ed esercitano un controllo governativo, giuridico e politico pervasivo e centralizzato su tutti i mezzi d’informazione. Abbiamo bisogno di risposte sugli sviluppi futuri in questo ambito fondamentale. Inoltre ci rammarichiamo che la Commissione non abbia agito sull’impulso delle raccomandazioni del Parlamento, del Consiglio d’Europa, del suo Commissario e dell’OSCE, relative per esempio alla violazione della riservatezza delle fonti giornalistiche, alle sanzioni assolutamente sproporzionate e alla soppressione dell’autonomia politica e finanziaria dei media di servizio pubblico.</p>
      <p sl="en">È stato predisposto un elenco di punti, di cui lei conosce l’esistenza, che rimane in attesa di risposte e noi dobbiamo ricevere una risposta, preferibilmente nell’ambito di questa discussione. Certo, apprezziamo la disponibilità dimostrata dalle autorità ungheresi a modificare la propria legislazione. Incoraggiamo anche l’entrata in vigore degli emendamenti che riguardano le questioni rimaste aperte e di interesse per questo Parlamento, in piena sintonia con lo spirito della Carta dei diritti fondamentali dell’Unione europea e in particolare dell’articolo 11 che tutela la libertà di espressione. Vorremmo sapere se lei crede che l’articolo 11 sia rispettato. Dobbiamo coinvolgere la società civile e i portatori d’interessi affinché sia dato spazio ai principi di trasparenza e responsabilità, oltre a garantire le buone prassi.</p>
      <p sl="en">Signora Commissario, il nostro gruppo aveva presentato una risoluzione perché volevamo ottenere le concessioni da lei annunciate, ma non basta. Le democrazie si fondano sul principio di media liberi e indipendenti. Questo è un aspetto su cui il mio gruppo non può transigere e faremo tutto quanto in nostro potere per proteggere questo principio, per il bene degli ungheresi e di tutti i cittadini europei.</p>
    </intervention>
    <intervention id="3-515-000" speaker_id="39713" name="Renate Weber" is_mep="True" mode="spoken">
      <p sl="en">a nome del gruppo ALDE. – Signor Presidente, il Parlamento ha già discusso in più occasioni i tentativi messi in atto da uno o dall’altro governo per controllare i mezzi d’informazione, ma tali tentativi non si erano mai spinti fino a quanto prospettato dalla legge ungherese sui media che prevede un controllo completo su televisione, radio, stampa, media a richiesta e blog, dalla registrazione ed erogazione del servizio, fino alla sospensione.</p>
      <p sl="en">Quando il gruppo ALDE del Parlamento richiamò per primo l’attenzione su questa legge, fummo tacciati di agire per motivi puramente politici. I fatti ci hanno invece dato ragione e oggi è il governo ungherese stesso ad ammettere che la legge presenta alcune gravi distorsioni e a prevedere diversi emendamenti. Riponiamo fiducia in quanto affermato dalla Commissione, ossia che questa è davvero la posizione del governo ungherese, e rimaniamo in attesa di una conferma scritta, mentre seguiremo dappresso l’evoluzione della legge.</p>
      <p sl="en">I quattro ambiti affrontati dalla Commissione sono solo un frammento di un quadro ben più grande. Occorre intervenire anche su altri aspetti: gli enormi poteri di controllo concentrati nelle mani di una sola persona designata politicamente che ha presieduto le due autorità di controllo dei media per nove anni, la mancanza di riservatezza sulle fonti giornalistiche e l’impossibilità di un effettivo ricorso giuridico, per nominarne alcuni. Dopotutto non solo i nostri detrattori, ma la Commissione europea stessa che dovrà rispondere alla società civile e ai giornalisti ungheresi ed europei, spiegando perché l’OSCE e il Commissario per i diritti umani del Consiglio d’Europa abbiano criticato senza mezzi termini gli aspetti appena menzionati.</p>
      <p sl="en">Non è possibile che siamo tutti motivati da considerazioni di ordine politico. Al contrario, il nostro è un interesse genuino a garantire la libertà dei media per il bene dei nostri cittadini.</p>
    </intervention>
    <intervention id="3-516-000" speaker_id="96815" name="Judith Sargentini" is_mep="True" mode="spoken">
      <p sl="nl">a nome del gruppo Verts/ALE . – Signor Presidente, desidero rivolgere alcune domande al Commissario Kroes. Signora Commissario, la direttiva sui servizi di media audiovisivi fa riferimento a un organismo regolamentare indipendente. Eppure la nuova Autorità e il Consiglio ungherese responsabili dei media, che hanno la facoltà di comminare pesanti sanzioni con motivazioni alquanto vaghe, sono presiedute solo ed esclusivamente da rappresentanti del partito al governo. Ciò si verifica peraltro in un contesto politico già di per sé estremamente polarizzato.</p>
      <p sl="nl">Perché la Commissione non si è opposta a questa mancanza di autonomia? Perché non avete passato al vaglio i poteri dell’Autorità e del Consiglio responsabili dei media rispetto a quanto sancito dalla Carta dei diritti fondamentali giacché questo ambito rientra, a mio giudizio, nel campo di applicazione del diritto comunitario? Signora Commissario, lei ha affermato che il governo ungherese ha finora presentato quattro emendamenti, relativi alla stampa estera e ai media audiovisivi, che non si applicano però alle testate giornalistiche nazionali. Certo, le piacerebbe che il Ministro Orban e il suo governo potessero esibire trionfanti il vostro timbro di benestare, la vostra bandiera di Bruxelles, per continuare poi a predicare indisturbati l’intolleranza, diffamare i filosofi e vietare i gay pride . Il tutto, per di più, durante il semestre di presidenza ungherese del Consiglio. Immagino che lei consideri assai incresciosa questa situazione.</p>
      <p sl="nl">A questo punto mi rivolgo ai miei colleghi del gruppo del Partito popolare europeo (Democratico Cristiano) e dei Democratici europei che nella loro risoluzione hanno affermato di non avere alcun motivo di preoccupazione e accusato i detrattori della legge sui media di agire con finalità manipolatorie e di natura politica. Si tratta di un’accusa di un certo peso, rivolta peraltro anche all’OSCE e alla commissione per i diritti umani del Consiglio d’Europa. Un’accusa alquanto pesante se si considera che nel frattempo è stato il Primo ministro Orban stesso a rendersi conto della necessità di apportare alcuni emendamenti alla legge sui media. Tutto questo mi ricorda i tempi di Stalin, quando i volti di alcune persone venivano oscurati nelle fotografie.</p>
      <p sl="nl">Voi dovreste preoccuparvi di proteggere i valori europei, insieme a noi e all’OSCE, anziché rendervi strumenti di potere nei vostri paesi.</p>
      <a text="(L’oratore accetta di rispondere all’interrogazione presentata secondo la procedura del cartellino blu ai sensi dell’articolo 149, paragrafo 8, del regolamento)"/>
    </intervention>
    <intervention id="3-517-000" speaker_id="96661" name="Krisztina Morvai" is_mep="True" mode="spoken">
      <p sl="hu">Signor Presidente, il governo Fidesz si merita quanto sta accadendo ora, con tutto lo schieramento di sinistra, dall’onorevole Schulz a Cohn-Bendit e tutti gli altri che lo applaudono e gli onorevoli deputati a sinistra che gli elargiscono lezioni di democrazia. Vorrei capire quale messaggio intendete trasmettere ai partiti di sinistra, come lo MSZP, i cui militanti sono stati colpiti dalle pallottole in Ungheria nel 2006? Quali garanzie può avere il popolo ungherese che simili incidenti non si ripetano sotto il governo del vostro partito di sinistra e che non disperderete i manifestanti con la forza come avete fatto tra il 2002 e il 2010 …</p>
      <a text="(Il Presidente interrompe l’oratore)"/>
    </intervention>
    <intervention id="3-518-000" speaker_id="96815" name="Judith Sargentini" is_mep="True" mode="spoken">
      <p sl="en">Signor Presidente, non credo che i media indipendenti fomentino la violenza e la domanda non mi sembra dunque pertinente, ma ringrazio comunque l’onorevole deputata che l’ha posta.</p>
    </intervention>
    <intervention id="3-519-000" speaker_id="96803" name="Zbigniew Ziobro" is_mep="True" mode="spoken">
      <p sl="pl">a nome del gruppo ECR. – Signor Presidente, la libertà di parola è un principio prezioso. Noi tutti ce ne rendiamo conto ed è per questo che oggi dovremmo discuterne con la massima serietà. A quanto pare non è purtroppo quanto sta accadendo e la discussione sembra diventata un pretesto sfruttato dal centro-sinistra per attaccare il governo di destra e conservatore del Primo ministro Orban.</p>
      <p sl="pl">Resta di fatto che potremmo puntare il dito verso svariati paesi europei in cui la libertà di parola non è rispettata. Basti pensare all’esperienza polacca. In Polonia possiamo affermare che il partito al governo gode di una maggioranza in ogni organo di governo. Il monopolio del suo potere si estende al Senato, al Presidente, all’Autorità radiotelevisiva nazionale che vigila sui media, mantiene il controllo sui media di servizio pubblico e viene appoggiato dalle maggiori emittenti elettroniche. Orbene, in Polonia ci sono giornalisti che hanno perso il lavoro per il solo fatto di avere espresso un punto di vista conservatore e di destra. Non vengono più trasmessi programmi conservatori o di destra come il programma Warto rozmawiać diretto da Pospieszalski o Misja specjalna diretta da Gargas. A questo punto insorge spontanea la domanda: cosa fa l’onorevole Schulz, cosa fate tutti voi, onorevoli deputati, dinanzi a queste violazioni perpetrate in Polonia? Discutiamo piuttosto delle violazioni reali, che si stanno già verificando.</p>
      <a text="(L’oratore accetta di rispondere all’interrogazione presentata secondo la procedura del cartellino blu ai sensi dell’articolo 149, paragrafo 8, del regolamento)"/>
    </intervention>
    <intervention id="3-520-000" speaker_id="28251" name="Jörg Leichtfried" is_mep="True" mode="spoken">
      <p sl="de">Se ho compreso correttamente il suo discorso, lei ha affermato che la libertà di espressione e la libertà di stampa subiscono restrizioni in diversi paesi europei. M’interesserebbe sapere a quali paesi si riferisce e cosa intende fare personalmente per questo problema.</p>
    </intervention>
    <intervention id="3-521-000" speaker_id="96803" name="Zbigniew Ziobro" is_mep="True" mode="spoken">
      <p sl="pl">La ringrazio per la domanda. Volevo richiamare l’attenzione sulla libertà dei media perché è un problema fondamentale. Tale libertà può essere tutelata se la rendiamo indipendente dalle alleanze politiche, sia di destra che di sinistra. In sostanza, dovremmo protestare ogniqualvolta un giornalista viene licenziato solo per avere espresso le proprie opinioni di sinistra o conservatrici. Per esempio, oggi in Polonia i giornalisti vengono licenziati se si schierano con i conservatori. Mi aspetto che l’onorevole Schulz e gli altri deputati socialisti e della sinistra manifestino solidarietà e protestino, giacché ciò dimostrerebbe che la nostra attenzione è rivolta ai principi anziché alle polemiche politiche. Il nostro interesse è tutelare la libertà dei media. Protestiamo contro situazioni di questo genere ovunque accadano, anche contro quelle che si stanno verificando adesso in Polonia, per esempio.</p>
    </intervention>
    <intervention id="3-522-000" speaker_id="96821" name="Rui Tavares" is_mep="True" mode="spoken">
      <p sl="pt">a nome del gruppo GUE/NGL. – Signora Commissario, ho ascoltato con attenzione le sue parole e in tutta onestà non so se restare deluso o sconcertato dinanzi agli sforzi della Commissione, poiché non riesco a capire se sia caduta intenzionalmente o involontariamente nella trappola tesa dal governo ungherese.</p>
      <p sl="pt">Il governo ungherese ha accettato di discutere alcune concessioni su aspetti di dettaglio ma non intende apportare modifiche sostanziali a questa legge. La composizione assolutamente sproporzionata e di parte del Consiglio responsabile dei media, le multe salatissime previste per i giornali e tutti i fattori che hanno favorito la censura e l’autocensura dei media sono ancora presenti nel testo di legge. Ma l’aspetto vieppiù disdicevole, sottolineato peraltro dagli oratori precedenti, è che la Commissione ha dimenticato presto la faccenda appena è riuscita ad ottenere che le testate e le pubblicazioni straniere fossero escluse dal sistema sanzionatorio. Ho l’impressione che qui vengano messi a rischio i principi dell’Europa post-1989, dopo la caduta del muro di Berlino.</p>
      <p sl="pt">In realtà la Commissione intendeva dire che non abbandoneremo i cittadini di qualsiasi paese alla mercé della censura e in una condizione di limitata libertà di espressione. La Commissione sembra avere fatto la sua parte, ma il Parlamento continuerà a vigilare, oltre che sul governo ungherese, anche sulla Commissione, perché rientra nel nostro dovere e nelle nostre responsabilità fare in modo che la questione non venga dimenticata, come ha purtroppo fatto la Commissione.</p>
    </intervention>
    <intervention id="3-523-000" speaker_id="21817" name="Mario Borghezio" is_mep="True" mode="spoken">
      <p sl="it">a nome del gruppo EFD . – Signor Presidente, non sarà certamente da ricordare come esaltante questa pagina di storia parlamentare. Le critiche e gli attacchi piovuti puntualmente sul governo ungherese, in concomitanza con la Presidenza dell'Unione europea, sulla presunta totale difformità della legge sui media ungheresi rispetto alla normativa europea, si sono ridotti a quello che erano: un tentativo strumentale e specioso, tra l'altro informato totalmente da un pregiudizio ideologico, che è tanto più vergognoso quando viene utilizzato nei confronti di un paese che ha oggi nel suo DNA la lotta per la libertà – come peraltro lo ha avuto anche nella sua storia, che tutti ricordiamo molto bene.</p>
      <p sl="it">Resta e pesa come un macigno sulle forze politiche che hanno promosso questo non esaltante dibattito la responsabilità di una manovra certo di non alto livello politico, inficiata pesantemente da queste connotazioni di pura ideologia e che ha anche il difetto di gettare un'ombra immeritata sulla Presidenza dell'Unione europea per la prima volta – questo sì un grande fatto politico e storico – di un paese ex comunista, oggi insieme a noi nella libertà.</p>
    </intervention>
    <intervention id="3-524-000" speaker_id="28120" name="Simon Busuttil" is_mep="True" mode="spoken">
      <p sl="en">Signor Presidente, l’annuncio presentato oggi dalla Commissione dimostra con chiarezza che la discussione è stata sorpassata dagli eventi e che non vi è alcun motivo di procedere domani alla votazione delle risoluzioni.</p>
      <p sl="en">Credo che chi ha espresso una preoccupazione sincera per la legge sui media in Ungheria abbia diritto a una risposta. Ma mi preoccupa che quest’Aula tenda sempre più spesso a intraprendere crociate contro singoli Stati membri – che per un caso fortuito sono proprio quelli governati da partiti dell’EPP – prima ancora che la Commissione abbia indagato in maniera approfondita la questione e sia giunta a formulare delle conclusioni. Ancora peggio, nel caso in esame, la crociata è partita nonostante fosse stato assunto, da parte delle autorità ungheresi di massimo livello, l’impegno a modificare la legge a seguito di qualsiasi commento o osservazione da parte della Commissione, com’è effettivamente accaduto.</p>
      <p sl="en">Qual è dunque lo scopo di questa discussione? Quale il fine delle risoluzioni di domani, se non la strumentalizzazione politica? L’EPP ribadisce con forza il proprio impegno a favore dei diritti umani e dello Stato di diritto, da applicarsi indifferentemente a tutti gli Stati membri. Non sussistono dubbi a tale proposito. Nondimeno, il nostro gruppo non intende puntare il mirino su singoli Stati membri e condannarli in via sommaria, prima che siano conclusi i dovuti processi di legge. E quando tali procedure sono completate è nostro dovere rispettarle. Il mese scorso, quando è stata posta la questione, dissi che la sua strumentalizzazione, oltre a rappresentare un attacco a uno Stato membro, metteva in questione la Presidenza stessa dell’Unione europea. Oggi ho l’impressione che la nostra stessa istituzione ne esca indebolita e ciò non è giusto.</p>
      <p sl="en">Trasmetto un appello accorato a tutti gli schieramenti affinché ritirino le risoluzioni da sottoporre alla votazione di domani. Non chiedo la loro sospensione o deferimento, ma che siano ritirate, perché non sussistono più i requisiti per procedere alla votazione.</p>
    </intervention>
    <intervention id="3-525-000" speaker_id="28342" name="Maria Badia i Cutchet" is_mep="True" mode="spoken">
      <p sl="es">Signor Presidente, signora Commissario, signori rappresentanti del Consiglio, consentitemi di palesare innanzi tutto un concetto che, per quanto ovvio, giova sempre ribadire: la libera circolazione di notizie e opinioni indipendenti è la salvaguardia più importante di una società democratica.</p>
      <p sl="es">Questo è il motivo per cui oggi ci troviamo qui. Le preoccupazioni espresse di volta in volta dall’OSCE, dal Consiglio d’Europa, da diversi Stati membri e da una vasta maggioranza dei deputati di questo Parlamento sono state tanto insistenti perché sono in gioco i pilastri stessi del nostro progetto europeo.</p>
      <p sl="es">Al tempo della sua frettolosa emanazione da parte del governo Orban, avevamo ritenuto che questa legge non fosse stata preceduta da una riflessione adeguata e che necessitasse di modifiche al fine di renderla conforme alla normativa europea e allo spirito fondamentale sancito dai trattati.</p>
      <p sl="es">Con piacere e soddisfazione abbiamo sentito ora dalla signora Commissario che il governo ungherese è disposto a modificare la legge, nondimeno un’autorità di controllo dei media governata da un consiglio posto sotto il controllo politico esclusivo da rappresentanti del partito al governo corre il rischio di esercitare un controllo politico fazioso e centralizzato che rafforzerebbe inevitabilmente la censura e, fatto ancora peggiore, l’autocensura. Vorrei dunque sapere se i criteri per l’istituzione di questa autorità saranno riveduti.</p>
      <p sl="es">Signora Commissario, abbiamo sempre esternato a lei e alla Commissione le nostre preoccupazioni per il pluralismo dell’informazione, il principio della proporzionalità e i diritti fondamentali della libertà di espressione e d’informazione sanciti dall’articolo 11 della Carta dei diritti fondamentali. Le risposte fornite dal governo ungherese in relazione all’emendamento della legge sui media devono essere verificate al fine di assicurarci che le modifiche saranno di portata adeguata a scongiurare le minacce poste ai nostri diritti e valori fondamentali. Tale verifica dovrà riguardare anche, a titolo esemplificativo, quanto ho detto poc’anzi in merito all’autorità di garanzia.</p>
      <p sl="es">Insistiamo affinché la Commissione prosegua le proprie indagini, specialmente in relazione agli aspetti che possono pregiudicare i diritti fondamentali. Signori rappresentanti del Consiglio e signora Commissario, vorrei sottolineare che questo non è affatto un problema politico, come alcuni vorrebbero farci credere. La questione verte attorno alla difesa dei valori della nostra Unione europea e al rispetto delle leggi dell’Unione.</p>
      <p sl="es">Non ho dubbi sul fatto che questo e nessun altro sia il nostro impegno e il nostro lavoro in questa sede.</p>
    </intervention>
    <intervention id="3-526-000" speaker_id="96709" name="Morten Løkkegaard" is_mep="True" mode="spoken">
      <p sl="da">Signor Presidente, come conservatore e liberale tutto d’un pezzo mi sembra alquanto strano essere accusato di simpatizzare a sinistra. Peraltro, queste accuse sono tutte da confermare. Il problema infatti non riguarda le simpatie, né di destra, né di sinistra, ma la libertà di stampa. Non capisco perché i miei colleghi del gruppo del Partito popolare europeo (Democratico Cristiano) abbiano deciso di dare questo taglio alla discussione, conferendole un tono secondo me patetico. La discussione non verte neppure sull’Ungheria, bensì sulla libertà di stampa. Con piacere riconosco che il governo ungherese ha risposto in maniera del tutto soddisfacente alle domande poste.</p>
      <p sl="da">Nondimeno, sussistono alcuni problemi che il gruppo dell’Alleanza dei e Liberali e dei Democratici per l’Europa ha continuato a sottolineare. Rimane il problema della designazione governativa del Consiglio responsabile dei media, cui spetta il compito di valutare se la copertura è equilibrata. Consideriamo altresì problematico il fatto di avere una Commissione che è incaricata in teoria di vigilare sull’applicazione dei trattati e prendere posizione sui problemi relativi alla legge ungherese sui media. Spero che il Commissario non mancherà a questi doveri. Mi concentrerò su quanto occorre fare adesso e sulla questione dell’indipendenza del Consiglio responsabile dei media, menzionata dalla signora Commissario. Il nostro gruppo è senz’altro favorevole all’autonomia di un simile organo e mi chiedevo se la signora Commissario potesse fornirci qualche informazione in più sulle sue funzioni.</p>
    </intervention>
    <intervention id="3-527-000" speaker_id="28576" is_mep="True" mode="spoken" role="Presidente">
      <p sl="unknown">Onorevoli colleghi, per chi di voi non conosce la procedura, il cartellino blu è una procedura a discrezione del Presidente. Nei casi in cui ritengo non ci sia tempo a sufficienza per la discussione, non concedo la parola. Se, in seguito, i tempi degli interventi si ridurranno, potrò concedere di nuovo la parola a chi vuole intervenire. Purtroppo non è sempre detto che io possa concedervi di parlare quando sollevate il cartellino blu. La decisione viene presa a discrezione del sottoscritto e del segretariato.</p>
    </intervention>
    <intervention id="3-528-000" speaker_id="28240" name="Helga Trüpel" is_mep="True" mode="spoken">
      <p sl="de">Signor Presidente, onorevoli deputati, in nessun modo è giustificabile l’arroganza da parte del gruppo del Partito popolare europeo (Democratico Cristiano) e dei Democratici europei. Le modifiche alla legge ungherese sui media sono state rese possibili da chi ha deciso d’intervenire. Il Primo ministro Orban non rientra tra i primi promotori dell’iniziativa.</p>
      <p sl="de">Posso affermare che le modifiche proposte non sono affatto sufficienti. È stata infatti mantenuta un’autorità di vigilanza che per nove anni è stata costituita da membri del Fidesz. Ciò è inconciliabile con la normativa europea. Non è stata prevista inoltre alcuna tutela per le fonti giornalistiche. Questa legge sui media non può essere realmente definita una legge democratica.</p>
      <p sl="de">Signora Commissario Kroes, a mio avviso non è stata abbastanza perseverante; evidentemente le sta più a cuore la tranquillità sua e della Presidenza ungherese piuttosto che un’autentica legge democratica sui media. Le rammento che intellettuali democratici, anticomunisti e liberali come György Konrad, Agnes Heller e Michael Woida hanno invocato il sostegno delle istituzioni europee. Quanto abbiamo fatto sinora non è sufficiente. Sono persuasa che questa legge debba essere davvero riveduta e resa più democratica.</p>
    </intervention>
    <intervention id="3-529-000" speaker_id="988" name="Carlo Casini" is_mep="True" mode="spoken">
      <p sl="it">Signor Presidente, onorevoli colleghi, credo che il governo ungherese proprio in questa vicenda abbia dimostrato una grande sensibilità verso l'Europa e verso i principi che ne costituiscono il fondamento. Infatti, subito dopo l'approvazione della legge ungherese sui media, vi è stata una campagna scatenata dalle sinistre che ha usato la formula "legge-bavaglio".</p>
      <p sl="it">In realtà, soltanto coloro che hanno sperimentato il comunismo, il fascismo e il nazismo sanno cosa sia una legge-bavaglio, mentre gli Stati democratici sanno che la libertà e il pluralismo dell'informazione sono costitutivi della democrazia: ma vanno armonizzati con tutti gli altri poteri dello Stato di diritto e non devono ledere, in particolare, il fondamento della democrazia, che è la dignità umana.</p>
      <p sl="it">Ad esempio, la stessa Costituzione italiana, all'articolo 21, garantisce sì la libertà di informazione, ma proibisce direttamente anche le pubblicazioni contrarie al buoncostume. La legge del '48 sulla libertà di stampa in Italia, che nessuno ha mai contestato, stabilisce l'obbligo non già dell'autorizzazione bensì della registrazione di ogni pubblicazione, così come fa la legge ungherese.</p>
      <p sl="it">Le riserve che la stessa Commissione europea ha giustamente formulato non tolgono valore al finalismo dichiarato della legge ungherese, e questo finalismo di rispetto della dignità umana è dimostrato proprio dall'atteggiamento che il governo ungherese ha tenuto, aprendosi subito all'accettazione delle critiche e assumendo la responsabilità di cambiare la legge secondo le indicazioni che gli sono state fornite. Anche l'affermazione che i diritti fondamentali dell'Unione europea saranno iscritti nella Costituzione ungherese è riprova di questa fondamentale volontà dell'Ungheria di inserirsi nella cultura europea.</p>
      <p sl="it">In conclusione, non si capisce più l'utilità di questa discussione, se non a riconoscere all'Ungheria la "colpa" di aver sostenuto democraticamente, con una maggioranza di due terzi, il governo e il parlamento. Ma questo è motivo di speranza per l'Europa, non motivo di critica. Pertanto, grazie alla Commissione per il suo lavoro e grazie al governo ungherese.</p>
    </intervention>
    <intervention id="3-530-000" speaker_id="23808" name="Csaba Sándor Tabajdi" is_mep="True" mode="spoken">
      <p sl="hu">Signor Presidente, signora Commissario, signor Ministro, la tendenza a limitare la libertà dei media è un fenomeno di portata europea. Il mio amore patrio ha sofferto del fatto che sia stata proprio la legge ungherese sui media a scatenare polemiche arroventate in seno al Parlamento europeo e altre istituzioni europee. Non è certo una sensazione piacevole. Le critiche severe espresse dalla Commissione europea hanno obbligato alla resa il governo Orban che ancora in dicembre aveva rifiutato con volontà adamantina qualsiasi modifica alla legge. Adesso la Commissione sta obbligando il governo Orban a modificare queste disposizioni scandalose.</p>
      <p sl="hu">Stando alla valutazione della Commissione, il problema insorge principalmente per un conflitto tra la normativa ungherese in materia di mezzi d’informazione e i diritto comunitario. La violazione non riguarda esclusivamente la direttiva sui servizi di media audiovisivi, bensì anche i trattati UE e le disposizioni della Carta dei diritti fondamentali. Le obiezioni dell’Unione europea rappresentano una sconfitta politica per la destra ungherese. Tuttavia la maggior parte delle obiezioni mosse da quattro gruppi del Parlamento europeo mantengono tutta la loro attualità. La Commissione e il Parlamento europeo devono osservare con attenzione gli effetti che gli emendamenti alla legge ungherese avranno sulla libertà di parola e sulla libertà di stampa in Ungheria.</p>
      <p sl="hu">Rivolgo una domanda al ministro Martonyi: con quale giustificazione il governo di Orban ha abolito la composizione paritaria del Consiglio responsabile dei media che era prevista invece dalla precedente legge e comprendeva l’assegnazione della metà degli incarichi a membri del partito di governo e l’altra metà all’opposizione? Qual è l’opinione del Commissario Kroes a questo proposito? Insisto acciocché il governo ungherese non trasmetta l’idea nazionalistica che queste critiche sono dirette contro l’Ungheria. Alla luce delle critiche puntuali mosse dalla Commissione europea, chiedo al governo Orban di guardarsi dentro e porre fine alle pratiche di governo antidemocratiche perseguite fino a questo momento. “Colui che occulta il problema non fa che aggravarlo” ammoniva l’illustre poeta ungherese Gyula Illyés.</p>
    </intervention>
    <intervention id="3-531-000" speaker_id="28576" is_mep="True" mode="spoken" role="Presidente">
      <p sl="unknown">Onorevoli colleghi, la mia precedente affermazione ha causato un poco di confusione. Non saranno accettate altre domande con la procedura del cartellino blu per l’intera discussione. Non ce n’è il tempo.</p>
      <a text="(Interiezione dell’onorevole Morvai: “Vergogna”)"/>
      <p sl="unknown">Vita meschina!</p>
    </intervention>
    <intervention id="3-532-000" speaker_id="96826" name="Tamás Deutsch" is_mep="True" mode="spoken">
      <p sl="hu">Signor Presidente, signora Commissario, come lei stessa ha annunciato all’inizio della discussione odierna, la Commissione europea ha raggiunto un accordo con il governo ungherese per quanto concerne l’emendamento di diversi punti della legge ungherese sui media. Concordo con i colleghi che la discussione cui stiamo assistendo ora sia diventata ormai priva di senso, così com’è tinta da motivazioni e pregiudizi politici nonché, ascoltando i deputati socialisti e liberali, occasionalmente da vero e proprio astio.</p>
      <p sl="hu">Un oratore socialista europeo ha parlato di tutela dei valori europei comuni e ha elaborato il suo punto di vista in tale prospettiva. Ma posso citare a proposito un classico socialista diffuso in Ungheria: “Tutte sciocchezze!”. Non è questo il nocciolo della questione, onorevoli colleghi. Il problema è semplice: i socialisti, liberali, comunisti e verdi europei per l’ennesima volta ricorrono a due pesi e due misure. L’onorevole Schulz non fiatò quando un ministro del governo socialista ungherese ordinò, per il tramite di un suo diretto affiliato politico, di diffamare un giornalista diventato scomodo facendo ritrovare degli stupefacenti nella sua autovettura. L’onorevole Schulz non fiatò quando uno dei segretari di Stato del governo ungherese denunciò un giornalista ungherese per avere scritto un articolo che svelava un raggiro normativo e che gli costò la prigione. Il capogruppo dei liberali Verhofstadt non fiatò quando alcuni giornalisti ungheresi denunciarono brogli elettorali al congresso per le primarie del partito liberale ungherese e quest’ultimo si vendicò boicottando per lungo tempo la loro emittente televisiva. Siccome in tali occasioni non vi siete dati la pena di menzionare i comuni valori europei o di battervi per tutelarli, le vostre dichiarazioni odierne perdono di credibilità.</p>
    </intervention>
    <intervention id="3-533-000" speaker_id="96911" name="Tanja Fajon" is_mep="True" mode="spoken">
      <p sl="sl">Signor Presidente, mi compiaccio che il governo ungherese abbia acconsentito a modificare alcune parti della legge sui media e che anche lei, signora Commissario Kroes, si rallegri degli emendamenti preannunciati.</p>
      <p sl="sl">Tuttavia mi preoccupa assai che a un giorno dalla votazione in questo Parlamento sulla risoluzione relativa alla legge ungherese sui media abbiamo ricevuto solo rassicurazioni alquanto vaghe e non disponiamo di informazioni certe da parte delle autorità ungheresi in merito agli emendamenti che saranno effettivamente adottati. Vorrei pertanto sapere come siete riusciti a ottenere queste informazioni nell’arco di poche ore e se sono stati coinvolti anche degli esperti esterni.</p>
      <p sl="sl">La velocità con cui sono state annunciate le modifiche fa temere che queste non riguarderanno una revisione sostanziale del testo legislativo, ma piuttosto solo alcuni cambiamenti cosmetici e questo non lo possiamo certo tollerare. Com’è possibile che proprio oggi, con questo tema all’ordine del giorno, veniamo a sapere che il governo intende modificare la legge entro due settimane e che la Commissione si ritiene soddisfatta. Invero, sembra che qualcuno voglia mettere a tacere i timori del Parlamento europeo quanto all’effettiva possibilità che il lavoro tecnico annunciato dal governo ungherese possa portare a una modifica in senso democratico della legge, in sintonia con la Carta per i diritti fondamentali.</p>
      <p sl="sl">Alla pari dell'Organizzazione per la sicurezza e la cooperazione in Europa, anche noi siamo seriamente preoccupati per la composizione e i poteri del Consiglio responsabile dei media che rappresenta senz'altro un significativo potenziamento del controllo statale sui giornalisti. Resto aperta al dialogo e vorrei ribadire che il mio non intende affatto essere un attacco contro l’Ungheria. In passato ho lavorato anch’io come giornalista e mi sta a cuore la protezione dei giornalisti in tutta Europa. Inoltre sono delusa perché il Commissario Reding, responsabile per i diritti fondamentali, non è stata coinvolta nell’emanazione di questa legge controversa.</p>
      <p sl="sl">Commissario Koes, vorrei sapere come vede la Commissione europea il futuro del giornalismo in Europa? Nell’Unione occorrono standard minimi che garantiscano la libertà e l’indipendenza dei media e il pluralismo delle informazioni. La incoraggio ad occuparsi quanto prima di questo aspetto perché la libertà dei media e dunque la qualità delle informazioni trasmesse è già seriamente minacciata anche in altri paesi europei.</p>
    </intervention>
    <intervention id="3-534-000" speaker_id="28257" name="Ivo Belet" is_mep="True" mode="spoken">
      <p sl="nl">Signor Presidente, mi sembra che siamo tutti concordi nell’affermare che il governo ungherese è intervenuto correttamente oggi, fugando qualsiasi dubbio e precisando che a Budapest vige la libertà di stampa e il pluralismo dei media.</p>
      <p sl="nl">Con la promessa formale dell’Ungheria alla Commissione europea che la nuova legge sui media sarà modificata e resa senz’altro conforme ai diritti fondamentali europei, anche questo punto ambiguo è stato per fortuna chiarito.</p>
      <p sl="nl">Onorevoli deputati, il mio solo cruccio è che ogni discussione sul pluralismo dei media sembra destinata ad arenarsi in strumentalizzazioni politiche ad opera dei partiti nazionali. Sono assolutamente persuaso della necessità di porre fine a questa tendenza. Alla luce di quanto esposto, signora Commissario, considero eccellente la sua nuova iniziativa per l’avvio di un gruppo di lavoro sul pluralismo dei media e noi deputati al Parlamento saremo senz’altro pronti a discutere con entusiasmo tale iniziativa e ad elaborarla insieme a lei.</p>
      <p sl="nl">Si tratta di un’opportunità eccellente per esaminare finalmente la questione in profondità, giungere agli elementi costitutivi del pluralismo dei media, in una discussione finalmente epurata da emozioni basate su specificità nazionali. L’iniziativa è perfetta per esplorare con obiettività il fenomeno dei mezzi d’informazione nell’Unione europea.</p>
      <p sl="nl">Consentitemi infine di aggiungere un’ulteriore precisazione; un’iniziativa legislativa europea per la regolamentazione dei media, come quella che alcuni deputati dell’Aula richiederanno domani, è a mio giudizio un’impostazione assolutamente errata e credo che la signora Commissario concordi con me su questo punto.</p>
    </intervention>
    <intervention id="3-535-000" speaker_id="96933" name="Milan Zver" is_mep="True" mode="spoken">
      <p sl="sl">Signor Presidente, mi associo a quelli che hanno salutato con favore la decisione del governo ungherese di perfezionare la legge sui media, ma reputo iniquo e immotivato questo attacco da più fronti al governo in connessione alla legge sui media.</p>
      <p sl="sl">Tale legge è il prodotto di una situazione circostanziale che non è sempre compresa appieno in Europa occidentale. Nei paesi in via di transizione, il panorama mediatico si è sviluppato in maniera alquanto asimmetrica e sbilanciata in termini di concentrazione della proprietà e affiliazione politica. I media erano dominati dalla sinistra ed è del tutto naturale che si chieda adesso un maggiore equilibrio nelle informazioni trasmesse dai media nelle società in fase di transizione.</p>
      <p sl="sl">La nozione di equilibrio dell’informazione è utilizzata da tempo nei discorsi politici ed accademici; inizialmente tale concetto si riferiva precisamente ai media. Anche le obiezioni mosse all’orientamento politico del Consiglio responsabile dei media previsto da tale legge non sono affatto corrette. La legge prevede che i membri del Consiglio siano eletti con una maggioranza di due terzi dei voti dal parlamento e un siffatto meccanismo democratico non è neppure contemplato nella grande maggioranza degli altri paesi europei.</p>
      <p sl="sl">In breve, signora Commissario, la prenderemo in parola, laddove lei ci ha assicurato che provvederà a rendere l’ambiente mediatico dell'Unione europea ancora più regolamentato. A tal fine non sarà sufficiente passare in rassegna le leggi degli Stati membri, ma occorrerà un’analisi più approfondita delle singole circostanze nazionali, in particolare nei nuovi Stati membri, compresa la Slovenia.</p>
    </intervention>
    <intervention id="3-536-000" speaker_id="23821" name="József Szájer" is_mep="True" mode="spoken">
      <p sl="en">Signor Presidente, desidero porle una domanda che verte su un aspetto procedurale.</p>
      <p sl="en">A prescindere da quanto lei va affermando, io mi batto affinché i deputati possano intervenire quando lo vogliono. In questo Emiciclo, finora la procedura del cartellino blu è stata una prerogativa esclusiva dell’estrema destra e sinistra.</p>
      <p sl="en">La seduta viene condotta con uno stile che reputo fazioso e vorrei che anche i deputati del centro e del centro-destra avessero il diritto di porre domande agli oratori, altrimenti i deputati non sono trattati tutti equamente.</p>
    </intervention>
    <intervention id="3-537-000" speaker_id="28576" is_mep="True" mode="spoken" role="Presidente">
      <p sl="unknown">Onorevole Szájer, non accolgo le richieste con il cartellino blu sulla base dello schieramento politico di appartenenza. Concedo il diritto di domanda a chi solleva per primo il cartellino.</p>
      <p sl="unknown">Nella presente discussione è accaduto che i cartellini blu fossero sollevati da alcuni deputati, dopodiché i lavori si sono protratti oltre il previsto e ho pertanto deciso che nessuno avrebbe potuto porre domande in base alla procedura del cartellino blu, a prescindere che fossero di destra, di sinistra o del centro.</p>
      <p sl="unknown">Esistono anche gli interventi di un minuto, ma probabilmente non riusciremo comunque a soddisfare tutte le richieste.</p>
      <p sl="unknown">Mi piacerebbe avere più tempo. Mi piacerebbe avere il tempo di dare la parola a tutti, ma non posso farlo. Porgo le mie scuse a lei e agli altri, inoltre le assicuro che la mia scelta non si fonda su motivazioni politiche.</p>
    </intervention>
    <intervention id="3-538-000" speaker_id="96756" name="Sabine Verheyen" is_mep="True" mode="spoken">
      <p sl="de">Signor Presidente, Commissario Kroes, signor Presidente di turno del Consiglio, desidero innanzi tutto ringraziare il Commissario Kroes per il suo intervento tempestivo nella discussione e le trattative intrattenute con il governo ungherese. Ma sopra tutto vorrei ringraziare il governo ungherese per avere tenuto fede alle promesse fatte in occasione di tutte le audizioni e consultazioni che hanno preceduto e iniziato questa discussione, ossia di avere introdotto le modifiche opportune ovunque fosse necessario.</p>
      <p sl="de">La libertà e il pluralismo dei media sono importanti valori fondamentali della nostra Unione europea. I media in particolare rivestono un ruolo di grande responsabilità nella nostra società. I mezzi d’informazione devono rispettare i diritti personali, non devono essere discriminatori e sopra tutto hanno l’obbligo di comunicare la verità. Certo, non possono agire liberi da qualsiasi restrizione legale e questo rappresenta anche uno dei progressi più importanti della nuova legge ungherese sui media.</p>
      <p sl="de">I media godono di una tutela speciale, sancita in particolare dal quadro normativo in vigore presso l’Unione europea. La Commissione, in qualità di garante di queste leggi, ha svolto un lavoro eccellente in passato. La discussione che teniamo oggi sarebbe stata superflua se avessimo riposto maggiore fiducia nel lavoro della Commissione quale autorità di vigilanza sull’applicazione di tali leggi. I risultati ottenuti oggi dimostrano che il sistema funziona bene e che sono state apportate le modifiche del caso alle parti della legge non perfettamente conformi agli standard europei. Questo è un risultato eccellente.</p>
      <p sl="de">Le discussioni ideologiche sollevate di volta in volta in questo contesto sono a mio giudizio assolutamente fuori luogo. I fatti dimostrano che affrontando i punti controversi con uno spirito obiettivo e cooperativo, sulla base del diritto vigente, nell’ambito delle discussioni e delle trattative è stato possibile fare chiarezza e ottenere risultati positivi. Spero che i diversi schieramenti lasceranno da parte i loro giochetti politici e ritireranno le risoluzioni presentate.</p>
    </intervention>
    <intervention id="3-539-000" speaker_id="28150" name="Kinga Gál" is_mep="True" mode="spoken">
      <p sl="hu">Signor Presidente, signora Commissario, signor Ministro, come è stato detto, il governo ungherese e la Commissione hanno convenuto oggi, diversamente da quanto alcuni credono, la modifica puntuale del testo della legge ungherese sui media. Eppure insistete a proseguire questa discussione priva di senso. La mia sensazione è che la legge sui media fosse solo un pretesto, un attacco politico contro il governo ungherese che gode di una maggioranza di due terzi. La proposta di decisione che avete presentato chiama in causa la nostra legge in relazione al diritto di informazione, ma il vostro testo parte da dati distorti ed errori sostanziali, alla pari di tutto quanto è stato detto finora questo pomeriggio.</p>
      <p sl="hu">Tutto questo è fuorviante. Onorevoli colleghi, secondo me il diritto all’informazione significa il diritto di avere accesso a informazioni integrali e reali, non come quelle che avete presentato questo pomeriggio. È interessante notare che vi ponete in difesa delle libertà solo quando ciò vi consente di attaccare i governi di destra. Resta purtroppo il fatto che nessuno dai banchi del gruppo socialista e liberale si sia preoccupato della salvaguardia dei diritti umani nell’ottobre del 2006, durante il governo dei socialisti in Ungheria, quando le libertà vennero letteralmente calpestate nelle strade di Budapest, oppure quando il governo socialista slovacco ha deciso di penalizzare le minoranze che utilizzano la loro lingua madre.</p>
      <p sl="hu">In tale occasione faceste di tutto per evitare che nel Parlamento europeo si tenesse una discussione su queste violazioni gravi e dimostrabili. Onorevoli colleghi, questo approccio di due pesi e due misure è scandaloso. Vi riferite alla legge in questione parlando di dittatura e tirannia della maggioranza. Io che ho trascorso l’infanzia sotto la dittatura di Ceaucescu ne ricavo l’impressione che il vostro concetto di democrazia e Stato di diritto è bizzarro e fazioso.</p>
    </intervention>
    <intervention id="3-540-000" speaker_id="96652" name="Alajos Mészáros" is_mep="True" mode="spoken">
      <p sl="hu">Signor Presidente, vorrei esprimere profondo rammarico per la discussione che si tiene oggi, perché sappiamo essere compito della Commissione europea chiarire in maniera obiettiva tutti i fraintendimenti e le questioni relative alla legge ungherese sui media e infatti la Commissione se ne sta occupando. Considero inutile per il Parlamento prendere posizione su una questione che potrebbe risolversi senza inconvenienti nell’arco di pochi giorni.</p>
      <p sl="hu">Mi rendo conto che siamo solo pedine in una campagna politica avviata dalla sinistra e dai liberali con l’intento di fomentare un clima di isteria e, in tutto questo, il testo definitivo con cui sarà emanata la legge ha forse perso d’importanza. A questo punto l’importante è che i nostri oppositori politici stanno attaccando, con i metodi abietti cui sono soliti fare ricorso, un paese dove le forze politiche del centro-destra sono riuscite a riportare lo scorso anno una vittoria schiacciante, dopo otto anni di ruberie da parte del precedente governo socialista, e possono finalmente spazzare via gli ultimi resti del deprecabile regime comunista.</p>
      <p sl="hu">Quest’opera di pulizia comprende una riorganizzazione dei riferimenti deontologici per i giornalisti e della cultura mediatica. Mi chiedo dove fossero questi detrattori che amano fregiarsi del titolo di democratici progressisti quando il governo nazionalista di sinistra di Robert Fico adottò nel 2008 in Slovacchia una legge alquanto controversa sui media che prevede un articolato sistema di multe. Orbene, erano presenti anche quella volta e proteggevano con ferocia tale legge che, grazie ai loro sforzi, è rimasta in vigore ad oggi. Condanno con forza e rifiuto questo approccio di due pesi e due misure; lancio un appello ai colleghi affinché non si lascino influenzare dalle istigazioni politiche e si affidino a chi di competenza – la Commissione e il governo ungherese – per una valutazione professionale e la risoluzione del problema.</p>
      <p sl="hu">Rendiamoci finalmente conto che gli attacchi ripetuti contro il governo del paese che detiene la presidenza in questo periodo già segnato dalla crisi potrebbe costituire un grave rischio all’immagine unitaria e al prestigio internazionale dell’Unione europea.</p>
    </intervention>
    <intervention id="3-541-000" speaker_id="28206" name="Jean Marie Cavada" is_mep="True" mode="spoken">
      <p sl="fr">Signor Presidente, signor Presidente del Consiglio, l’argomento è così serio che bisogna porsi al di sopra delle polemiche detestabili cui ho dovuto assistere poc’anzi in quest’Aula, perché il discorso attorno ai media riguarda la salute stessa di una democrazia.</p>
      <p sl="fr">Signor Presidente del Consiglio, appartengo a coloro che provano ammirazione e affetto per il vostro paese e per il popolo ungherese. Comprendo che il vostro governo e una parte dell’opinione pubblica desiderino un trattamento delle informazioni più equilibrato e posso dire obiettivamente che hanno ragione. Ma non si può rimpiazzare una propaganda con altra propaganda. Questa sera sono dunque lieto ma anche vigile. Sono lieto che il vostro governo abbia deciso di rivedere diversi punti fondamentali della legge sui media del dicembre 2001. Occorreva farlo e siete intervenuti in modo opportuno. Mi compiaccio anche che in questo modo potrete adempiere meglio ai principi della Carta dei diritti fondamentali, diritti che il vostro popolo ha sempre agognato nel corso della storia più recente.</p>
      <p sl="fr">Desidero rendere omaggio al lavoro del Commissario Kroes e sono favorevole alla costituzione del gruppo di osservazione composto da esperti. Ma rimarremo vigili, perché ci rendiamo conto che alcuni punti non hanno trovato risposta e osserveremo con attenzione le modifiche legislative nel dettaglio.</p>
      <p sl="fr">Per concludere, signor Presidente del Consiglio, vorrei ricordare che siete gli eredi della patria di Liszt, Kossuth, l’eroe del 1940, Joël Brand, Sándor Kopácsi e del colonnello Maléter del 1956. Siete gli eredi di Sándor Márai. Siete gli eredi di Imre Kertész. Non deludeteci! È ungherese anche l’inventore di un gioco magico che si chiama il cubo di Rubik. Non insegnateci in Europa a giocare con i mezzi d’informazione come se fossero un “cubo di Jobbik”, perché il gioco si fa antipatico.</p>
    </intervention>
    <intervention id="3-542-000" speaker_id="102886" name="Ildikó Gáll-Pelcz" is_mep="True" mode="spoken">
      <p sl="hu">Signor Presidente, oggi è stato formulato il testo specifico relativo all’accordo tra il governo ungherese e la Commissione europea. Il governo ungherese ha letto – evento di per sé notevole ai nostri giorni, onorevoli colleghi – e capito le osservazioni della Commissione e terrà fede alle promesse attuando una modifica alla legge sui media. In sostanza, il governo ungherese e la Commissione hanno agito in sintonia con i principi di legittimità e democraticità, al contrario di voi che avete inscenato oggi un bel circo delle pulci politico. Purtroppo non è la prima volta che lo fate, sebbene sia evidente che la causa del problema è già stata rimossa. I deputati socialisti ungheresi lanciano accuse infondate e incitano gli altri a fare altrettanto. In patria, nel frattempo, vengono alla luce uno dopo l’altro i loro scandali per l’ammontare di miliardi di fiorini.</p>
      <p sl="hu">Onorevoli deputati furenti, siete caduti vittime di una disinformazione deliberata. In Ungheria vige una democrazia e la legge sui media è perfettamente conforme a tutte le direttive e ai requisiti europei. Infine, onorevoli colleghi, dovremmo occuparci di questioni la cui risoluzione è di gran lunga più urgente di questo circo delle pulci.</p>
    </intervention>
    <intervention id="3-543-000" speaker_id="4393" name="Mario Mauro" is_mep="True" mode="spoken">
      <p sl="it">Signor Presidente, onorevoli colleghi, pur accettando che coloro che hanno criticato così fortemente la legge ungherese auspichino solo ed esclusivamente la libertà per i media, credo che dobbiamo anche dimostrare rispetto per il lavoro svolto dalla Commissione e per i contenuti espressi dalla discussione in Parlamento. Credo cioè che dobbiamo assumerci la responsabilità – per evitare una brutta pagina nella storia del nostro Parlamento – di non votare domani, annullando semplicemente una risoluzione che si basa su contenuti non corrispondenti alla realtà, come ha dimostrato l'intervento del Commissario.</p>
      <p sl="it">Invito dunque anche il Consiglio e la Commissione a prendere contatti in modo informale con la Conferenza dei presidenti, perché ci sia quello scambio di informazioni, necessario e indispensabile, che permetta domani all'Aula di votare, prima ancora delle risoluzioni, la decisione di non procedere alla loro votazione, ponendo fine a dibattiti di contenuto ideologico.</p>
    </intervention>
    <intervention id="3-544-000" speaker_id="39711" name="Victor Boştinaru" is_mep="True" mode="spoken">
      <p sl="ro">Signor Presidente, l’annuncio della signora Commissario conferma che il Parlamento europeo aveva ragione a criticare duramente la legge ungherese sulla stampa. La disponibilità a modificare la legge, anche se limitatamente a quattro capitoli, equivale al riconoscimento da parte del governo ungherese del fallimento di un provvedimento antidemocratico. Nella sua lettera lei accetta finalmente di esaminare tale legge e verificare la sua compatibilità con il diritto UE in generale. Avrei voluto sentirla menzionare in questo ambito la Carta dei diritti fondamentali.</p>
      <p sl="ro">Ho due domande da rivolgerle, signora Commissario, per le quali vorrei una risposta. Come può pensare che gli standard dell’OSCE e del Consiglio d’Europa siano troppo ambiziosi per l’Unione europea? Inoltre, se un paese candidato avesse una legge identica alla versione non ancora riveduta della legge ungherese, sarebbe in grado di concludere il capitolo negoziale relativo ai mezzi d’informazione?</p>
    </intervention>
    <intervention id="3-545-000" speaker_id="96654" name="Jaroslav Paška" is_mep="True" mode="spoken">
      <p sl="sk">Signor Presidente, in Slovacchia si suole dire che la strada per l’inferno è spesso lastricata di buone intenzioni. Non intendo mettere in dubbio le buone intenzioni dei nostri amici ungheresi e il loro desiderio di apportare modifiche aggiornate alla legge sui media, ma la discussione in corso conferma che alcune disposizioni della nuova legge potrebbero avere una formulazione più attenta.</p>
      <p sl="sk">La decisione del governo ungherese di attuare un tale numero di modifiche e riforme in un arco di tempo tanto breve significa probabilmente che non aveva prestato adeguata attenzione alle possibili conseguenze di alcune disposizioni della legge.</p>
      <p sl="sk">Lo stesso vale per la legge nazionale ungherese sulla doppia cittadinanza che causerà senz’altro molte difficoltà superflue sia agli europei che ai cittadini stranieri. Cosa penseranno i nostri amici americani o canadesi quando vedranno arrivare centinaia di migliaia di ucraini o serbi dotati di passaporti europei rilasciati dall’Ungheria a parenti lontani, i discendenti degli abitanti dell’ex Regno d’Ungheria?</p>
      <p sl="sk">Proprio non so se tale legge sia stata ispirata da buone intenzioni.</p>
    </intervention>
    <intervention id="3-546-000" speaker_id="96749" name="Andrew Henry William Brons" is_mep="True" mode="spoken">
      <p sl="en">Signor Presidente, un resoconto sulla legge ungherese sui media afferma che questa prescrive una “copertura equilibrata” dell’informazione, il che di per sé sembra del tutto ragionevole. In un altro documento si legge che essa prevede multe per le pubblicazioni contrarie “al pubblico interesse, all’ordine pubblico e alla morale”. Questi concetti sono formulati in modo estremamente generico, sono privi di significato e dunque pericolosi alla stessa stregua di nozioni come la xenofobia e il razzismo; a chi potrebbe mai venire in mente di legiferare contro di essi?</p>
      <p sl="en">Tuttavia prima di accusare l’Ungheria, sarebbe meglio che verificassimo i requisiti di legge e le emittenti dei nostri stessi paesi. La BBC, ribattezzata anche British Brainwashing Corporation , ignora del tutto l’obbligo di imparzialità sancito nel suo statuto ed esclude i rappresentanti del nostro partito, mentre concede gratuitamente una copertura eccessiva all’UKIP. Il nostro partito è importante quanto basta per diventare oggetto di continui attacchi, ma non abbastanza importante da essere invitato ai programmi. Nel 2006 ha colluso con il governo per mandare il nostro presidente di partito in prigione.</p>
    </intervention>
    <intervention id="3-547-000" speaker_id="photo_generic" name="Neelie Kroes" is_mep="True" mode="spoken">
      <p sl="en">Vicepresidente della Commissione. − Signor Presidente, un paio di deputati hanno posto una domanda intrigante: è forse un caso che la discussione odierna coincida con l’annuncio da parte del governo ungherese? Orbene, signor Presidente, talvolta occorre un angioletto vicino all’orecchio.</p>
      <p sl="en">Personalmente, quando mi invitate in quest’Aula preferisco venire precisando chiaramente quale sia la posta in gioco e armata di fatti e cifre. Gli eventi odierni sono frutto di una mera coincidenza? Vi darò una risposta che, per così dire, mi sgorga spontanea dal cuore.</p>
      <p sl="en">La discussione riguarda un’intera procedura cominciata alla fine di dicembre e proseguita fino ad ora; siamo a metà febbraio, dunque tutto è avvenuto nell’arco di sette settimane circa. Ebbene, in base ai miei sei anni di esperienza presso le istituzioni europee, posso assicurarvi che si è trattato di un processo alquanto rapido. In genere so che è difficile procedere con tanta celerità e pensare di risolvere un problema nell’arco di sette settimane.</p>
      <p sl="en">Con questa precisazione in mente, i precedenti che hanno portato al risultato odierno sono davvero affascinanti. Si è verificata infatti una concatenazione di fattori. Non è la prima volta che discutiamo di questo argomento, per il quale ero stata invitata qui anche in precedenti occasioni. La vostra posizione è chiara e non sussistono dubbi in merito alla posta in gioco e alla posizione dei diversi partiti del Parlamento su questa questione.</p>
      <p sl="en">Il tema in discussione è molto importante. Non occorre che mi soffermi sull’importanza che la libertà di espressione e di stampa riveste per la Commissione e sarebbe assurdo se non rientrasse tra le nostre priorità per la difesa della democrazia. È stata una coincidenza che il precedente argomento all’ordine del giorno questo pomeriggio fosse la situazione in Egitto? Avete discusso sulla creazione della democrazia e come vedete esiste un filo conduttore; potete essere assolutamente certi che la Commissione ne è consapevole e che interviene al meglio per difendere la democrazia o ripristinarla quando viene minacciata.</p>
      <p sl="en">È chiaro che un altro aspetto riguarda la Presidenza ungherese. Non fingiamoci ingenui. È ovvio che i nostri amici di questo Stato membro in seno alla famiglia europea si rendono conto che, per chi assume la presidenza, noblesse oblige . Anche da parte loro è prevalsa la disponibilità a fare tutto il possibile per appianare il problema. L’ultimo elemento di questa spiegazione che sto tentando di fornirvi concerne il rigore del Parlamento europeo: avete lottato e avete denunciato il fatto al mondo esterno tramite la stampa – una stampa libera, aggiungerei. Non sottovalutate l’importanza del vostro ruolo.</p>
      <p sl="en">Secondo me questa combinazione di elementi spiega in sostanza come siamo riusciti ad ottenere questo risultato in sì breve tempo. La questione verte innanzi tutto sui diritti fondamentali e non sussistono dubbi a tale proposito. Chi pensa che io sia interessata solo alla pace e alla tranquillità non mi conosce affatto, perché mi considero una paladina della democrazia. Ho maturato una certa esperienza e mi occupo di politica da più tempo della maggior parte di voi.</p>
      <p sl="en">Adesso vorrei passare ad altre domande specifiche che mi sono state poste. Come viene garantita l’indipendenza dell’autorità regolamentare dei mezzi d’informazione? Stando alla nostra analisi preliminare della legge ungherese, le procedure per la nomina e l’elezione del presidente e dei membri del consiglio responsabile dei media non differiscono in alcun modo da quelle diffuse nel resto d’Europa. Dobbiamo riconoscere – che ci aggradi o meno – che il partito al governo detiene una maggioranza di due terzi e questo è un fatto inconfutabile in una democrazia.</p>
      <a text="(Applausi)"/>
      <p sl="en">Per quanto concerne l’applicazione dell’articolo 11 della Carta dei diritti fondamentali, applicando la direttiva sui servizi dei media audiovisivi e il trattato noi applichiamo automaticamente anche tale articolo. Penso dunque di avere fugato qualsiasi dubbio.</p>
      <p sl="en">L’onorevole Moraes ha affermato che le decisioni prese dal garante dei media non sono sottoposte ad alcuno scrutinio giuridico. Le decisioni del Consiglio responsabile dei media, che è un’autorità di primo grado, non possono essere impugnate tramite una procedura amministrativa. Nondimeno, ai sensi dell’articolo 163 della legge, una decisione formale del Consiglio responsabile dei media può essere oggetto di ricorso dinanzi a un tribunale in conformità alle disposizioni del codice di procedura civile. L’azione di ricorso non ha un effetto sospensivo, tuttavia è possibile effettuare un richiamo al codice di procedura civile per ottenere la sospensione degli effetti della decisione.</p>
      <p sl="en">L’onorevole Weber ha affermato che la legge ungherese non garantisce un’adeguata tutela delle fonti d’informazione. Se la libertà di stampa deve valere quale principio europeo fondamentale, allora questo punto dovrebbe essere l’alfa e l’omega di tutte le nostre riflessioni sull’argomento. Ho sempre difeso la libertà di stampa a livello europeo, continuerò a farlo anche in futuro e vi assicuro che la Commissione farà altrettanto. Il diritto dei giornalisti di proteggere le loro fonti è una delle garanzie fondamentali per l’effettivo esercizio della libertà di stampa. I giornalisti non dovrebbero essere mai tenuti a rivelare le loro fonti, a meno che ciò non sia richiesto nell’ambito di indagini penali e questo principio resta valido in qualsiasi contesto politico. Anzi, tale principio deve essere difeso con veemenza ancora maggiore quando, come oggi, la stampa e i mezzi d’informazione in generale si trovano in una posizione di relativa debolezza.</p>
      <p sl="en">La direttiva sulla riservatezza dei dati e le comunicazioni elettroniche attualmente in vigore impone che gli Stati membri garantiscano la riservatezza delle comunicazioni. Tuttavia la direttiva non si applica alle attività che non rientrano nell’ambito di applicazione dei trattati europei. In sostanza, il diritto UE non si applica nelle questioni relative a pubblica sicurezza, difesa, sicurezza di Stato, applicazione del diritto penale. Inoltre gli Stati membri possono, secondo il principio di sussidiarietà, adottare provvedimenti atti a limitare il diritto alla tutela della sfera privata individuale ai sensi del loro ordinamento interno e in sintonia con la Convenzione europea per la salvaguardia dei diritti dell’uomo e delle libertà fondamentali. Tali limitazioni devono essere necessarie, appropriate e proporzionate all’interno di una società democratica; un membro della Commissione non ha la facoltà di giudicare o condannare tali provvedimenti nazionali e non è mia intenzione farlo.</p>
      <p sl="en">Alcuni deputati hanno menzionato il mancato riferimento all’articolo 30 e so che molti di voi ritengono che la Commissione non abbia tenuto conto appieno dell’articolo 30 nella sua valutazione della legge sui media. Posso ribattere con assoluta sicurezza che ciò non è affatto vero. Nella sua proposta originale per la direttiva DSMAV, la Commissione aveva previsto l’obbligo per gli Stati membri di garantire l’indipendenza delle autorità normative nazionali – sono assolutamente certa che la memoria non vi tradisce su simili dettagli – ma tale clausola non era stata avallata dal Consiglio e pertanto, sebbene il Parlamento europeo fosse favorevole, venne trasformata nell’attuale articolo 30 della direttiva DSMAV. Nel testo definitivo della direttiva non si stabilisce direttamente l’obbligo di istituire degli organismi indipendenti. La versione finale non collima con quanto avremmo desiderato ma questo è quanto stabilisce il testo scritto e non possiamo fare altro che accettarlo, nostro malgrado.</p>
      <p sl="en">Le autorità ungheresi hanno accettato di eliminare la disposizione in questione e di aggiungere la seguente dichiarazione all’articolo 10 della costituzione per i media, cito: “È compito di tutto il sistema mediatico fornire informazioni autentiche, rapide e puntuali su tali questioni e avvenimenti”. Questa sarà la dicitura nel testo emendato.</p>
      <p sl="en">Mi scuso per non avervi fatto pervenire il testo, io stessa non l’ho ricevuto o, più precisamente, dispongo soltanto del testo utilizzato per le trattative che non ero autorizzata a diffondere. Provvederò a farvelo pervenire quanto prima. Confido che riponiate fiducia nelle mie parole e ve ne ringrazio, comunque mi rendo conto che preferireste ricevere il testo scritto per avere la possibilità di leggerlo.</p>
      <p sl="en">Nel definire la vostra scelta di voto, un punto importante per voi saranno i requisiti di equilibrio nella copertura data alle notizie. Come ho indicato nelle mie osservazioni introduttive, tale obbligo non riguarderà più la stampa o i servizi audiovisivi a richiesta.</p>
      <p sl="en">Il relazione alla domanda dell’onorevole Løkkegaard sulla possibilità che io proponga una normativa per il pluralismo dei mezzi d’informazione, confermo di essere disponibile, come avevo annunciato nelle mie osservazioni introduttive, a intervenire sulla questione del pluralismo dei media nell’ambito delle competenze esistenti dell’Unione europea. Non esiste una soluzione che vada bene per tutti; questa è la mia opinione, peraltro corroborata dal caso ungherese. Istituirò il gruppo di lavoro che ho menzionato e vi ringrazio per la vostra disponibilità a parteciparvi; tale gruppo discuterà le sfide da affrontare al fine di giungere a una visione d’insieme chiara della situazione europea che ci consenta di agire in modo congruo, anche sulla questione dell’indipendenza dei media. Questa dovrebbe essere una delle nostre priorità.</p>
      <p sl="en">Ponendo a confronto la posizione dell’OSCE sulla legislazione ungherese in materia di media e la nostra stessa analisi emerge una differenza nelle basi legali, tuttavia le conclusioni cui è giunta l’OSCE sono assolutamente chiare e corrette. Le principali osservazioni dell’OSCE vertono sulla nuova autorità per i media e in particolare sulla durata del mandato dei suoi membri e sulla regolamentazione dell’emittente del servizio pubblico. Ho già spiegato il punto di vista della Commissione su questo aspetto; mi sembra che i mandati dei membri di simili autorità presso gli altri Stati membri, per esempio, durino tra i cinque e i nove anni. Tra queste posso citare a titolo esemplificativo i Rundfunkräte (consigli per le emittenti pubbliche).</p>
      <p sl="en">Il punto di svolta – e qui concludo – è stato il messaggio che ho ricevuto questa mattina dal vice Primo ministro all’aeroporto e sono certa che il ministro per gli Affari esteri ribadirà il messaggio che il governo ungherese ha trasmesso per il mio tramite alla Commissione, in cui precisa la propria posizione.</p>
      <p sl="en">In queste sette settimane di collaborazione stretta, sono rimasta ammirata dal sostegno assicuratomi dai miei collaboratori che hanno lavorato a ritmi frenetici. Ma posso assicurarvi che l’attività frenetica ha interessato entrambe le parti, le quali hanno svolto il loro compito in maniera non solo adeguata, ma anche costruttiva, nella ricerca di una soluzione, giacché si tratta di un tema molto importante sul quale occorre trovare una soluzione.</p>
    </intervention>
    <intervention id="3-548-000" speaker_id="4393" name="Mario Mauro" is_mep="True" mode="spoken">
      <p sl="it">Signor Presidente, invito il Commissario, per una questione procedurale, a far pervenire stasera stessa i testi cui faceva riferimento, quanto meno ai presidenti dei gruppi, affinché domani possiamo avere la maggiore serenità possibile prima di esprimere il nostro voto.</p>
    </intervention>
    <intervention id="3-549-000" speaker_id="photo_generic" name="Neelie Kroes" is_mep="True" mode="spoken">
      <p sl="en">Vicepresidente della Commissione. − Signor Presidente, per quanto mi riguarda desidero senz’altro acconsentire alla richiesta. Vedo dai cenni del rappresentante della Presidenza ungherese che anche lui è favorevole. Provvederemo a farvelo pervenire quanto prima.</p>
    </intervention>
    <intervention id="3-550-000" speaker_id="photo_generic" name="János Martonyi" is_mep="True" mode="spoken">
      <p sl="en">Presidente in carica del Consiglio . − Signor Presidente, voglio rassicurarla del fatto che so esprimermi anche a parole, oltre che a cenni.</p>
      <p sl="en">Vorrei aggiungere un paio di osservazioni a nome del mio paese, a integrazione della risposta completa e dettagliata del Commissario Kroes sulla composizione del Consiglio responsabile dei media; mi era stata rivolta una domanda specifica su questo aspetto che credo abbia ricevuto una risposta corretta, mi limiterò pertanto ad aggiungere un paio di considerazioni.</p>
      <p sl="en">Prima di tutto vorrei sottolineare la piena adesione dell’Ungheria ai valori, ai principi e alle norme sanciti nel trattato, nella Carta dei diritti fondamentali e in tutti gli altri dispositivi – europei o universali – del diritto internazionale in materia di diritti umani.</p>
      <p sl="en">Le prime dure critiche alla legge sui media sono state mosse ancora prima della sua emanazione. Mi riferisco in particolare alle osservazioni espresse dal responsabile dei media presso l’OSCE. La mia semplice richiesta era che il testo fosse letto, studiato e analizzato, affinché ci venissero evidenziate eventuali criticità, dubbi o timori che tale legge, ovvero la sua interpretazione nell’attuazione pratica, poteva suscitare.</p>
      <p sl="en">Per questo motivo abbiamo accolto immediatamente con favore l’analisi della legge da parte della Commissione quale garante dei trattati e l’abbiamo incoraggiata ad esprimere eventuali dubbi o perplessità. Questo è quanto avvenuto; la Commissione ha vagliato con attenzione la legge e presentato alcune proposte che sono state accolte integralmente. A questo punto posso solo confermarvi che dopodomani si terrà una riunione di gabinetto in cui approveremo il testo e lo presenteremo in seguito al parlamento ungherese. Gli emendamenti saranno approvati entro tempi brevi, nei limiti di quanto concesso dalla procedura di adozione, ed entreranno in vigore immediatamente.</p>
      <p sl="en">Desidero ringraziare la Commissione per il suo impegno, aiuto e assistenza, unitamente a tutti i deputati che hanno dato il loro contributo con osservazioni eque e motivate, assistendoci in questo esercizio di cui riconosco l’importanza estrema, non solo per l’Ungheria, ma per l’Unione europea nel suo complesso.</p>
      <p sl="en">Desidero offrire anche il nostro aiuto e pieno sostegno al gruppo di lavoro che la Commissione intende istituire. Questa iniziativa è nell’interesse di tutta l’Europa, noi tutti vogliamo parteciparvi e fornire il nostro apporto per quanto possibile.</p>
      <p sl="en">L’unico punto di rammarico per me sono state le espressioni sopra le righe pronunciate nel corso di alcuni interventi dei deputati. Come ho detto, la legge sarebbe stata approvata. Talvolta abbiamo avuto l’impressione di essere sottoposti a quello che i francesi chiamano “un procès d'intention ”, una sorta di presunzione di colpevolezza. Ho avuto l’impressione che a questo caso venisse applicata una presunzione di colpa anziché la presunzione d’innocenza che vale come principio di base per un giusto processo.</p>
      <p sl="en">Talvolta queste dichiarazioni si sono spinte oltre i limiti di un discorso politico logico e corretto, un discorso che altrimenti incoraggiamo senz’altro sia in patria che a livello europeo o mondiale.</p>
      <p sl="en">Questa discussione è stata lesiva degli interessi europei e dell’integrazione europea. Per fortuna spero che questo capitolo sia ormai chiuso. Ci tengo a ribadire il nostro rispetto e a dimostrazione di ciò vi comunico che è nostra ferma intenzione integrare la Carta dei diritti fondamentali nella nuova costituzione ungherese.</p>
      <p sl="en">L’Ungheria sarà così il primo paese ad avere la Carta dei diritti fondamentali quale parte integrante del proprio ordinamento nazionale. Essa dovrà pertanto trovare applicazione sia negli ambiti di pertinenza del diritto comunitario, sia nell’intero ordinamento nazionale e, in qualità di legge superiore, prevarrà su qualsiasi altro atto normativo o regolamentare relativo al diritto penale, ai media o a qualsiasi altro argomento.</p>
      <p sl="en">Questo dovrebbe bastare per rassicurarvi in merito alla piena applicazione nel mio paese delle regole, dei valori e dei principi fondamentali che noi tutti condividiamo.</p>
    </intervention>
    <intervention id="3-551-000" speaker_id="28576" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">Comunico di aver ricevuto sei proposte di risoluzione ai sensi dell’articolo 110, paragrafo 2, del regolamento.</p>
      <p sl="unknown">La votazione si svolgerà domani alle 12.00.</p>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="3-553-000" speaker_id="39724" name="Csaba Sógor" is_mep="True" mode="written">
      <p sl="hu">Nella proposta di risoluzione, i colleghi hanno chiesto che la Commissione europea tenga conto anche delle disposizioni della Carta dei diritti fondamentali nella sua analisi della legge ungherese sui media e che sia avviata una procedura d’infrazione contro l’Ungheria nel caso in cui quest’ultima non dovesse modificare la legge come richiesto entro un termine stabilito. Parimenti, i colleghi chiedono che la Commissione proponga nel corso di questo stesso anno un quadro normativo europeo in grado di garantire il rispetto della libertà dei media negli Stati membri. Con piacere noto che sempre maggiore attenzione viene prestata alle disposizioni della Carta dei diritti fondamentali; propongo dunque che la Commissione valuti l’applicazione della Carta e in particolare degli articoli 21 e 22 in relazione alla legge slovacca sulle lingue minoritarie. Inoltre sono favorevole alla richiesta di un progetto di direttiva europea in grado di garantire l’inviolabilità della libertà dei media. Credo che la creazione di un siffatto quadro normativo sia del tutto giustificata alla luce dei problemi che affliggono le minoranze nazionali autoctone. Esistono infatti paesi nell’Unione europea in cui non è il principio di equilibrio dell’informazione a essere violato, pregiudicando così i diritti di cittadini europei che vivono sul medesimo territorio da secoli, ma dove vengono comminate multe a tali cittadini quando parlano la loro lingua madre.</p>
    </intervention>
    <intervention id="3-554-000" speaker_id="28377" name="Lidia Joanna Geringer de Oedenberg" is_mep="True" mode="written">
      <p sl="it">La libertà e il pluralismo dei media è una delle libertà fondamentali su cui si fonda l’Unione europea.. Mi colma di gioia la reazione forte della Commissione europea alle notizie relative alla legge ungherese sui media e il suo intervento fattivo. Avendo lavorato nei media per tanti anni, seguirò con interesse il lavoro condotto dal gruppo di esperti annunciato dal Commissario Kroes che sarà incaricato di fornire una consulenza alla Commissione per ulteriori provvedimenti. Nel contempo vorrei sottolineare che l’analisi legislativa con cui la Commissione ha verificato la conformità della legge ungherese sui media con il diritto comunitario ha purtroppo messo in luce i punti deboli contenuti in quest’ultimo e in particolare nella direttiva sui servizi di media audiovisivi. Paradossalmente, la direttiva non lascia molto margine di manovra alla Commissione. Nella sua analisi della legge ungherese, la Commissione è stata costretta a “stiracchiare” certe argomentazioni appoggiandosi al trattato (libertà d’impresa) piuttosto che alla direttiva. Mi rendo conto che l’Unione europea ha poteri limitati nell’ambito della politica audiovisiva, nondimeno credo che i mezzi d’informazione siano un elemento fondamentale della democrazia e come tali debbano godere di alcuni diritti minimi ed essere soggetti a criteri comuni. Condivido il punto di vista espresso dal mio gruppo, il gruppo dell’Alleanza Progressista dei Socialisti e dei Democratici al Parlamento europeo, in merito alla necessità di una revisione del quadro normativo UE al fine dell’introduzione di requisiti minimi per la libertà e il pluralismo dei media e confido che potremo avviare a breve una discussione di merito su questo tema.</p>
    </intervention>
  </section>
  <section id="creitem18" title="14. Accordo di libero scambio tra l’UE e la Repubblica di Corea (discussione)">
    <intervention id="3-556-000" speaker_id="28576" is_mep="True" mode="spoken" role="Presidente">
      <p sl="unknown">L’ordine del giorno reca la raccomandazione (A7-0034/2011) dell’onorevole Sturdy, a nome della commissione per il commercio internazionale, relativa alla conclusione dell’accordo di libero scambio tra l’Unione europea e i suoi Stati membri, da una parte, e la Repubblica di Corea, dall’altra [08505/2010 - C7-0320/2010 - 2010/0075(NLE)].</p>
    </intervention>
    <intervention id="3-557-000" speaker_id="2037" name="Robert Sturdy" is_mep="True" mode="spoken" role="relatore">
      <p sl="en">Signor Presidente, con questo accordo di libero scambio (ALS) prende vita una nuova generazione di accordi commerciali, lanciata nel 2007 nel quadro dell’iniziativa globale europea. La globalizzazione dell’economia, l’instabilità e l'impasse del sistema multilaterale hanno determinato la necessità di intensificare le relazioni bilaterali. Con questo ALS il Parlamento eserciterà per la prima volta le nuove competenze assegnategli dal trattato di Lisbona.</p>
      <p sl="en">L'ALS è teso a garantire alle imprese europee appartenenti a svariati settori economici un accesso ampio e completo al mercato sudcoreano attraverso una serie di liberalizzazioni tariffarie del tutto inedite. Garantisce l’impiego delle discipline OMC+ in caso di indicazioni geografiche e di appalti pubblici, maggiore trasparenza degli aiuti di stato e l’applicazione efficace dei diritti di proprietà intellettuale; contiene altresì un importante capitolo sullo sviluppo sostenibile.</p>
      <p sl="en">Se i numerosi vantaggi dell’accordo sono immediati ed evidenti, plaudo soprattutto al fatto che l’ALS contiene un efficace meccanismo bilaterale di salvaguardia che consente all’Unione europea di ripristinare l’aliquota del dazio NPF qualora la liberalizzazione indotta da questo particolare accordo arrechi o rischi di arrecare grave pregiudizio all’industria interna dell’UE. Tale misura si rivolge in prima battuta ai timori dei comparti più sensibili dell’Unione europea, tra cui l’industria automobilistica, l’elettronica di consumo e il settore tessile, garantendo la tutela che meritano. A tale proposito, ringrazio l’onorevole Zalba Bidegain per l’impegno dedicato a questo specifico aspetto dell’accordo.</p>
      <p sl="en">Il mercato sudcoreano, rimasto sinora relativamente chiuso per effetto di elevate imposizioni tariffarie e onerosi ostacoli non tariffari, apre nuove e significative opportunità ai beni e ai servizi provenienti dall’UE. Entro breve, l’ALS abolirà i dazi all’esportazione imposti ogni anno, con un risparmio di 1,6 miliardi di euro di cui beneficeranno gli esportatori europei di prodotti industriali e agricoli, con risparmi immediati per i prodotti chimici (175 milioni di euro circa), i prodotti farmaceutici, i ricambi per autovetture, i macchinari industriali eccetera. I dati citati sono probabilmente destinati ad aumentare, in considerazione dell'incremento degli scambi. Per gli agricoltori europei, la Corea rappresenta attualmente uno dei mercati d’esportazione di maggior valore al mondo, con vendite che superano la cifra annua di 1 miliardo di euro. L’ALS liberalizza pienamente pressoché tutte le esportazioni agricole dell’UE.</p>
      <p sl="en">Le esportazioni rappresentano, pertanto, un’importante fonte di crescita per l’Unione. Contribuiscono alla ricchezza e all’occupazione delle imprese europee e dei loro dipendenti e costituiranno uno dei più importanti fattori di stimolo alla ripresa. L’accordo è frutto della stretta collaborazione tra la Commissione e l'associazione dei costruttori automobilistici europei.</p>
      <p sl="en">Il mondo guarda all’Europa, che imbocca un nuovo cammino teso a migliorare le relazioni commerciali ed economiche con partner di tutto il mondo. Da sempre sostengo che il commercio è il principale strumento per lo sviluppo: instaurare nuove relazioni e abbattere gli ostacoli agli scambi commerciali significa creare nuove opportunità. Nello specifico, questo ALS adotta un nuovo approccio che integra, ovviamente, quello di Doha e mira alla ripresa e alla crescita dell’Europa. In questo contesto, il Parlamento europeo riveste un ruolo centrale nel delineare il futuro della politica commerciale a livello globale.</p>
      <p sl="en">Desidero quindi ringraziare Ignacio della Commissione. A detta di uno degli economisti, Ignacio, con ogni probabilità questo è il miglior accordo commerciale cui entrambe le parti sarebbero potute pervenire. Invito tutti i gruppi ad accantonare il protezionismo e a sostenere invece questo accordo.</p>
    </intervention>
    <intervention id="3-558-000" speaker_id="photo_generic" name="Karel De Gucht" is_mep="True" mode="spoken">
      <p sl="en">membro della Commissione. − Signor Presidente, ringrazio gli onorevoli deputati per l’impegno dimostrato dal Parlamento, e in particolare dalla commissione per il commercio internazionale, teso ad assicurare la tempestiva valutazione e, mi auguro, la ratifica dell’accordo di libero scambio (ALS) tra l’UE e la Corea, per la successiva entrata in vigore.</p>
      <p sl="en">Questo complesso incarico si è articolato su due fasi principali: la conclusione dei negoziati per il regolamento di salvaguardia per la Corea, che attua la clausola bilaterale di salvaguardia dell’ALS UE-Corea, e la preparazione dell’approvazione all'accordo.</p>
      <p sl="en">Accolgo con favore l’accordo in prima lettura raggiunto da Consiglio e Parlamento sul regolamento di salvaguardia: il lavoro svolto non solo ha assicurato un quadro normativo per tutelare adeguatamente l’industria europea, ma ha altresì confermato l’impegno congiunto del Parlamento, del Consiglio e della Commissione per un’efficiente attività legislativa. Per la prima volta, in occasione di questo dossier commerciale, il Parlamento ha svolto il ruolo di colegislatore previsto dal trattato di Lisbona. L’esito di questa collaborazione è indubbiamente notevole.</p>
      <p sl="en">Poiché ne abbiamo ampiamente discusso in passato e l’onorevole Sturdy li ha appena sintetizzati, non ritengo di dover elencare nuovamente i vantaggi che questo ALS apporterà all’economia dell’Unione. Consentitemi invece una breve digressione, per collocare l’accordo con la Corea nella più ampia prospettiva della futura politica commerciale comunitaria, delineata dalla comunicazione della Commissione del 9 novembre 2010, e ricordare i principi essenziali della nostra linea politica.</p>
      <p sl="en">Continuiamo ad accordare la preferenza al canale multilaterale dell’OMC, lo strumento migliore per liberalizzare gli scambi e regolamentare il commercio globale. Nonostante le delusioni e lo stallo in cui si trova dalla metà del 2008, spingiamo ancora per la conclusione del ciclo di Doha per lo sviluppo, a 10 anni dal suo lancio: vale ancora la pena di concludere un accordo, sia per i vantaggi economici, sia per promuovere l’OMC. È per questo motivo che a Davos ho riunito i ministri del commercio dei sette principali paesi al mondo dal punto di vista degli scambi commerciali, per discutere concretamente le fasi conclusive, sulla scia della slancio impresso dal G20 di Seoul. Ritengo che l’incontro abbia avuto esito positivo e, al momento, gli alti funzionari stanno lavorando per raggiungere una conclusione politica entro l’estate.</p>
      <p sl="en">Come già ricordato a novembre, la dimensione bilaterale e quella multilaterale non si escludono a vicenda, anzi, può ben darsi che la liberalizzazione incoraggi altra liberalizzazione. Abbiamo perseguito accordi commerciali che producono effettivo valore aggiunto rispetto a quanto si può ottenere attraverso l’OMC, e proseguiremo su questa strada, dal momento che i progressi sul piano multilaterale sono inevitabilmente lenti. Questa è stata, ed è tuttora, la motivazione principale alla base dell’ALS con la Corea.</p>
      <p sl="en">Rinnovo al Parlamento europeo gli impegni assunti dalla Commissione rispetto all’attuazione del regolamento di salvaguardia per la Corea e l’ALS tra l’Unione europea e questo paese.</p>
      <p sl="en">Come previsto dal regolamento di salvaguardia, la Commissione sottoporrà al Parlamento europeo e al Consiglio una relazione annuale sull’attuazione dell’ALS UE-Corea e sarà a disposizione della commissione per il commercio internazionale per discutere eventuali questioni attinenti all’applicazione dell’accordo.</p>
      <p sl="en">La Commissione seguirà attentamente l’ottemperanza della Corea rispetto agli impegni assunti sulle questioni normative, in particolare quelli relativi alle norme tecniche del settore automobilistico. Tale attività di monitoraggio comprenderà altresì tutti gli aspetti degli ostacoli non tariffari e gli esiti saranno documentati e portati all’attenzione del Parlamento europeo e del Consiglio.</p>
      <p sl="en">Particolare importanza sarà attribuita al rispetto degli impegni ambientali e sul lavoro di cui al capitolo 13 dell’ALS, dedicato a commercio e sviluppo sostenibile. A tale proposito, la Commissione si avvarrà della collaborazione del gruppo consultivo nazionale, costituito da rappresentati delle organizzazioni aziendali, dei sindacati e delle organizzazioni non governative. L'attuazione del Capitolo 13 dell'ALS sarà documentata e riferita al Parlamento europeo e al Consiglio.</p>
      <p sl="en">La Commissione conviene inoltre sulla necessità di prevedere meccanismi di tutela adeguati in caso di repentini aumenti delle importazioni che interessino i comparti sensibili, incluso quello delle automobili di piccole dimensioni. Il monitoraggio interesserà il comparto automobilistico, quello tessile e l'elettronica di consumo. A questo proposito, la Commissione ritiene che il comparto delle automobili di piccole dimensioni costituisca un mercato significativo per le indagini ai fini dei meccanismi di tutela.</p>
      <p sl="en">La Commissione ritiene che la definizione di zone esterne per il perfezionamento passivo nella penisola coreana, ai sensi di quanto previsto dall'articolo 12 del protocollo sulle norme di origine, richiederebbe un accordo internazionale tra le parti approvato dal Parlamento europeo. La Commissione riferirà puntualmente al Parlamento sulle decisioni della commissione per le zone esterne di perfezionamento passivo nella penisola coreana.</p>
      <p sl="en">La Commissione fa altresì notare che, qualora decidesse di prolungare la durata delle indagini – in casi eccezionali – secondo quanto previsto dall'articolo 4, paragrafo 3 del regolamento di salvaguardia per la Corea, si assicurerà che tale proroga non si estenda oltre la data di scadenza di eventuali misure temporanee adottate ai sensi dell'articolo 5.</p>
      <p sl="en">Commissione e Parlamento europeo concordano inoltre sull'importanza di una stretta collaborazione finalizzata a monitorare l'attuazione dell'ALS UE-Corea e del regolamento di salvaguardia.</p>
      <p sl="en">A tale scopo, qualora il Parlamento europeo approvasse una raccomandazione per avviare un'indagine di salvaguardia, la Commissione vaglierà attentamente l'esistenza delle condizioni atte a intraprendere d'ufficio tale azione e, qualora non ne riscontrasse la presenza, presenterà un rapporto alla commissione per il commercio internazionale volto a illustrare tutti i fattori relativi all'avvio di tale indagine.</p>
      <p sl="en">Dietro richiesta della commissione per il commercio internazionale, la Commissione riferirà su eventuali punti specifici relativi all'osservanza da parte della Corea degli impegni sulle misure non tariffarie o sul capitolo 13 dell'ALS.</p>
      <p sl="en">Desidero infine commentare due questioni importanti, ossia la normativa coreana sulle emissioni di CO2 da autovetture e l'accordo supplementare sulla bozza dell'accordo di libero scambio Corea-USA (KORUS), concluso lo scorso dicembre.</p>
      <p sl="en">Il 24 gennaio 2011, la Corea ha confermato che apporterà alcune variazioni al testo provvisorio sulla normativa in materia di CO2 , in risposta ai timori sollevati dai produttori automobilistici europei, pur mantenendo invariati gli ambiziosi obiettivi di riduzione delle emissioni. Sebbene tali modifiche – cui la Commissione guarda con favore – non altereranno la quantità complessiva di emissioni, ne assicureranno una divisione più equa tra produttori automobilistici coreani ed europei.</p>
      <p sl="en">Confermo che la posizione dell'Unione europea sulla normativa coreana in materia di CO2 è stata costantemente coordinata con la Commissione, in particolare con la collega Hedegaard e la DG Azione per il clima, al fine di evitare di minare gli sforzi compiuti dalla Corea per tutelare l'ambiente.</p>
      <p sl="en">Per quanto attiene all'accordo aggiuntivo sulla bozza dell'ALS Corea-USA concluso a dicembre 2010, la Commissione non vi ha ravvisato elementi tali da poter causare pregiudizio all'Unione europea. Intendo, in ogni caso, contattare la controparte coreana al fine di escludere l'eventualità che in futuro emergano elementi pregiudizievoli per la concorrenza con il settore automobilistico europeo, sotto forma di maggiori restrizioni nell'applicazione di standard di sicurezza non armonizzati rispetto a quanto deciso in sede di negoziati.</p>
      <p sl="en">La Commissione intende monitorare attentamente l'applicazione di tale misura, in particolare attraverso il gruppo di lavoro sui veicoli a motore e i ricambi previsto dall'ALS, che esaminerà gli aspetti pratici della sua attuazione al fine di garantire un intervento efficace e tempestivo in caso di problemi di accesso al mercato.</p>
      <p sl="en">In conclusione, l'ALS UE-Corea non porterà soltanto importanti vantaggi ai produttori europei che esportano sul mercato sudcoreano, ma costituirà anche un chiaro segnale della nostra determinazione a sfruttare le nuove opportunità offerte dalle principali economie asiatiche.</p>
      <p sl="en">Attraverso l'applicazione di un regolamento di salvaguardia efficiente ed efficace, intendiamo inoltre rispondere ai timori sollevati da alcuni soggetti interessanti. Dal momento che tale regolamento è soggetto alla procedura legislativa ordinaria, sia il Consiglio che il Parlamento hanno avuto modo di introdurre meccanismi di reazione, qualora i rischi percepiti si concretizzassero.</p>
      <p sl="en">La combinazione dell'ALS e del regolamento di salvaguardia costituisce un ottimo pacchetto a cui, mi auguro, accorderete il vostro sostegno.</p>
    </intervention>
    <intervention id="3-560-000" speaker_id="28219" name="Daniel Caspary" is_mep="True" mode="spoken">
      <p sl="de">relatore per parere della commissione per l’industria, la ricerca e l’energia . – Signor Presidente, onorevoli colleghi, il commercio internazionale e le esportazioni costituiscono un importante motore per la crescita e l'occupazione dell'Europa. L'accordo di libero scambio oggetto della discussione odierna consoliderà la posizione concorrenziale dell'Unione europea e assicurerà alle nostre imprese la possibilità di accedere a una regione estremamente dinamica in termini di crescita. L'economia europea, come quella coreana, ne trarranno sostanziali vantaggi. Il prodotto interno lordo dell'Unione europea aumenterà, consentendo così di creare nuova occupazione. Per i prossimi anni, tutte le previsioni indicano un raddoppio delle esportazioni verso la Corea grazie all'abolizione dei dazi e degli ostacoli non tariffari: l'eliminazione dei soli dazi comporterà un risparmio pari a 1,6 miliardi di euro l'anno. L'Unione europea assisterà a un sostanziale rilancio degli scambi di beni e servizi per un valore fino a 19 miliardi di euro.</p>
      <p sl="de">Sono particolarmente lieto che, nel corso delle trattative, la Commissione abbia tenuto pienamente conto delle raccomandazioni negoziali espresse dal Parlamento europeo nella relazione Martin del 2008, come pure che abbia riconosciuto i contributi del Parlamento e dell'industria e che in queste ultime settimane abbia fugato i timori rimasti. Il riscontro positivo anche da parte del settore agricolo è per me un'assoluta novità, poiché in genere questo comparto costituisce un problema nell'ambito dei negoziati commerciali.</p>
      <p sl="de">A partire dal 1° luglio 2011, l'accordo agevolerà infatti l'accesso dei prodotti agricoli europei al mercato sudcoreano. Finora, la quota dei nostri prodotti agricoli esportati in Corea non gravata da dazi era pari ad appena il 2 per cento, la carne di maiale era soggetta a dazi annuali per 240 milioni di euro, mentre per latte e altri prodotti caseari il prelievo era di circa 100 milioni di euro. Le barriere alla commercializzazione dei nostri prodotti agricoli saranno finalmente abolite. Sarei lieto se, in particolare per questo comparto, la Commissione europea volesse prendere in considerazione la possibilità di incentivare un qualche programma di accesso ai mercati non soltanto per le PMI, ma anche per i settori agricoli dei paesi che traggono vantaggio dall'accordo di libero scambio.</p>
      <p sl="de">Sarei particolarmente lieto se potessimo inoltre accertarci che i nostri partner in Corea del Sud attuino effettivamente le agevolazioni agli scambi previste dall'accordo. Chiedo che venga monitorata l'eventuale introduzione di nuove barriere commerciali e desidero congratularmi in particolare con la Commissione.</p>
      <p sl="de">Il risultato conseguito dalla Commissione e dai relatori del Parlamento, specie nei negoziati a tre, è un esempio per tutti noi. Auspico che domani la vasta maggioranza di quest'Aula sostenga l'accordo.</p>
    </intervention>
    <intervention id="3-561-000" speaker_id="96763" name="Pablo Zalba Bidegain" is_mep="True" mode="spoken">
      <p sl="es">a nome del gruppo PPE. – Signor Presidente, onorevoli deputati, Commissario De Gucht, all'inizio di questa tornata parlamentare, che per me è la prima, una delle prime discussioni cui ho partecipato riguardava proprio l'accordo di libero scambio con la Corea. Alcuni comparti dell'industria europea, in particolare quello automobilistico, erano unanimi nell'opporsi a questo accordo. Come cittadino della Navarra e della Spagna, dove il comparto automobilistico costituisce una componente essenziale dell'economia, mi sono sentito in dovere di apportare dei miglioramenti se non all'accordo, dal momento che non era più possibile, alla clausola di salvaguardia, su cui il Parlamento poteva ancora intervenire.</p>
      <p sl="es">Ci siamo pertanto prefissi due obiettivi: primo, tutelare l'industria e i relativi posti di lavoro; secondo, rendere l'accordo più allettante per i comparti interessati, soprattutto quello automobilistico, non soltanto per evitare che venisse rifiutato, bensì per assicurare che godesse del loro sostegno. Oggi possiamo considerare questo obiettivo "missione compiuta" grazie all'impegno e all'abilità del Parlamento.</p>
      <p sl="es">Ringrazio il relatore e i relatori ombra per le rispettive relazioni e per l'eccellente lavoro svolto. Grazie, Robert, e grazie anche per le tue parole.</p>
      <p sl="es">Desidero esprimere la mia gratitudine anche ai membri della commissione per il commercio internazionale e al suo Presidente, l'onorevole Moreira. Muito obrigado! , Vital.</p>
      <p sl="es">Ringrazio inoltre la Presidenza belga dell'Unione europea per l'ottimo lavoro svolto e per lo sforzo che, a dicembre, ha finalmente portato alla conclusione dell'accordo.</p>
      <p sl="es">Vorrei infine sottolineare il contributo della Commissione europea e in particolare di Ignacio Bercero, al quale sono particolarmente grato. Domani voteremo a favore di una clausola più efficace, più agevole da applicare e capace di tutelare effettivamente l'industria europea. Oggi, le preoccupazioni per l'accordo di libero scambio con la Corea si sono notevolmente ridimensionate, anzi, sono pressoché svanite. Oggi, le opportunità che derivano da questo accordo sono nettamente superiori alle incertezze. Il Parlamento europeo dovrebbe essere orgoglioso dell'ottimo lavoro portato a termine.</p>
    </intervention>
    <intervention id="3-562-000" speaker_id="1909" name="Bernd Lange" is_mep="True" mode="spoken">
      <p sl="de">a nome del gruppo S&amp;D . – Signor Presidente, signor Commissario, onorevoli colleghi, il trattato di Lisbona ha cambiato le premesse della politica commerciale. L'Unione europea è l'unica responsabile di tale politica e il Parlamento concede o nega il proprio consenso: abbiamo dunque acquisito una nuova responsabilità, che può concretizzarsi soltanto se agiamo insieme, come abbiamo dimostrato molto chiaramente su questa questione. A questo proposito, ringrazio anche i relatori e i relatori ombra.</p>
      <p sl="de">La politica commerciale non è fine a se stessa: il suo scopo è, innanzi tutto, rafforzare l'occupazione e lo sviluppo industriale nell'Unione europea e, in seconda battuta, migliorare le condizioni per i cittadini di altri paesi del mondo. La finalità della politica commerciale dev'essere quella di realizzare entrambe queste condizioni. Occorre quindi valutare l'accordo da questo punto di vista: nel complesso, rappresenta un passo nella giusta direzione, verso il conseguimento di questi due requisiti. Persistono, tuttavia, elementi che suscitano critiche, come ad esempio la questione relativa alla restituzione dei dazi in Corea del Sud, che accorderebbe vantaggi concorrenziali unilaterali a determinati comparti industriali di questo paese, particolarmente sensibili, come quello automobilistico. È stata quindi giustificata l'approfondita discussione sulla clausola di salvaguardia, nonché l'attuazione congiunta di tale misura, che prevede un attento monitoraggio proprio dei punti appena ricordati, al fine di accertare che le opportunità offerte dalla restituzione dei dazi in Corea del Sud non comportino distorsioni della concorrenza in Europa. In questo senso, il Parlamento ha giustamente previsto misure di salvaguardia.</p>
      <p sl="de">L'accordo mira inoltre a migliorare la situazione in Corea del Sud. Il paese deve infatti ancora apportare miglioramenti rispetto al capitolo 13, in particolare alla questione delle norme fondamentali sul lavoro stabilite dall'OIL; nella fattispecie sono due, la numero 87 e 98, relative alla contrattazione collettiva, a non essere ancora state applicate o ratificate. L'articolo 314 del codice penale tratta della turbativa all'attività aziendale. Nessuno di questi elementi è conforme alla natura o alle disposizioni di questo accordo. È pertanto a lei che guardo, Commissario, e alla sua dichiarazione a favore della clausola di salvaguardia, per cambiare la situazione in Corea del Sud, affinché questo accordo costituisca un modello per il futuro, che consenta alla globalizzazione di procedere all'insegna dell'equità.</p>
    </intervention>
    <intervention id="3-563-000" speaker_id="96871" name="Michael Theurer" is_mep="True" mode="spoken">
      <p sl="de">a nome del gruppo ALDE . – Signor Presidente, signor Commissario, onorevoli deputati, stiamo assistendo a un momento storico, dato che l'accordo di libero scambio con la Corea del Sud di cui stiamo discutendo, e che siamo determinati ad approvare, è il primo sotto il nuovo sistema introdotto dal trattato di Lisbona, che attribuisce al Parlamento pieni poteri di codecisione.</p>
      <p sl="de">Questo nuovo assetto rende la politica commerciale più democratica, un passo che il Parlamento ritiene importante. La discussione in quest'Aula ha inoltre dimostrato che, in merito alle clausole di salvaguardia, abbiamo preso in considerazione importanti riserve espresse dai lavoratori, dalle aziende e dalle associazioni e le abbiamo tradotte in un'importante clausola di salvaguardia tesa a tutelare gli interessi dell'industria e, soprattutto, dell'occupazione futura, delineando condizioni eque di concorrenza ed evitando asimmetrie. Sono questi i punti su cui si è concentrato il gruppo dell'Alleanza dei Liberali e dei Democratici per l'Europa.</p>
      <p sl="de">Come relatore ombra per il nostro gruppo, mi rallegro per i risultati positivi ottenuti in questo senso. Il meccanismo di restituzione dei dazi, che inizialmente ci aveva allarmati, è stato ora esplicitamente integrato nella clausola di salvaguardia ed è prevista la possibilità per l'industria e anche per il Parlamento europeo di richiedere alla Commissione di svolgere un'indagine. È previsto un processo di monitoraggio, da costituirsi in maniera trasparente attraverso una piattaforma online, come pure maggiore margine per indagare i fattori che determineranno se è stato arrecato un pregiudizio sostanziale all'industria europea. Sono stati inoltre disposti meccanismi di monitoraggio da parte della Commissione, in particolare per i comparti sensibili, nel caso di un incremento delle importazioni. Possiamo partire da queste premesse e concentrarci sui vantaggi dell'accordo con la Corea del Sud, come la sensibile riduzione dei dazi: la Commissione prevede un risparmio di 1,6 miliardi di euro per l'Europa.</p>
      <p sl="de">Ringrazio il Commissario De Gucht, che con il suo deciso impegno personale ci ha consentito di raggiungere un compromesso, anche con il Consiglio. Desidero ringraziare anche i relatori e i relatori ombra, in particolare gli onorevoli Sturdy e Zalba Bidegain, per l'eccellente lavoro svolto. Abbiamo raggiunto un risultato veramente positivo.</p>
    </intervention>
    <intervention id="3-564-000" speaker_id="96740" name="Yannick Jadot" is_mep="True" mode="spoken">
      <p sl="fr">a nome del gruppo Verts/ALE. – Signor Presidente, signor Commissario, questo è effettivamente il primo grande accordo di libero scambio che l'Europa approva da qualche anno. Corea del Sud, Canada, India, Mercosur: non c'è paese né area che sfugga all'ambizione della Commissione europea, quando si tratta di accordi di libero scambio.</p>
      <p sl="fr">Come abbiamo sentito, tutti avranno da guadagnare da questo accordo, ma mi domando ancora quale vantaggio ne trarrà il settore agricolo; non ci saranno solo vincitori. Come rappresentante eletto della Bretagna, posso assicurarvi che in questa regione, che produce oltre il 60 percento della carne suina francese, i pochi benefici per le aziende agroalimentari non compensano le riduzioni registrate nel turismo, il degrado ambientale, il pregiudizio alla salute dei lavoratori e le perdite dei coltivatori diretti.</p>
      <p sl="fr">Numerosi sono, invece, gli svantaggi e mi domando se abbiamo idea di quale Europa economica e sociale ci ritroveremo, una volta siglati tutti questi accordi di libero scambio. Credo che non ne abbiamo affatto, né sappiamo se, alla fine, ci sarà qualche comparto industriale o economico che trarrà effettivamente vantaggio da questi ALS.</p>
      <p sl="fr">Cosa ancora più importante, signor Commissario, non ci venga a dire che non stiamo mettendo in discussione la politica sul clima e l’ambiente della Corea del Sud, perché non è vero. Avremo la possibilità di esportare enormi berline, proprio il tipo di automobili i cui produttori compiono lo sforzo minore per contrastare i cambiamenti climatici, che con questo accordo saranno persino premiati.</p>
      <p sl="fr">Per la prima volta l’Unione europea mette in discussione la politica climatica di uno dei suoi partner commerciali. La Commissione sta forse modificando la sua direttiva sulla qualità dei carburanti, per effetto delle pressioni esercitate dal Canada?</p>
      <p sl="fr">Le ambizioni dell’Europa non sono nell’ordine corretto: l’ambiente e il clima devono avere la precedenza sul commercio. Per questo motivo il nostro gruppo voterà contro l’accordo.</p>
    </intervention>
    <intervention id="3-565-000" speaker_id="96646" name="Helmut Scholz" is_mep="True" mode="spoken">
      <p sl="de">a nome del gruppo GUE/NGL . – Signor Presidente, signor Commissario, grazie all’accordo di libero scambio UE-Corea concluso ad ottobre 2010 – che, a detta della Commissione e del Consiglio, è l’ALS più ambizioso mai negoziato tra l’UE e un paese altamente industrializzato – si prevede una riduzione del 98 per cento dei dazi bilaterali nei prossimi cinque anni. Nel medio termine, gli scambi commerciali tra UE e Corea dovrebbero raddoppiare e dunque – così almeno si dice – accelerare la crescita economica e la creazione di occupazione e prosperità. Il mio gruppo ed io nutriamo seri dubbi rispetto a questa previsione.</p>
      <p sl="de">Al di là del ritornello secondo cui sarò il libero scambio a salvare l’economia globale, al momento alquanto incerta, ritornello ripreso anche nell’ALS stesso, non è chiaro se questo accordo ci sarà d’aiuto nell’affrontare i cambiamenti climatici e la necessaria ristrutturazione economica. Quali sono i criteri di efficienza e quelli per il libero scambio? L’ALS appena concluso, signor Commissario, menziona solo vagamente la sostenibilità per il futuro, il cambiamento orientato o la cooperazione economica internazionale e viola ancora le norme fondamentali previste dall’Organizzazione internazionale del lavoro.</p>
      <a text="(Il Presidente interrompe l’oratore.)"/>
    </intervention>
    <intervention id="3-566-000" speaker_id="96664" name="Anna Rosbach" is_mep="True" mode="spoken">
      <p sl="da">a nome del gruppo EFD. – Signor Presidente, domani voteremo l’ALS con la Corea, un momento che aspettiamo ormai da qualche tempo. La maggior parte di noi converrà che l’accordo recherà vantaggio a tutti, soprattutto agli agricoltori e agli operatori economici europei. Non dobbiamo tuttavia dimenticare che l’ALS non comporta soltanto vantaggi per le aziende europee e i coltivatori coreani: alcuni comparti ne trarranno beneficio, mentre altri inevitabilmente ne saranno penalizzati. In futuro, i cittadini europei potranno dunque acquistare prodotti elettronici e automobili dalla Corea a prezzi più convenienti; per contro, la Corea potrà importare dall’Europa prodotti alimentari di cui ha grande necessità, come pure medicinali e beni di lusso. L’accordo può inoltre incentivare migliori norme ambientali e condizioni lavorative in Corea, un aspetto che vale la pena ricordare e di cui rallegrarsi. Mi auguro che l’accordo entri in vigore entro breve, soprattutto dal momento che l’Unione europea punta ad aggiudicarsi un vantaggio strategico rispetto agli Stati Uniti, attualmente impegnati a negoziare un accordo analogo con questo paese. Ringrazio infine tutti i relatori per la competenza dimostrata nel loro instancabile lavoro.</p>
    </intervention>
    <intervention id="3-567-000" speaker_id="96905" name="Laurence J.A.J. Stassen" is_mep="True" mode="spoken">
      <p sl="nl">Signor Presidente, domani si svolgerà la votazione sull’accordo di libero scambio con la Corea del Sud. Di primo acchito, devo dire che promette bene. La delegazione del Partito olandese per la libertà (PVV) è convinta sostenitrice del libero scambio, ma l’Unione europea purtroppo non ha potuto fare a meno di introdurre nell’accordo una clausola di salvaguardia, in base alla quale le aziende non competitive saranno tutelate anche quando non saranno in grado di sostenere la concorrenza dei prodotti coreani.</p>
      <p sl="nl">In altre parole, se il consumatore europeo deciderà di acquistare prodotti coreani anziché europei, semplicemente perché di migliore qualità o più convenienti, scatteranno nuovamente le barriere commerciali: ecco che la fissazione dell'Europa per il protezionismo e l'intervento sul mercato rialza la testa.</p>
      <p sl="nl">Signor Presidente, chi pensa che possa esistere una forma di libero scambio senza svantaggi per l'industria europea ovviamente s'illude, e tentare di aggirare l'ostacolo attraverso una clausola di salvaguardia e la compensazione per i comparti svantaggiati è una soluzione totalmente inadeguata.</p>
      <p sl="nl">In questo modo non si farà altro che consentire alle aziende che arrancano di continuare così, anziché reagire alla concorrenza. E cosa ancora peggiore, su chi ricadranno i costi? Sui cittadini, purtroppo: come consumatori saranno costretti a pagare prezzi maggiorati, e come contribuenti, dovranno sborsare anche la necessaria compensazione.</p>
      <p sl="nl">Come dovrei spiegare ai miei elettori che presto toccherà a loro pagare se, per esempio, Fiat perderà la propria quota di mercato a favore di Kia? Un accordo di libero scambio non può prevedere regole del genere: in sostanza, non si fa altro che sovvenzionare aziende inefficienti alle spalle dei cittadini europei. Il libero scambio è una grande idea, purché si accantoni questa clausola di salvaguardia.</p>
    </intervention>
    <intervention id="3-568-000" speaker_id="4271" name="Elisabeth Jeggle" is_mep="True" mode="spoken">
      <p sl="de">Signor Presidente, onorevoli colleghi e colleghe, quello sudcoreano è senza dubbio un mercato di primaria importanza per i prodotti dell'industria europea – aspetto che è già stato sottolineato, in particolare per le autovetture – ma anche per i coltivatori europei. Questo ALS deve offrire vantaggi a entrambe le parti, ed è positivo che stia prendendo vita una nuova generazione di accordi commerciali. L'ALS con la Corea del Sud contiene un capitolo dedicato allo sviluppo sostenibile, che tratta di norme sul lavoro, politica ambientale e un meccanismo di controllo che prevede il coinvolgimento della società civile, altro aspetto positivo.</p>
      <p sl="de">L'accordo di libero scambio rappresenta un passo nella direzione giusta; desidero ringraziare tutti coloro che vi hanno collaborato e sottolineare l'ottimo lavoro compiuto. Chiedo, nondimeno, che siano stabilite regole chiare per l'intera catena produttiva, specie per quanto riguarda i prodotti alimentari. Non dovremmo concentrarci soltanto sul prodotto finito e non dovrebbe essere soltanto il comparto agricolo a trarne beneficio, ma anche i singoli coltivatori.</p>
      <p sl="de">Nell'interesse dei consumatori europei e dei nostri coltivatori diretti, alla liberalizzazione dei flussi commerciali deve corrispondere l'assoluta certezza che i prodotti agricoli importati nell'Unione europea rispondono ai nostri elevati standard in materia di tutela dell'ambiente, degli animali e dei consumatori, all'origine come pure lungo l'intera catena produttiva.</p>
      <p sl="de">Domani appoggerò la posizione della commissione per il commercio internazionale, ma in vista di ulteriori passi verso la liberalizzazione, ritengo essenziale tenere in considerazione anche il settore alimentare e i coltivatori diretti.</p>
    </intervention>
    <intervention id="3-569-000" speaker_id="96930" name="Vital Moreira" is_mep="True" mode="spoken">
      <p sl="pt">Signor Presidente, in qualità di presidente della commissione per il commercio internazionale, sono lieto che ci stiamo accingendo a concludere con successo la prima grande prova per i poteri di codecisione che il trattato di Lisbona ci attribuisce rispetto agli accordi commerciali. Abbiamo esercitato tali competenze con forte senso di responsabilità e ritengo doveroso ringraziare i relatori e i relatori ombra, nonché esprimere la mia gratitudine per lo spirito di collaborazione dimostrato dalla Commissione e dal Consiglio, sotto la presidenza belga, durante i negoziati sul regolamento di salvaguardia.</p>
      <p sl="pt">Va rilevato che durante la votazione in seno alla commissione per il commercio internazionale, una netta maggioranza ha scelto di raccomandare l'approvazione dell'accordo commerciale e l'adozione del regolamento sul meccanismo di salvaguardia. Il Parlamento ha così dimostrato di essere in grado di costituire un'ampia coalizione politica a favore di una maggiore apertura nel commercio internazionale, di fatto in linea con uno dei principi previsti dall'accordo stesso.</p>
      <p sl="pt">A mio avviso, questo accordo commerciale arreca vantaggi a entrambe le parti dal momento che, grazie alla reciproca apertura dei mercati, ciascuna economia può trarre beneficio dai propri vantaggi concorrenziali. L'ALS non si limita soltanto ad abolire le imposizioni tariffarie e gli ostacoli non tariffari, ma prevede anche l'apertura del mercato degli appalti pubblici, tutela i diritti di proprietà intellettuale, i diritti occupazionali e gli standard ambientali.</p>
      <p sl="pt">Domani, una volta che l'accordo sarà ratificato, come mi auguro, dovremo procedere rapidamente al passo successivo con la sua attuazione.</p>
    </intervention>
    <intervention id="3-570-000" speaker_id="97229" name="Niccolò Rinaldi" is_mep="True" mode="spoken">
      <p sl="it">Signor Presidente, signor Commissario, questo accordo contiene una clausola che non ci convince e non ci ha mai convinto. Si tratta del ristorno dei dazi doganali che la Corea riceverà per le importazioni di prodotti dalla Cina o da altri paesi. Ne abbiamo già discusso: ma da liberaldemocratico ritengo questa misura profondamente sbagliata. È una sorta di sussidio all'esportazione e vorrei che, votando questo accordo, si abbia l'assicurazione che tale clausola non costituirà un precedente e non sarà inclusa in nessun altro accordo futuro.</p>
      <p sl="it">Con la votazione di domani si concluderà una parte del cammino fatto insieme ma solo un pezzo, perché il rapporto tra Parlamento europeo e Commissione dovrà proseguire, anche per quanto riguarda l'attuazione effettiva della clausola di salvaguardia, rispetto alla quale non abbiamo margini di errore nell'interesse dell'industria e dei lavoratori europei. Altrimenti ci troveremo di fronte a grandi problemi nei prossimi accordi.</p>
      <p sl="it">Questo è l'anno del Coniglio in Estremo Oriente, per cui auguro all'industria europea di correre come un coniglio, approfittando di quanto questo accordo potrà darle.</p>
    </intervention>
    <intervention id="3-571-000" speaker_id="96758" name="Gerald Häfner" is_mep="True" mode="spoken">
      <p sl="de">Signor Presidente, onorevoli deputati, ho ancora vivido il ricordo di quando – come ora sta avvenendo in Egitto e in Tunisia – il popolo coreano, in particolare i giovani, scese nelle strade a lottare per la libertà, la democrazia e l'autodeterminazione, sfidando i manganelli e i poliziotti armati. Rispetto ad allora, l'attuale situazione in Corea appare incredibile: si stenta a credere ai risultati che questo paese ha conseguito in termini di democrazia, autodeterminazione e libertà, ma anche di economia e, in misura crescente, di ambiente. Forte di tutto questo, la Corea rappresenta un ottimo esempio per molti altri paesi asiatici e un partner con il quale vedo molto positivamente una collaborazione sempre più stretta, al fine di abbattere gli ostacoli doganali e avviare scambi commerciali più equi.</p>
      <p sl="de">Cionondimeno, una serie di specifiche motivazioni ci spingono oggi a votare contro l’accordo. Oltre a quelle già citate dal collega Jadot, vorrei precisare che a nostro avviso il regolamento per il settore finanziario rappresenta un passo nella direzione sbagliata. Vi sono tuttavia anche altre ragioni essenziali: stiamo infatti concludendo un numero crescente di ALS, uno dietro l’altro. Ciò che ci occorre non è un mosaico di nuovi accordi individuali, bensì regole giuste ed eque per il commercio mondiale nel suo complesso</p>
    </intervention>
    <intervention id="3-572-000" speaker_id="96958" name="William (The Earl of) Dartmouth" is_mep="True" mode="spoken">
      <p sl="en">Signor Presidente, un accordo di libero scambio non può limitarsi alle disposizioni sulle tariffe, ma deve necessariamente estendersi anche ai diritti di proprietà intellettuale.</p>
      <p sl="en">Avon Protection, che ha sede nella mia circoscrizione, è una delle aziende leader a livello mondiale nella produzione di maschere antigas. Sostiene che i suoi brevetti sono stati violati da un’azienda sudcoreana che copia i suoi prodotti. La normativa sudcoreana dovrebbe prevedere la protezione dei brevetti, ma crediamo davvero che un tribunale coreano si pronuncerebbe in favore di un’azienda inglese, a spese di una coreana?</p>
      <p sl="en">Perché il libero scambio si concretizzi realmente, occorre parità di condizioni; una clausola di salvaguardia come quella formulata dall’onorevole Zalba Bidegain è senz’altro utile, ma la controparte deve altresì assicurare che l’accordo sia una strada a due sensi, altrimenti l’accordo di libero scambio che dovrebbe arrecare benefici a entrambe le parti diventa completamente sbilanciato.</p>
    </intervention>
    <intervention id="3-573-000" speaker_id="36396" name="Gianluca Susta" is_mep="True" mode="spoken">
      <p sl="it">Signor Presidente, onorevoli colleghi, signor Commissario, ritengo sbagliato aver trasformato la discussione sull'Accordo di libero scambio con la Corea in una contrapposizione tra presunti in neoprotezionisti e convinti libero-cambisti. Ritengo altresì sbagliato che la Commissione abbia agito più come un'agenzia di sviluppo dell'economia terziaria che non come il governo politico di 500 milioni di europei, che dovrebbe trovare un equilibrio tra le ragioni della crescita, da un lato, e dell'occupazione e della distribuzione della ricchezza, dall'altro.</p>
      <p sl="it">Ciò che ci differenzia dagli Stati Uniti, che non hanno ancora ratificato questo accordo – e sappiamo perché – anche nei rapporti con la Corea, sta proprio nel fatto che non c'è alcuna potenza economica mondiale che esponga la propria industria manifatturiera di qualità – e sottolineo di qualità – a inevitabili processi di destrutturazione, sacrificandola sull'altare degli interessi finanziari, creando una contrapposizione tra colletti bianchi della City londinese e lavoratori con i camici bianchi delle moderne fabbriche europee, che è il contrario di ciò di cui quest'Europa, dopo questa crisi, ha bisogno.</p>
      <p sl="it">Tutto ciò, onorevole Sturdy, signor Commissario, non c'entra nulla col neoprotezionismo. Altrimenti dovrebbero essere considerati tali anche i ministri dell'Industria spagnolo, tedesco, polacco, portoghese, francese e italiano, che su Le Monde del 10 febbraio hanno ribadito la necessità di rimettere l'interesse comunitario al centro dell'impegno delle istituzioni europee e che, in questo caso, non può essere certo tutelato dalla pur apprezzabile clausola di salvaguardia.</p>
      <p sl="it">È stata messa in atto un'ottima esercitazione accademica in materia di relazioni commerciali internazionali ma non abbiamo fatto l'interesse dell'Europa: per questa ragione ….</p>
      <a text="(Il Presidente interrompe l’oratore)"/>
    </intervention>
    <intervention id="3-574-000" speaker_id="4335" name="Marielle De Sarnez" is_mep="True" mode="spoken">
      <p sl="fr">Signor Presidente, questo accordo di libero scambio è il primo ad essere discusso dall’entrata in vigore del trattato di Lisbona e pertanto, come eurodeputati, riteniamo non possa essere attuato finché non esistano sostanziali garanzie che, oltretutto, lo rendano un modello di riferimento per altri accordi commerciali futuri. Spetta quindi a noi – a voi e a noi insieme – garantire la corretta applicazione dei meccanismi volti a tutelare l’economia europea in caso di distorsioni della concorrenza.</p>
      <p sl="fr">In ogni caso, ciò non ci dispensa dall’elaborare una strategia che comprenda due aspetti. Innanzi tutto, per garantire l’assoluta correttezza della concorrenza, è necessario che gli accordi commerciali tengano conto degli standard sociali e di quelli in materia di sanità e ambiente. È un requisito imprescindibile.</p>
      <p sl="fr">L’Europa deve inoltre dotarsi degli strumenti necessari a mantenere o ripristinare la capacita produttiva, sia essa industriale o agricola, nonché – e si tratta di un passaggio essenziale per il futuro – a mantenere il progresso tecnologico.</p>
    </intervention>
    <intervention id="3-575-000" speaker_id="97280" name="Claudio Morganti" is_mep="True" mode="spoken">
      <p sl="it">Signor Presidente, onorevoli colleghi, non vorrei che quello di cui stiamo discutendo in questo preciso momento possa essere un ulteriore e forse definitivo colpo mortale all'economia dei nostri territori. Già ora siamo invasi da merci prodotte a basso o bassissimo costo, provenienti soprattutto dall'est e dal sud-est asiatico. Numerose imprese italiane, soprattutto piccole e medie, sono in ginocchio poiché subiscono una concorrenza sleale, che non permette loro di competere sul mercato, con tragiche conseguenze dal punto di vista economico e soprattutto occupazionale.</p>
      <p sl="it">Quest'accordo prevede clausole di salvaguardia e tutele varie: ma chi ci garantisce che queste regole vengano poi realmente applicate? Troppe incognite sono ancora presenti e il possibile vantaggio per pochi grandi produttori non può ricadere sempre e solo sui più piccoli. Nella mia regione, la Toscana, c'è un settore tessile – tessile storicamente trainante – che già versa in gravi condizioni a causa della concorrenza asiatica: non vorrei che fosse proprio l'Europa stessa, con questo accordo, a dare il colpo di grazia a questo settore, come probabilmente a molti altri.</p>
      <p sl="it">Non voteremo questo accordo.</p>
    </intervention>
    <intervention id="3-576-000" speaker_id="28170" name="Peter Šťastný" is_mep="True" mode="spoken">
      <p sl="sk">Signor Presidente, sin dall'avvio dei negoziati nel maggio 2007, il percorso dell'accordo di libero scambio con la Corea del Sud è stato lungo e accidentato. Nonostante gli evidenti vantaggi per entrambe le parti, alcuni comparti strategici dell'industria europea sono stati esposti a seri rischi. Già in passato avevo fatto presente le mie riserve a quest'Assemblea, chiedendo regole eque ed equilibrate.</p>
      <p sl="sk">La soluzione è giunta sotto forma della clausola di salvaguardia. Ringrazio gli onorevoli Sturdy e Zalba Bidegain per la determinazione con cui hanno svolto il ruolo di relatori, come pure tutti coloro che hanno collaborato: questo sforzo corale consentirà all'UE e alla Corea del Sud un risparmio nell'ordine di svariati miliardi e, a partire da luglio 2011, saranno i cittadini europei e coreani a trarre concretamente i maggiori vantaggi da questo ALS.</p>
    </intervention>
    <intervention id="3-577-000" speaker_id="96890" name="Mario Pirillo" is_mep="True" mode="spoken">
      <p sl="it">Grazie Presidente, onorevoli colleghi, l'Accordo di libero scambio con la Repubblica di Corea è descritto da tutti come la novità istituzionale e strategica dell'Unione. È invece un accordo squilibrato che produrrà effetti negativi sull'industria manifatturiera europea.</p>
      <p sl="it">L'azzeramento dei dazi sui prodotti coreani contro l'innalzamento degli standard ambientali e sociali in Corea non può ritenersi equo. L'industria cantieristica coreana, beneficia d'ingenti aiuti statali, che le hanno permesso di detenere il 30 percento del mercato mondiale. Così l'industria europea, automobilistica, tessile, chimica, ecc. dovrà difendersi da una concorrenza che se non é sleale nella forma, lo è nei fatti.</p>
      <p sl="it">L'introduzione della clausola di salvaguardia é una misura idonea ma non sufficiente a far fronte ai tanti punti deboli dell'Accordo. Invito, per questo, la Commissione europea a essere più prudente se vuole realmente difendere gli interessi economici europei.</p>
    </intervention>
    <intervention id="3-578-000" speaker_id="96706" name="João Ferreira" is_mep="True" mode="spoken">
      <p sl="pt">Signor Presidente, questo accordo rappresenta il culmine di una visione del commercio che punta esclusivamente alla concorrenza, anziché all'armonizzazione e alla reciprocità, ossia alla concorrenza tra paesi, produttori e lavoratori.</p>
      <p sl="pt">Da questo ALS si attendono profitti nell'ordine di milioni di euro per i grandi gruppi e le multinazionali, ma, come sempre, non si guarda al rovescio della medaglia: al sacrifico di milioni di piccoli produttori e PMI, al sacrificio dell'ambiente, alla distruzione della capacità produttiva e dell'occupazione, per concludere con un affondo sulle retribuzioni e i diritti dei lavoratori.</p>
      <p sl="pt">L'accordo inciderà maggiormente su paesi come il Portogallo e le regioni che dipendono in larga misura dai comparti interessati, ossia quello tessile, i ricambi per autovetture e l'elettronica. È significativo che lo stesso relatore abbia già pronosticato inevitabili esuberi in tutta Europa, ma sappiamo anche che i sindacati e le organizzazioni rurali della Repubblica di Corea sono contrari a questo ALS.</p>
      <p sl="pt">Appare dunque evidente chi ne trarrà beneficio e chi ne sarà penalizzato, una volta che l'accordo sarà concluso.</p>
    </intervention>
    <intervention id="3-579-000" speaker_id="4507" name="Bastiaan Belder" is_mep="True" mode="spoken">
      <p sl="nl">Signor Presidente, questo accordo di libero scambio con la Corea del Sud è ambizioso e di ampia portata. Contribuirà all'abolizione di importanti ostacoli commerciali, a tutto beneficio delle aziende europee, che vedranno migliorare anche la propria posizione sul mercato, grazie alla possibilità di accedere al mercato coreano.</p>
      <p sl="nl">Questo ALS rappresenta un passo importantissimo, dal momento che altri attori di rilievo quali Stati Uniti, Cile e paesi EFTA puntano a concludere o già hanno finalizzato accordi commerciali con la Corea del Sud. Con questo accordo, l'Unione europea ha dimostrato di non volersi precludere l'accesso al commercio aperto e sostenibile, in un momento in cui altri paesi sembrano tendere al protezionismo. Seppure il commercio rappresenta una via d'uscita dalla crisi economica, il libero scambio non deve trasformarsi in una sorta di saccheggio.</p>
      <p sl="nl">È questo il rischio che preoccupa il comparto dell'alluminio e i produttori di autovetture, non a torto. Al momento di applicare l'accordo, occorre dunque verificare attentamente che tutte le condizioni siano soddisfatte e la nostra capacità di applicare le clausole di salvaguardia bilaterale in maniera tempestiva ed efficace, qualora si renda necessario.</p>
    </intervention>
    <intervention id="3-580-000" speaker_id="photo_generic" name="Karel De Gucht" is_mep="True" mode="spoken">
      <p sl="en">membro della Commissione . − Signor Presidente, cercherò di essere breve.</p>
      <p sl="en">Rispondo innanzi tutto alla domanda posta da Lord Dartmouth: in caso di violazione dei diritti di proprietà intellettuale, compresi i brevetti in paesi terzi, è opportuno che gli operatori interessati possano avvalersi dei mezzi disponibili, incluso il procedimento giuridico, se necessario, trattandosi di un contenzioso tra due imprese private.</p>
      <p sl="en">Nel caso specifico di Avon Protection, per la presunta violazione del brevetto sarebbe opportuno innanzi tutto adire le vie legali secondo le norme giuridiche attualmente vigenti in Corea. Qualora le misure previste dalla normativa coreana non dovessero servire a comporre la questione in maniera equa o sufficientemente tempestiva, la Commissione potrebbe decidere di intervenire.</p>
      <p sl="en">Quanto ai commenti dell'onorevole Jadot, la bozza iniziale della legislazione coreana avrebbe imposto ai produttori dell'Unione una riduzione delle emissioni di CO2 delle autovetture da loro prodotte pari al doppio rispetto ai colleghi coreani, essenzialmente perché i tagli alle emissioni proposti non erano calcolati su base proporzionale, bensì progressiva, secondo il livello di emissioni delle rispettive vetture. Di conseguenza, nonostante la loro quota delle vendite di autovetture in Corea sia decisamente contenuta – il 3 per cento nel 2009 – e dunque anche le emissioni complessive di CO2, ai produttori europei sarebbe stato richiesto un contributo sproporzionato. In media, i tagli alle emissioni richiesti per il periodo 2009-2015 sarebbe stato del 23 per cento per i produttori europei, contro appena il 10 per cento per i colleghi coreani, a cui invece fa capo il 95 per cento del fatturato complessivo delle autovetture in Corea. Una suddivisione di questo genere sarebbe stata iniqua ed è stata pertanto discussa con la Corea.</p>
      <p sl="en">Desidero infine ringraziare quanti hanno preso parte a questo processo legislativo – la commissione per il commercio internazionale e la sua presidenza, i relatori della Commissione, il Consiglio e il mio staff in Commissione – per aver dato vita a un ottimo esempio di come dovrebbe svolgersi la procedura di ratifica sotto il trattato di Lisbona.</p>
    </intervention>
    <intervention id="3-581-000" speaker_id="2037" name="Robert Sturdy" is_mep="True" mode="spoken" role="relatore">
      <p sl="en">Signor Presidente, vorrei ringraziare anche il Commissario. Nel complesso, questa procedura si è svolta nel migliore dei modi. In questi anni ho partecipato a numerose procedure di codecisione e posso dire che questa è stata una delle migliori. Il dibattito tra i miei relatori ombra è stato straordinario, con ottimi contributi praticamente da parte di tutti.</p>
      <p sl="en">Colgo l'occasione per ringraziare il Presidente Moreira: senza la sua esperienza, non credo che saremmo potuti approdare a una conclusione soddisfacente sulla questione della comitologia, punto che si è rivelato particolarmente ostico verso la conclusione dei negoziati. Oggi sono state sollevate numerose questioni. All'onorevole Jadot: credo che gli allevatori di maiali in Bretagna ne trarranno grande vantaggio, Yannick, visto che in tutta Europa i grandi allevatori di questo settore stanno attraversando un momento difficile. Ho voluto commentare soltanto questo punto visto che mi occupo personalmente di agricoltura.</p>
      <p sl="en">Come ho già detto, la qualità della discussione è stata eccellente. Ci sarà sempre un confronto tra posizioni diverse e l'onorevole Susta ha assolutamente ragione: c'è sempre una contrapposizione tra protezionisti e libero-cambisti.</p>
      <p sl="en">Non possiamo nascondere la testa sotto la sabbia, sprangare la porta e aspettarci che, senza di noi, il mondo si fermi: viviamo in un mercato globale, che ci piaccia o no; può porre dei problemi, ma è un dato di fatto. Sono convinto che questa situazione offra all'Unione europea notevoli opportunità per lasciarsi alle spalle la crisi finanziaria. Abbiamo fissato uno standard per gli accordi futuri, anche se non saranno semplici come questo. Sono certo che ne affronteremo di più complessi, per cui contiamo sulla collaborazione con la Commissione.</p>
      <p sl="en">Ringrazio tutti coloro che hanno preso la parola stasera, contribuendo a un'ottima discussione con cui quest'Aula ha dato prova di grande comprensione.</p>
    </intervention>
    <intervention id="3-582-000" speaker_id="1405" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">La votazione si svolgerà domani,giovedì 17 febbraio 2011, a mezzogiorno.</p>
      <p sl="unknown">Dichiarazioni scritte (articolo 149 del Regolamento)</p>
    </intervention>
    <intervention id="3-583-000" speaker_id="96856" name="George Sabin Cutaş" is_mep="True" mode="written">
      <p sl="ro">Ritengo che l'entrata in vigore dell'accordo di libero scambio UE-Corea avrebbe un effetto positivo sull'economia dell'Unione. Contribuirebbe, innanzi tutto, a un risparmio stimato di 1,6 miliardi di euro l'anno sui dazi all'esportazione; incentiverebbe inoltre il commercio, soprattutto nel terziario – per il quale si prevede un'espansione del 70 per cento – e nel comparto agricolo, per il quale le esportazioni verso la Corea attualmente hanno un valore annuo pari a 1 miliardo di euro.</p>
      <p sl="ro">È un documento ambizioso e innovativo, il primo di una nuova generazione di accordi di libero scambio che prevede sia un capitolo sullo sviluppo sostenibile che l'osservanza delle norme sul lavoro e un meccanismo di controllo che coinvolga la società civile. I timori per le possibili difficoltà che la concorrenza coreana potrebbe causare ai comparti più sensibili dell'Unione europea, come quello automobilistico, sono scongiurati dalla clausola di salvaguardia, che servirà a imporre misure di monitoraggio sulle importazioni e le esportazioni nonché a valutare l'impatto dell'accordo sui vari comparti.</p>
    </intervention>
  </section>
  <section id="creitem19" title="15. Composizione delle commissioni e delle delegazioni: vedasi processo verbale"/>
  <section id="creitem20" title="16. Tempo delle interrogazioni (interrogazioni al Consiglio)">
    <intervention id="3-586-000" speaker_id="1405" is_mep="True" mode="spoken" role="Presidente">
      <p sl="unknown">L’ordine del giorno reca il Tempo delle interrogazioni (B7-0009/2011).</p>
      <p sl="unknown">Saranno prese in esame le interrogazioni rivolte al Consiglio.</p>
    </intervention>
    <intervention id="3-588-000" speaker_id="photo_generic" name="Enikő Győri" is_mep="True" mode="spoken">
      <p sl="hu">Presidente in carica del Consiglio . − L’opinione del Consiglio sullo sviluppo dello stato di diritto in Serbia è contenuta nelle conclusioni del Consiglio del 14 dicembre 2010, nelle quali il Consiglio accoglie con favore il rispetto da parte della Serbia del programma di riforme e i nuovi progressi del paese nell’attuazione delle disposizioni contenute nell’accordo interinale sottoscritto con l’Unione europea. Il Consiglio, nelle sue conclusioni, ha inoltre constatato che la Serbia continua a ottenere buoni risultati ottemperando agli obblighi previsti dall’accordo di stabilizzazione e di associazione. Il paese però deve continuare a impegnarsi, soprattutto nelle seguenti aree: la riforma dell’amministrazione pubblica, lo stato di diritto, ivi compresa la riforma del sistema giudiziario, la lotta alla corruzione e al crimine organizzato e il miglioramento del contesto commerciale nazionale. Il Consiglio non ha discusso lo sviluppo dello stato di diritto in Serbia relativamente alla procedura specifica citata dall’onorevole Posselt.</p>
    </intervention>
    <intervention id="3-589-000" speaker_id="2229" name="Bernd Posselt" is_mep="True" mode="spoken">
      <p sl="de">A interrogazione già presentata, un gruppo di cittadini serbi di nazionalità albanese è stato condannato al massimo della pena con un processo sommario da un tribunale speciale con l’accusa di aver commesso crimini in Kosovo. Non sarebbe forse spettato alla missione dell’Unione europea sullo stato di diritto (EULEX) gestire questo caso invece che alla Serbia? Può approfondire la questione e reperire informazioni sul processo che ho menzionato?</p>
    </intervention>
    <intervention id="3-590-000" speaker_id="photo_generic" name="Enikő Győri" is_mep="True" mode="spoken">
      <p sl="hu">Presidente in carica del Consiglio . − La ringrazio, onorevole Posselt. Desidero farle presente che i cosiddetti criteri di adesione stabiliti nel 1993 dal Consiglio europeo a Copenaghen sono elementi determinanti nel definire la posizione del Consiglio relativamente a qualsiasi allargamento e accordo di stabilizzazione e di associazione. Tali criteri comprendono, tra gli altri, il rispetto dei diritti umani e delle minoranze, e nella fase negoziale non vi è nulla che abbia maggiore importanza di questo principio per il Consiglio. Posso dirle che la Presidenza ungherese, in rappresentanza del Consiglio, prenderà certamente in considerazione sia la sua richiesta sia il caso indicato, è altresì cosciente della gravità di tali eventi e anche in questo caso presta particolare attenzione a questi aspetti, come in tutte le procedure di adesione e di accordo di associazione.</p>
    </intervention>
    <intervention id="3-591-000" speaker_id="28219" name="Daniel Caspary" is_mep="True" mode="spoken">
      <p sl="de">Signor Presidente, ho un’interrogazione complementare da rivolgere al Consiglio in relazione all’interrogazione dell’onorevole Posselt. Il collega ha già chiesto se il Consiglio, in questo caso particolare, intenda contattare nuovamente il governo e i responsabili in loco. Desidero pertanto chiedere ancora una volta alla Presidenza del Consiglio: intende la Presidenza, in questo caso specifico, mettersi in contatto con i responsabili in loco?</p>
    </intervention>
    <intervention id="3-592-000" speaker_id="photo_generic" name="Enikő Győri" is_mep="True" mode="spoken">
      <p sl="hu">Presidente in carica del Consiglio . − Signor Presidente, avendo lei fatto riferimento al contesto più ampio e allo spirito con il quale il Consiglio affronta simili questioni, quello che posso dirle con sicurezza è che il processo di adesione della Serbia è iniziato nel momento in cui il paese ha presentato la domanda di adesione e credo che attualmente sia iniziata una nuova fase, come precisato dalla Serbia nel questionario presentato dalla Commissione europea, le cui risposte sono state inviate il 31 gennaio. Come accade per tutti gli aspetti importanti relativi alla procedura di adesione, sia la Commissione europea sia il Consiglio presteranno certamente un’attenzione particolare a tali questioni.</p>
    </intervention>
    <intervention id="3-594-000" speaker_id="photo_generic" name="Enikő Győri" is_mep="True" mode="spoken">
      <p sl="hu">Presidente in carica del Consiglio . − Le piccole e medie imprese sono una colonna portante dell’economia europea. Il miglioramento del contesto generale per il loro funzionamento costituisce una delle priorità speciali della Presidenza ungherese di turno. Nei prossimi mesi l’attenzione della Presidenza si concentrerà, da un lato, sull’attuazione della strategia Europa 2020 e sulle iniziative faro per l’innovazione e la politica industriale ivi contenute, dall’altro, sulla piena realizzazione del mercato interno, dal momento che solo l’otto per cento delle PMI europee attualmente conta attività transfrontaliere.</p>
      <p sl="hu">Stando alla relazione dell’ex Commissario Monti, uno degli obiettivi da raggiungere è l’eliminazione di tutte le barriere che ancora impediscono il funzionamento del mercato interno. Per ottenere questo risultato vanno attuate e applicate tutte le direttive, in particolare la direttiva sui servizi (una questione peraltro già toccata dal Parlamento in questa tornata), in modo preciso e tempestivo, fornendo soluzioni a favore dei consumatori all’interno dell’Area unica dei pagamenti in euro (SEPA), agevolando il rispetto delle regole sulla tassazione per le imprese che hanno attività commerciali transfrontaliere e promuovendo l’adozione di un brevetto europeo a favore delle PMI; proprio martedì il Parlamento ha preso una decisione molto importante in merito, a conclusione della discussione di lunedì. Il requisito fondamentale corrisponde a quello che vi ho detto sinora: bisogna stimolare le PMI a realizzare quanti più investimenti innovativi possibile.</p>
      <p sl="hu">La Presidenza ungherese inizierà inoltre la valutazione intermedia dello Small Business Act per l’Europa che dovrebbe rappresentare una vera e propria Magna Carta per le PMI. La Presidenza intende inoltre promuovere un approccio globale alla nuova politica industriale integrata, nell’ambito del quale tenteremo di eliminare tutte le barriere all’assistenza informativa, finanziaria e tecnica che impediscono alle PMI di diventare la vera spina dorsale della green economy.</p>
      <p sl="hu">Abbiamo poi intenzione di ridurre gli oneri amministrativi e il rischio di interventi statali ricorrendo sia a un quadro normativo migliorato e più efficiente, sia a cambiamenti a livello istituzionale. Siamo certi dell’enorme importanza rivestita dal rafforzamento della capacità di innovazione delle PMI, ma per raggiungerlo abbiamo bisogno di una nuova gestione dell’innovazione, che non si concentri troppo sulla promozione dell’innovazione tecnologica. Desidero ricordare che anche il Consiglio europeo ha preso decisioni molto importanti sull’innovazione il 4 febbraio.</p>
      <p sl="hu">Riguardo alla questione chiave, cioè come le PMI possano ottenere finanziamenti, possiamo affermare il nostro impegno a sostegno delle PMI in salute nella ricerca di crediti e prestiti, fornendo garanzie, strumenti finanziari innovativi e facendo in modo che le banche offrano condizioni favorevoli.</p>
      <p sl="hu">Desidero infine aggiungere che la Presidenza ungherese presenterà proposte al Consiglio riguardo alla valutazione intermedia dei programmi pluriennali europei di spesa a bilancio elevato, nei campi della ricerca e dello sviluppo, che comprendono anche importanti strumenti di aiuto specifici per le PMI, quali il meccanismo di finanziamento con ripartizione dei rischi (RSFF).</p>
    </intervention>
    <intervention id="3-595-000" speaker_id="28117" name="Jim Higgins" is_mep="True" mode="spoken">
      <p sl="ga">Signor Presidente, desidero complimentarmi con la Presidenza per essere qui stasera e accolgo con favore le parole del ministro.</p>
      <p sl="ga">Uno dei problemi principali delle piccole industrie sono gli eccessivi oneri amministrativi – o red tape , come si dice in inglese. Nel 2004 il Presidente Barroso promise che avrebbe fatto qualcosa di concreto per affrontare il problema, ma non si è ancora mosso nulla. Dopo aver ascoltato le parole della Presidente in carica del Consiglio, consentitemi di manifestare il mio grande ottimismo.</p>
      <p sl="ga">È indispensabile fare tutto il possibile per affrontare questo problema che causa grandi difficoltà a coloro che si affacciano in questa industria.</p>
    </intervention>
    <intervention id="3-596-000" speaker_id="96680" name="Zigmantas Balčytis" is_mep="True" mode="spoken">
      <p sl="lt">Signor Presidente, nel 2008 il Consiglio ha approvato lo stanziamento di un pacchetto da 15 miliardi di euro da parte della Banca europea per gli investimenti, ritenuta lo strumento principale di salvaguardia delle piccole e medie imprese durante la crisi. Stando alla relazione pubblicata, gli stanziamenti erano scarsamente utilizzati e principalmente destinati alle grandi imprese, mentre le piccole non ricevevano i fondi richiesti. La Presidenza ungherese come intende far in modo che strumenti già adottati a sostegno delle piccole e medie imprese siano utilizzati e attuati correttamente?</p>
    </intervention>
    <intervention id="3-597-000" speaker_id="96960" name="Nicole Sinclaire" is_mep="True" mode="spoken">
      <p sl="en">Mi chiedo soltanto se i miei onorevoli colleghi concordino con me nel manifestare delusione per lo scarso appoggio dato alla dichiarazione scritta portata avanti dal mio collega delle West Midlands, l’onorevole Harbour, presidente della commissione per il mercato interno e la protezione dei consumatori.</p>
      <p sl="en">Oggi ha inviato un’email comunicando che è stata sottoscritta solo da 184 colleghi su 736. Significa forse che quando si tratta di piccole imprese a livello di Unione europea la cooperazione non è possibile e spetta di fatto agli Stati membri occuparsi delle proprie piccole imprese?</p>
    </intervention>
    <intervention id="3-598-000" speaker_id="photo_generic" name="Enikő Győri" is_mep="True" mode="spoken">
      <p sl="en">Presidente in carica del Consiglio . − Inizio rispondendo alla domanda dell’onorevole Higgins riguardo al contesto normativo, che rappresenta un aspetto molto importante per l’esistenza e le condizioni lavorative delle PMI.</p>
      <p sl="en">L’applicazione del principio “Pensare anzitutto in piccolo” quando si lavora su leggi e politiche è un elemento portante del nuovo quadro che siamo tentando di definire. Penso siate d’accordo con me quando affermo che si tratta di un aspetto importante a tutti i livelli, non solo quello europeo, bensì anche a livello nazionale, regionale e locale.</p>
      <p sl="en">La Commissione ha rivisto le regole degli aiuti di Stato per incoraggiare gli Stati membri a dare maggiore sostegno alle PMI in aree strategiche quali formazione, ricerca e sviluppo e protezione ambientale, e abbandonare l’attuale predilezione per le grandi imprese.</p>
      <p sl="en">L’accordo raggiunto dagli Stati membri per una riduzione delle aliquote IVA applicate ai servizi prestati a livello locale, compresi i servizi ad alta intensità di lavoro quali catering, riparazioni e parrucchieri, stimoleranno ulteriormente l’attività economica e creeranno occupazione; pertanto la Commissione accoglie con favore questa decisione.</p>
      <p sl="en">Per quanto riguarda il miglioramento della regolamentazione, la Commissione ha già presentato importanti iniziative legislative. Ha approvato una proposta per rivedere la direttiva sull’IVA al fine di rimuovere le barriere alla fatturazione elettronica, che porterebbe a un risparmio potenziale nel medio termine dell’ordine di miliardi di euro.</p>
      <p sl="en">In febbraio la Commissione ha anche proposto di consentire agli Stati membri una semplificazione dei requisiti contabili per le micro-imprese, rispettando in questo modo gli impegni nell’ambito del piano d’azione per le piccole imprese. Con questa proposta si potrebbe ridurre l’onere amministrativo fino a 6 miliardi di euro. La Commissione incoraggia gli Stati membri a trovare un accordo il prima possibile per permettere agli Stati che lo desiderano di cogliere questa opportunità e quindi anche noi al Consiglio dobbiamo assolutamente muoverci in questa direzione.</p>
      <p sl="en">La Commissione controllerà poi attentamente il potenziale onere di qualsiasi nuova proposta legislativa, non limitandosi alle PMI. Sul tavolo abbiamo diverse proposte valide e al Consiglio “Competitività” ne stiamo seguendo l’evoluzione cercando nel contempo di affrontare quante più questioni nel minor tempo possibile.</p>
      <p sl="en">Relativamente alla seconda domanda sul miglioramento dell’accesso al credito, ho tentato di parlarne già nel mio intervento iniziale. Al fine di facilitare l’accesso al credito, di cui c’è gran bisogno, nel 2008 la BEI ha accordato prestiti per un miliardo di euro alle PMI, pari a un incremento del 60 per cento rispetto al 2007.</p>
      <p sl="en">L’obiettivo per il futuro è prestare ancora più denaro per questi scopi. Ricordo ancora molto bene che da europarlamentare sono stata incaricata di formulare un’opinione sulla BEI per la commissione per gli affari economici e monetari. Devo dire che, dalla valutazione da me effettuata, era emerso che la BEI aveva reagito con notevole rapidità alle nuove circostanze, rivedendo le proprie priorità. Per questo motivo abbiamo accolto favorevolmente l’operato della BEI.</p>
      <p sl="en">Sono d’accordo con voi che a volte i fondi non raggiungono i destinatari originari e che ci dovrebbe essere una migliore organizzazione. Ritengo che dobbiamo davvero prestare attenzione alle controparti della BEI all’interno degli Stati membri, dal momento che, nella maggior parte dei casi, i partner sono loro. Non è giusto incolpare sempre la BEI dell’attuazione, che non viene fatta direttamente da quest’ultima.</p>
      <p sl="en">Per questo, riferendomi alla seconda domanda, convengo che è estremamente importante che i fondi comunitari e i prestiti della BEI raggiungano i destinatari voluti, ossia le piccole e medie imprese.</p>
      <p sl="en">Credo che il Consiglio non possa esprimersi in merito a dichiarazioni scritte, quindi se lei, Presidente, non ha obiezioni, non entrerò nel merito del commento.</p>
    </intervention>
    <intervention id="3-600-000" speaker_id="photo_generic" name="Enikő Győri" is_mep="True" mode="spoken">
      <p sl="hu">Presidente in carica del Consiglio . − Desidero rispondere alla domanda dell’onorevole Papanikolaou in merito alle risorse idriche, un tema che sta particolarmente a cuore al trio di Presidenza: Spagna, Belgio e Ungheria. Ha rappresentato un aspetto importante del programma comune redatto più di due anni fa e nei sei mesi di mandato ogni paese ha dato il suo contributo alla realizzazione del programma comune per un approccio integrato alla politica idrica. Stiamo continuando il lavoro iniziato da Spagna e Belgio e vi renderò noto il nostro contributo presentando le conclusioni sulla politica idrica alla riunione di Consiglio di giugno 2011.</p>
      <p sl="hu">In queste conclusioni si tratteranno tre argomenti principali. In primo luogo la gestione integrata di fenomeni estremi connessi alle risorse idriche, quali alluvioni, carenza d’acqua, eccesso di acque superficiali e distribuzione irregolare delle precipitazioni. In secondo luogo, il ruolo dei servizi ecologici legati all’acqua. Si tratta di un argomento molto stimolante di cui al momento ritengo non si parli abbastanza. Diamo l’acqua per scontata e utilizziamo i cosiddetti servizi ecologici forniti dalle zone umide, ma dovremmo mostrarci più riconoscenti per ciò che abbiamo. In terzo luogo, si tratterà il tema dell’intensificazione della cooperazione nella gestione delle risorse idriche, non solo a livello internazionale ma anche tra gli Stati membri dell’Unione europea.</p>
      <p sl="hu">Le conclusioni del Consiglio intendono contribuire alla comunicazione della Commissione europea sul concetto di acque europee, la cui adozione è prevista per il 2012 e che sottolineerà l’importanza di una gestione sostenibile delle risorse idriche degli Stati membri, da un lato, e del mantenimento delle risorse idriche e della garanzia di approvvigionamento idrico, dall’altro.</p>
      <p sl="hu">Infine, onorevoli colleghi, nel corso del semestre di Presidenza ungherese sono anche in programma conferenze ed eventi sul tema “acqua”, come la conferenza sul futuro delle risorse di acqua dolce in Europa che si terrà a Budapest dal 23 al 25 marzo in concomitanza con l’incontro informale tra i ministri dell’Ambiente. Consentitemi un ultimo commento. Assicurare la creazione di una strategia europea per il Danubio è un obiettivo primario per la Presidenza di turno ungherese e pertanto, anche in questo caso, l’acqua, la tutela delle fonti di acqua potabile e una politica idrica integrata rivestiranno naturalmente un’importanza particolare.</p>
    </intervention>
    <intervention id="3-601-000" speaker_id="96900" name="Georgios Papanikolaou" is_mep="True" mode="spoken">
      <p sl="el">Signor Presidente, signora Ministro, un sentito ringraziamento per le risposte. Desidero aggiungere che nel 2007, nella comunicazione dal titolo “Affrontare il problema della carenza idrica e della siccità nell’Unione europea” la Commissione ha definito l’Unione europea capace di fornire fondi per contribuire alla creazione di infrastrutture aggiuntive per il rifornimento idrico.</p>
      <p sl="el">Ricordo inoltre che numerose aree periferiche dell’Europa, specialmente i piccoli arcipelaghi nel Sud, quali le isole egee, devono affrontare gravi problemi di rifornimento idrico e di acqua potabile, e che tecniche quali la dissalazione sono estremamente costose.</p>
      <p sl="el">La domanda quindi è chiara: è favorevole all’idea di una discussione su un sostegno comunitario diretto a favore di schemi di rifornimento idrico nelle aree periferiche e intende altresì promuoverla?</p>
    </intervention>
    <intervention id="3-602-000" speaker_id="36281" name="Silvia-Adriana Ţicău" is_mep="True" mode="spoken">
      <p sl="ro">Visto che il 3 febbraio l’Ungheria e la Romania sono stati nominati coordinatori delle aree prioritarie per la protezione ambientale nella regione del Danubio, in particolare per il ripristino e il mantenimento della qualità dell’acqua, desidero domandarle quando i coordinatori adotteranno l’azione prioritaria, perché così facendo si potrà garantire la qualità dell’acqua potabile. Grazie ai progetti citati a titolo esemplificativo, disponiamo di investimenti finalizzati non solo alla costruzione di impianti di trattamento delle acque reflue, ma anche allo sviluppo di metodi e strumenti per proteggere le fonti di acqua potabile. Ci sta perciò a cuore discutere l’attuazione della strategia europea per la regione del Danubio.</p>
    </intervention>
    <intervention id="3-603-000" speaker_id="2278" name="Paul Rübig" is_mep="True" mode="spoken">
      <p sl="de">Anche la mia domanda si collega alla strategia per la regione del Danubio. Naturalmente vogliamo migliorarne sensibilmente la qualità dell’acqua. Gli Stati membri intendono definire tutti un piano d’azione al riguardo che prenda gradualmente in considerazione anche le opere per lo smaltimento delle acque reflue provenienti dagli affluenti, rendendoli così più puliti e migliorando la qualità dell’acqua del Danubio fino al delta? Gli Stati membri interessati prevedono di definire piani d’azione in merito?</p>
    </intervention>
    <intervention id="3-604-000" speaker_id="photo_generic" name="Enikő Győri" is_mep="True" mode="spoken">
      <p sl="hu">Presidente in carica del Consiglio . − Vi ringrazio molto per le domande che mostrano l’importanza che questo tema ha per l’Unione europea. Anche se credo che il tempo che dedichiamo alla discussione di queste tematiche sia di gran lunga inferiore al tempo che meriterebbero, il solo fatto di presentare conclusioni e focalizzarsi, per esempio, sui problemi idrici causati da condizioni climatiche estreme, mostra la volontà della Presidenza ungherese di spianare la strada alla Commissione europea affinché possa presentare le migliori proposte possibili nel “programma per l’acqua” 2012 alla Presidenza di turno del momento e al Consiglio.</p>
      <p sl="hu">L’onorevole Papanikolaou ha accennato ai problemi delle isole del mar Egeo. Ritengo sia un problema molto sentito dagli abitanti, come del resto anche in Italia meridionale e a Barcellona: ricordiamo tutti la grave carenza d’acqua potabile che si era registrata nella città, tanto che fu necessario trasportare l’acqua dolce con cisterne; tutti questi esempi mostrano pertanto che per noi è fondamentale affrontare queste questioni.</p>
      <p sl="hu">Nel formulare le conclusioni del Consiglio offriamo spunti alla Commissione. Confido nel fatto che, quando per esempio avrà inizio la discussione sul quadro di finanziamento pluriennale, formuleremo le conclusioni in modo tale da indirizzare i fondi ai problemi comuni dell’Unione europea nel miglior modo possibile.</p>
      <p sl="hu">Gli onorevoli Ţicău e Rübig hanno incentrato le loro interrogazioni sulla strategia per il Danubio. Consentitemi di dare un’unica risposta. Con nostra grande soddisfazione, a inizio febbraio il Commissario Hahn ha presentato i piani d’azione in Ungheria. Vi sono 13 piani d’azione e, per quanto concerne le interrogazioni da voi presentate in relazione sia alla disponibilità di acqua potabile sia agli impianti di depurazione, esistono i cosiddetti piani d’azione per problemi di ogni tipo, dalle alluvioni alla siccità, ciascuno dei quali guidato da due paesi. Credo sia un modo molto efficace anche per rafforzare la cooperazione regionale circa la strategia per il Danubio. Per di più, tra i partecipanti vi sono otto Stati membri e sei paesi terzi, ed è fantastico avere una strategia così globale da permetterci di fare passi concreti in tutti questi campi. è vero, non ci sono nuovi fondi stanziati per tale scopo, ma sono convinta che nell’ambito di questo quadro i progetti esistenti possano essere riorganizzati; inoltre, rafforzando la cooperazione transfrontaliera saremo in grado di ottenere un risultato di gran lunga migliore di quanto ciascuno Stato possa raggiungere lavorando da solo. Non è pensabile lavorare in modo isolato su un fiume che ci unisce tutti.</p>
      <p sl="hu">Naturalmente ci possono essere dei progetti eccellenti, anche se non vengono attuati. Spero fortemente che sarà possibile discuterne ora nelle configurazioni del Consiglio, prima della fine del semestre della Presidenza di turno ungherese. Abbiamo dato la spinta iniziale al processo durante il Consiglio “Affari generali” il 31 giugno e stiamo monitorando da vicino il procedere dei lavori, che stanno continuando piuttosto bene, anche a livello di gruppi di lavoro. Verso la fine della Presidenza ungherese saremo in grado di approvare la strategia durante il Consiglio “Affari generali”; il Consiglio europeo potrà garantirci il suo sostegno ma poi toccherà a noi applicarla quanto più integralmente possibile, dal risanamento delle acque reflue alla protezione della nostra acqua potabile.</p>
    </intervention>
    <intervention id="3-606-000" speaker_id="photo_generic" name="Enikő Győri" is_mep="True" mode="spoken">
      <p sl="hu">Presidente in carica del Consiglio . − Signor Presidente, anche io mi compiaccio che si sia trovato il tempo per questa interrogazione. La Convenzione delle Nazioni Unite sui diritti delle persone con disabilità costituisce un mezzo appropriato ed efficace per promuovere e proteggere i diritti delle persone con disabilità all’interno dell’Unione europea e sia la Comunità, sia gli Stati membri le attribuiscono una grande importanza. Il Consiglio desidera ricordare all’onorevole deputato come in diverse occasioni sia stato già affermato che se si vuole rispondere ai bisogni delle persone disabili e assicurare loro un’equa partecipazione alla società, dobbiamo coinvolgerle nel processo decisionale e nella definizione di politiche che le interessano direttamente.</p>
      <p sl="hu">Nelle risoluzioni approvate nel 2008 e nel 2010 il Consiglio ha ripetutamente invitato le persone con disabilità e le loro organizzazioni a partecipare al processo decisionale. Ricordiamo che il Consiglio ha anche approvato una direttiva che vieta qualsiasi discriminazione fondata sulla disabilità in materia di occupazione e lavoro. La direttiva summenzionata si occupa inoltre dell’adesione e della partecipazione a organizzazioni di lavoratori e datori di lavoro, indicando che si tratta di una misura specifica approvata dal Consiglio con l’obiettivo di garantire che le persone con disabilità possano prendere veramente parte al processo decisionale.</p>
      <p sl="hu">Anche la Commissione ha una nuova strategia sulla disabilità. Con nostra grande soddisfazione, è stata pubblicata in autunno e si concentra soprattutto sull’attuazione della Convenzione delle Nazioni Unite sui diritti delle persone con disabilità. La Presidenza ungherese intende presentare un progetto di conclusioni al Consiglio in relazione a questa strategia, in vista della sua adozione durante l’ultima fase della Presidenza ungherese in giugno. Per quanto concerne la creazione di una commissione separata sulla disabilità, a oggi il Consiglio non ha ricevuto proposte da esaminare al riguardo. A questo proposito ricordiamo che il Consiglio può agire in qualità di legislatore solamente sulle proposte presentate dalla Commissione poiché, pur tenendo sempre presente il Parlamento, così è previsto dalla legislazione dell’Unione europea.</p>
    </intervention>
    <intervention id="3-607-000" speaker_id="96681" name="Vilija Blinkevičiūtė" is_mep="True" mode="spoken">
      <p sl="lt">Signor Presidente, nel gennaio di quest’anno, nel corso di una riunione al Parlamento europeo convocata dal Forum europeo sulla disabilità, la Vicepresidente della Commissione europea Viviane Reding ha affermato che alcuni Stati membri dell’Unione europea non appoggiano la direttiva del Consiglio sulla parità di trattamento fra le persone indipendentemente dalla religione o le convinzioni personali, la disabilità, l’età o l’orientamento sessuale. La direttiva antidiscriminazione rappresenta pertanto una delle questioni più importanti nel campo dei diritti umani, soprattutto ai fini di garantire i diritti dei disabili. L’Ungheria, il paese che attualmente detiene la Presidenza di turno del Consiglio dell’Unione europea, intende compiere azioni mirate per l’adozione e la revisione di questa direttiva e quali misure specifiche ha in animo di adottare per spianare la strada a tale direttiva?</p>
    </intervention>
    <intervention id="3-608-000" speaker_id="96829" name="Ádám Kósa" is_mep="True" mode="spoken">
      <p sl="hu">Signora Ministro, la ringrazio molto della risposta. Desidero invitare il Consiglio a considerare attentamente l’importanza del coinvolgimento delle persone con disabilità. La questione ha anche un impatto sul lavoro del Parlamento in termini di capacità di partecipazione al processo da parte dei deputati, dal momento che fondamentalmente siamo noi a rappresentare le persone. Desidero fare i miei complimenti alla Presidenza per aver trattato la questione della disabilità ad alto livello fino alla fine delle tre Presidenze. Desidero chiedere se anche le Presidenze future intendono occuparsi della questione della disabilità allo stesso livello.</p>
    </intervention>
    <intervention id="3-609-000" speaker_id="photo_generic" name="Enikő Győri" is_mep="True" mode="spoken">
      <p sl="hu">Presidente in carica del Consiglio . − Grazie per le interrogazioni complementari. Per quanto concerne la prima domanda dell’onorevole Blinkevičiūtė, che attiene agli sviluppi legati alla direttiva antidiscriminazione, ebbene, potrei dirvi una frase del tipo “adesso sistemeremo tutto” perché, per quello che vale, potrei benissimo usare queste parole, ma non lo farò. Sappiamo tutti quanto incredibilmente lento sia stato il progresso di questo progetto legislativo negli ultimi tre anni. Anche noi abbiamo naturalmente in programma di compiere dei passi avanti. Per riuscirvi e mantenere la nostra credibilità, stiamo provando a concentrarci su quella parte della direttiva che riguarda le disabilità. Intendiamo pertanto discutere gli aspetti della disabilità in due fasi, e speriamo di poter convincere gli Stati membri a compiere progressi almeno in questo ambito. Non ci stiamo dunque muovendo in ogni direzione, bensì vogliamo concentrarci su questo aspetto.</p>
      <p sl="hu">Devo ammettere che è molto difficile. Gli Stati membri spesso parlano di problemi e difficoltà finanziari. Anche il governo ungherese precedente è stato costretto a richiedere una proroga al fine di poter attuare le politiche europee e nazionali, per esempio per quanto riguarda l’eliminazione delle barriere, e nei periodi di crisi e di austerità sono tutti aspetti che mettono in difficoltà gli Stati membri. Credo però che, soprattutto considerando che ci siamo impegnati a rendere questa Presidenza a misura d’uomo, dobbiamo davvero fare progressi anche su questo tema molto importante – perché, come dice sempre l’onorevole Kósa, non riguarda solo le persone con disabilità, ma anche molte altre, molte più di quelle che definiamo disabili, dalle giovani madri alle persone anziane – e questo vuol dire che è davvero responsabilità del Consiglio fare progressi in questo senso.</p>
      <p sl="hu">L’onorevole Kósa ha chiesto come si possa coinvolgere maggiormente il Parlamento, o come si possa lavorare insieme. Credo che l’onorevole Kósa, quale presidente dell’intergruppo “disabilità”, stia facendo un ottimo lavoro e stia mantenendo ottimi rapporti, non solo con il Consiglio e con la Presidenza in carica, ma anche con la Commissione. Come possiamo vedere in diversi casi, se il Parlamento assume un ruolo guida – e sono convinta che il Parlamento abbia assunto un ruolo siffatto nelle questioni sulla disabilità –la Commissione e il Consiglio non possono far altro che seguirlo. Questi aspetti possono essere poi inseriti nelle proposte della Commissione, che vengono poi presentate al Consiglio. Pensando alla strategia di Roma, la relazione dell’onorevole Járóka, approvata questo lunedì nella commissione LIBE, ha buone possibilità di essere inserita nella proposta della Commissione e sarà poi presentata al Consiglio. Raccomando pertanto di imboccare questa strada e sarei felice se questa eccellente cooperazione potesse continuare.</p>
      <p sl="en">Invieremo risposte scritte alle interrogazioni che per mancanza di tempo non hanno ricevuto risposta.</p>
    </intervention>
    <intervention id="3-611-000" speaker_id="1405" is_mep="True" mode="spoken" role="Presidente">
      <p sl="unknown">D’accordo, ma intendo consentire all’onorevole Chountis di formulare un’interrogazione complementare su questo tema.</p>
    </intervention>
    <intervention id="3-612-000" speaker_id="26851" name="Nikolaos Chountis" is_mep="True" mode="spoken">
      <p sl="el">Signor Presidente, non voglio che l’interrogazione che ho presentato venga discussa. Apprezzo lo sforzo che viene fatto ma non voglio alterare l’ordine dei lavori.</p>
      <p sl="el">Ho solo una breve osservazione da fare, che non riguarda né interessa il Presidente nello specifico. Dal momento che abbiamo un problema con la questione del controllo parlamentare, come ben sapete, desidero solo dire che vi sono state tre occasioni durante la plenaria nelle quali non sono state rivolte interrogazioni al Consiglio e le procedure in definitiva riducono il tempo a disposizione. Può pertanto valutare con l’Ufficio di presidenza come si possa mantenere inalterato il Tempo delle interrogazioni?</p>
      <p sl="el">Un sentito ringraziamento per gli sforzi compiuti. Non voglio dilungarmi, né desidero che la mia domanda venga discussa e ringrazio il ministro che era pronta a parlare ed è rimasta in attesa.</p>
    </intervention>
    <intervention id="3-613-000" speaker_id="1405" is_mep="True" mode="spoken" role="Presidente">
      <p sl="unknown">Onorevole Chountis, prendo atto di ciò che lamenta e la appoggio pienamente.</p>
      <p sl="unknown">Va tuttavia precisato che non è l’Ufficio di Presidenza a prendere le decisioni sulla tempistica delle discussioni, il loro contenuto o la durata del tempo di parola; stranamente se ne occupa la Conferenza dei presidenti, che cerca sempre di caricare il più possibile l’ordine del giorno. Sono i membri dell’Ufficio di Presidenza, incluso il sottoscritto, che devono gestire i problemi che ne derivano e risolverli.</p>
      <p sl="unknown">Mi scuso con tutti coloro che non sono stati chiamati. Come giustamente afferma il ministro Győri, tutte le interrogazioni che non ha avuto il tempo di trattare stasera riceveranno una risposta scritta, ma le risposte date finora dal ministro sono state ben formulate.</p>
      <p sl="unknown">Le interrogazioni che, per mancanza di tempo, non hanno ricevuto risposta, la riceveranno per iscritto (vedasi Allegato).</p>
      <p sl="unknown">Con questo si conclude il Tempo delle interrogazioni.</p>
    </intervention>
  </section>
  <section id="creitem21" title="17. Ordine del giorno della prossima seduta: vedasi processo verbale"/>
  <section id="creitem22" title="18. Chiusura della seduta"/>
</text>
