<?xml version='1.0' encoding='utf-8'?>
<text id="20070426.IT" lang="it" date="2007-04-26" place="Strasburgo" edition="Edizione GU">
  <section id="creitem1" title="1. Apertura della seduta">
    <intervention id="4-005" speaker_id="2309" name="Richard Corbett" is_mep="True" mode="spoken">
      <p sl="en">Signor Presidente, non è mia intenzione intralciare i lavori dell’assemblea, ma assieme ad altri colleghi avevo presentato un testo per una dichiarazione scritta relativa al fatto che l’Ufficio di Presidenza del Parlamento europeo ha rivisto la propria decisione di introdurre il divieto assoluto di fumare nei locali del Parlamento.</p>
      <p sl="en">Mi è stato comunicato prima dai servizi competenti e ora dal Presidente che una dichiarazione scritta su questioni interne del Parlamento non può essere accolta. Tuttavia, se osserviamo il Regolamento, possiamo constatare molto chiaramente che una dichiarazione scritta può concernere qualunque argomento di responsabilità dell’Unione europea, e questo caso sicuramente non fa eccezione. Posso pertanto chiedere che il Presidente deferisca la questione relativa all’interpretazione del Regolamento su questo punto alla commissione deputata allo scopo, ossia alla commissione per gli affari costituzionali?</p>
    </intervention>
    <intervention id="4-006" speaker_id="4308" is_mep="True" mode="spoken" role="Presidente">
      <p sl="unknown">Va bene, procederemo in questo modo, onorevole Corbett. Qualunque raccomandazione sul Regolamento lei presenti dovrebbe essere ascoltata con grande attenzione! Pertanto procederemo come ha suggerito.</p>
    </intervention>
  </section>
  <section id="creitem2" title="2. Presentazione di documenti: vedasi processo verbale"/>
  <section id="creitem3" title="3. Storni di stanziamenti: vedasi processo verbale"/>
  <section id="creitem4" title="4. Relazioni tra l’Unione europea e la Svizzera (discussione)">
    <intervention id="4-010" speaker_id="4308" is_mep="True" mode="spoken" role="Presidente">
      <p sl="unknown">L’ordine del giorno reca la dichiarazione della Commissione sulle relazioni tra l’Unione europea e la Svizzera.</p>
    </intervention>
    <intervention id="4-011" speaker_id="photo_generic" name="Joaquín Almunia" is_mep="True" mode="spoken">
      <p sl="es">Membro della Commissione . – Signor Presidente, procedo con la lettura della dichiarazione della Commissione sulle relazioni tra l’Unione europea e la Svizzera e, sebbene lei ed io parliamo la stessa lingua, lo farò in inglese.</p>
      <p sl="en">Signor Presidente, la Commissione si compiace che tale argomento sia stato inserito all’ordine del giorno perché sono oramai trascorsi due anni dall’ultima volta che abbiamo discusso della Svizzera. Era nel 2004, in occasione della conclusione dei 10 nuovi accordi bilaterali. Mi si permetta, pertanto, di cominciare da alcune considerazioni di carattere generale.</p>
      <p sl="en">Le relazioni bilaterali e multilaterali che legano l’Unione europea e la Svizzera sono ottime. La Confederazione elvetica è un partner che l’UE tiene in grande considerazione in molti settori. Le relazioni bilaterali tra i nostri due paesi poggiano su solide basi, costituite da venti accordi principali e più di cento accordi minori relativi a specifici settori. Tali accordi spaziano dal libero commercio di beni e la libera circolazione di persone alla partecipazione della Svizzera alla nostra ricerca e alla cooperazione di Schengen. Qualunque differenza tra le parti non dovrebbe comportare un impatto negativo nelle nostre relazioni.</p>
      <p sl="en">A febbraio la Commissione ha adottato una decisione sugli aiuti di Stato in merito a certe agevolazioni fiscali cantonali svizzere per alcuni tipi di azienda, in particolar modo per le holding . Tale decisione ha suscitato grande attenzione da parte dei media svizzeri e alcuni l’hanno trasformata in un conflitto di grandi proporzioni.</p>
      <p sl="en">Da un punto di vista legale, la Commissione non ha dubbi che tali disposizioni fiscali cantonali rappresentino dei sussidi, perché i regimi fiscali in questione offrono vantaggi sleali ad aziende aventi sede in Svizzera relativamente a profitti ottenuti nell’Unione europea. Gli introiti generati nella Confederazione elvetica sono tassati in maniera più pesante di quelli realizzati nell’UE. Le disposizioni in questione sono passibili di distorcere la competizione e alterare gli scambi tra la Svizzera e l’Unione europea. Tutti i criteri stabiliti dall’articolo 23 dell’accordo del 1972, in cui si dichiara che tali aiuti di Stato sono incompatibili con il corretto andamento dell’accordo, sono rispettati.</p>
      <p sl="en">Anche dal punto di vista politico sembra arduo accettare che un paese confinante che gode di un accesso privilegiato al nostro mercato interno e prende parte a un cospicuo numero di programmi e ad altre attività comunitarie possa accordare simili agevolazioni fiscali. Le aziende beneficiarie sono spesso costituite con il solo scopo di evadere le imposte sui redditi nei nostri Stati membri. Vorrei segnalare che disposizioni fiscali di questo genere non sono ammesse in seno all’UE, ai sensi delle norme sugli aiuti di Stato stabilite nel Trattato CE. In passato la Commissione ha adottato decisioni per contrastare tali aiuti. Non siamo contrari alla competizione fiscale, che peraltro si verifica anche tra Stati membri, ma riteniamo che essa debba essere equa.</p>
      <p sl="en">La Commissione desidera trovare una soluzione accettabile per entrambe le parti. Per tale ragione, in febbraio abbiamo chiesto al Consiglio di darci mandato per iniziare negoziati in Svizzera su quest’argomento. Gli Stati membri sostengono la Commissione e il mandato è attualmente in fase di preparazione in seno al Consiglio. Su tale questione conto molto anche sul sostegno del Parlamento. Partiamo dal presupposto che troveremo una soluzione al problema, proprio come abbiamo sempre fatto in passato nelle nostre relazioni con quel paese.</p>
      <p sl="en">Passando a un altro livello di importanza, la Commissione si aspetta che la Svizzera sia pronta a negoziare l’inclusione della Bulgaria e della Romania nell’accordo sulla libera circolazione delle persone, possibilmente in tempi rapidi. Se la Svizzera dovesse escludere i cittadini di due Stati membri da questo importantissimo accordo, non potremmo accettare tale decisione, per ragioni di ordine legale, istituzionale e politico.</p>
      <p sl="en">La Bulgaria e la Romania dovrebbero ricevere altresì un contributo dalla Svizzera per la riduzione delle disparità economiche e sociali, negli stessi termini in vigore per gli altri 10 nuovi Stati membri.</p>
      <p sl="en">In attesa che la Svizzera si esprima sull’accesso all’Unione e allo Spazio economico europeo, al momento non ci sono alternative al rafforzamento degli accordi bilaterali. A questo proposito, la Commissione è pronta ad analizzare la proposta elvetica di negoziare un accordo quadro generale, a condizione che esso apporti un valore aggiunto alle nostre relazioni, ad esempio relativamente all’aggiornamento degli accordi esistenti per armonizzarli con l’acquis comunitario in continua evoluzione.</p>
    </intervention>
    <intervention id="4-013" speaker_id="28223" name="Andreas Schwab" is_mep="True" mode="spoken">
      <p sl="de">a nome del gruppo PPE-DE . – Signor Presidente, signor Commissario, onorevoli colleghi, accolgo con favore le dichiarazioni fatte oggi dal Commissario Almunia e ritengo che esse incontrino il consenso di larga parte dei membri del mio gruppo. Le relazioni tra l’Unione europea e la Svizzera sono speciali da tempo immemorabile. Il Commissario Almunia ha accennato ai vari accordi esistenti.</p>
      <p sl="de">A tale proposito, il nostro partenariato con la Svizzera è caratterizzato da una cooperazione particolarmente stretta che tuttavia, almeno finora, non ha portato quel paese a divenire uno Stato membro dell’Unione. Cionondimeno, la Svizzera, oltre a essere un paese amico e confinante, è un partner commerciale di estrema importanza. Ritengo questo un fattore di particolare rilevanza in quanto il mio distretto elettorale confina direttamente con quel paese. Invito pertanto entrambe le parti a non minare questi buoni rapporti di vicinato con la testardaggine o con le richieste eccessive da un lato o dall’altro.</p>
      <p sl="de">La questione fiscale è già stata introdotta e l’argomento Svizzera potrebbe certamente essere oggetto di una più ampia discussione qui in Parlamento. Oggi, tuttavia, come ha detto il Commissario Almunia, ci stiamo ovviamente preoccupando della questione relativa alle pratiche fiscali. A tale proposito vorrei dire che, diversamente dall’opinione dei colleghi del Regno Unito, per citarne alcuni, e nonostante alcune affermazioni contrarie da parte svizzera, riteniamo che il punto della questione non è quello di intervenire sul diritto di un paese di imporre tasse, bensì di capire se le imprese che appartengono al mercato unico europeo e che di tale mercato possono godere i vantaggi stiano ricevendo sostegni ingiustificati. Stiamo parlando del principio di parità di trattamento e dell’abolizione di aiuti occulti. Da questo punto di vista, l’approccio adottato dalla Commissione, ossia che nel caso in oggetto Berna debba apportare alcuni ritocchi, è quello corretto, sebbene sarebbe forse stato più prudente cominciare con dei negoziati anziché con una procedura. Affermare che tale questione è di competenza cantonale a mio avviso non è ricevibile né attuabile, perché stiamo parlando di sussidi occulti che devono esser aboliti.</p>
      <p sl="de">Dal canto suo l’Unione deve chiarire che sebbene, com’è ovvio, rispetti la sovranità della Svizzera nelle questioni fiscali, i principi base dell’Unione, di cui beneficiano anche le aziende elvetiche, devono essere rispettati da tutte le aziende del mercato interno.</p>
      <p sl="de">Per concludere, vorrei segnalare che, nell’interesse delle aziende europee e dei nostri cittadini, dobbiamo trovare una soluzione a questo problema con il contributo di entrambe le parti. E’ in tal senso che mi appello sia alla Commissione che ai nostri vicini svizzeri.</p>
    </intervention>
    <intervention id="4-014" speaker_id="1985" name="Pervenche Berès" is_mep="True" mode="spoken">
      <p sl="fr">a nome del gruppo PSE . – Signor Presidente, signor Commissario, mi rallegro della dichiarazione della Commissione perché ha tenuto conto di quanto stiamo dicendo da un po’ di tempo a questa parte, ossia che la pratica sviluppatasi in alcuni cantoni svizzeri (Zug, Vaud e Schwyz, per non citare che i principali) costituisce una violazione dell’accordo del 1972 sulle forme di aiuto di Stato che contravvengono alle regole di una sana concorrenza e che minano la natura degli scambi commerciali tra l’Unione europea e la Svizzera. Di fatto, in quanto paese amico dell’UE, la Confederazione elvetica beneficia delle stesse condizioni di accesso al mercato interno comunitario di un qualunque Stato membro. Non si può avere la botte piena e la moglie ubriaca, ossia, applicato al nostro caso, non si può avere un mercato interno e delle eccezioni per alcuni cantoni svizzeri.</p>
      <p sl="fr">Qui non si tratta di indicare una qualche figura mediatica in mezzo a persone fisiche, ma di discutere di somme considerevoli che dipendono dalle pratiche di alcune persone giuridiche. Pertanto, dopo aver individuato un problema, tra amici è opportuno farvi fronte. Ed è questo che vi proponete di fare. Avrete in ciò tutto il sostegno del mio gruppo e sono lieta di constatare che altri gruppi, in quest’Assemblea, condividano tale approccio.</p>
      <p sl="fr">Per quanto concerne la Svizzera, ci è stato detto che questa è un’ingerenza in questioni elvetiche interne, ma in un contesto di commerci internazionali, la libertà non è unilaterale. Bisogna tenere conto delle realtà altrui e del fatto che la libertà degli uni finisce laddove inizia quella degli altri. Credo che nelle nostre eccellenti relazioni con quel paese, come ha ribadito il Presidente Barroso l’altro giorno a Berna, è in questo modo che dovremmo agire.</p>
      <p sl="fr">Divide et impera . Talvolta la Svizzera vi è riuscita con gli europei, e sono certa che tutti ricordino come, dopo la pubblicazione delle conclusioni di Feira, quando volevamo adottare la direttiva in materia di tassazione dei redditi da risparmio in seno all’Unione europea, alcuni avessero utilizzato la Svizzera per dividerci. Mi rallegro del fatto che le condizioni per la negoziazione del mandato affidato alla Commissione permetteranno chiaramente agli Stati membri di parlare con una voce sola, pur rispettando la sovranità svizzera. Mi sembra un elemento assai positivo.</p>
      <p sl="fr">Per concludere, vorrei semplicemente fare un’osservazione forse scontata: quando si guarda alla logica della fiscalità svizzera, il fatto che un sistema di tassazione debba tener conto dei costi esterni è perfettamente integrato nel ragionamento fiscale di quel paese. Per essere espliciti, alcune pratiche elvetiche confermano che, quando una produzione non si sviluppa sul suolo svizzero, il costo delle infrastrutture o della manodopera qualificata non è integrato nel sistema fiscale. Per lo meno per quanto concerne gli scambi con l’Unione europea, dobbiamo sottolineare quanto segue: poiché il sistema fiscale sviluppato in alcuni cantoni svizzeri attualmente collide con quello degli Stati membri, l’Unione subisce una perdita di introiti in quanto quelle attività si sviluppano sul territorio dell’UE mentre le imposte sulle plusvalenze così realizzate fluiscono verso la Svizzera, evadendo la necessità di finanziare tali costi esterni. Vi auguro buona fortuna per i negoziati.</p>
    </intervention>
    <intervention id="4-015" speaker_id="4544" name="Diana Wallis" is_mep="True" mode="spoken">
      <p sl="en">a nome del gruppo ALDE. – Signor Presidente, desidero ringraziare il Commissario per la sua dichiarazione.</p>
      <p sl="en">Qui in Parlamento abbiamo a lungo desiderato discutere delle nostre relazioni con la Svizzera e congratularci con essa per i risultati ottenuti in tre referendum su questioni comunitarie che difficilmente avrebbero ottenuto lo stesso risultato nei nostri Stati membri. Sebbene la Svizzera non sia membro dell’Unione, i suoi cittadini sono degli europei ben informati.</p>
      <p sl="en">C’è voluto il dibattito dello scorso autunno sull’interessante relazione del governo relativa alla politica europea per riconoscere che, ora come ora, gli svizzeri desiderano perseguire i propri interessi nazionali astenendosi dall’aderire all’Unione, ma anche per fugare alcuni fraintendimenti sull’essenza della questione. A mio avviso questo stato di cose richiede, come ha detto il Commissario, un rafforzamento degli accordi bilaterali e forse anche un accordo quadro che semplifichi il carico amministrativo di entrambe le parti. Tuttavia un’adesione a metà, come potrebbe chiamarla qualcuno di noi, non è contemplata, ed è qui che potrebbero essere sorte le attuali difficoltà relative alle tasse cantonali.</p>
      <p sl="en">O si è membri dell’Unione o non lo si è. La Svizzera rientra nella seconda categoria ed entrambe le parti farebbero bene a ricordarlo. Essa non gode dei privilegi di uno Stato membro, né è soggetta ai medesimi obblighi. E’ questa la difficoltà di una geometria così atipica e variabile: sarà sempre fonte di problemi e irritazioni. Questi problemi, tuttavia, con un po’ di buona volontà dovrebbero risolversi.</p>
      <p sl="en">Riprendiamo la questione fiscale. Se quello che la Commissione vuole davvero dalla Svizzera, come sono portata a credere, è che estenda il Codice di condotta in materia di tassazione delle imprese, allora affrontiamo la cosa. Si tratta di un codice cui possono decidere liberamente se aderire o meno anche gli stessi Stati membri. Sono certa che in uno Stato membro a me fin troppo noto esistono accordi fiscali off-shore che non reggerebbero un’analisi approfondita, eppure non ritengo che l’azione della Commissione abbia queste caratteristiche.</p>
      <p sl="en">Abbiamo bisogno di una discussione che vada a vantaggio delle relazioni tra l’Unione e il nostro vicino geograficamente più prossimo, situato nel cuore dell’Europa, un paese che costituisce il secondo maggiore mercato di esportazione dell’UE e che rappresenta per noi e molti altri un’ispirazione per quanto attiene alle strutture democratiche e alla vocazione internazionale. Invece diciamo agli svizzeri che il loro sistema fiscale cantonale è “predatorio”, un termine spiacevole e pesante. Se così fosse veramente, mi aspetterei di vedere una serie di palesi casi di danneggiamento del commercio comunitario, esempi pratici che potrebbero essere citati e in cui l’effetto predatorio potrebbe essere dimostrato. Non ne ho visto neppure uno. Al contrario, la Commissione sostiene che essa non deve dimostrare, ma semplicemente indicare che tali strutture potrebbero avere un simile effetto. Tuttavia non vi sono esempi concreti e mi chiedo se questo sia dovuto al fatto che, a una più attenta a analisi, essi non reggerebbero l’argomentazione un po’ debole che viene proposta, un’argomentazione che accusa un paese terzo sulla base di un vecchio accordo di libero scambio, pensato anzitutto per il commercio di beni.</p>
      <p sl="en">Guardiamo alla questione da un’altra prospettiva. Forse i miei elettori dello Yorkshire potranno chiedersi perché mai io dedichi tanto tempo alla Svizzera; tuttavia, se la regione settentrionale da cui provengo avesse goduto negli anni di un’autonomia fiscale rispetto a Londra paragonabile a quella dei cantoni della Confederazione elvetica, forse non avremmo fatto tanto ricorso ai Fondi strutturali europei.</p>
      <p sl="en">La Svizzera contribuisce finanziariamente al nostro processo di allargamento con il consenso popolare. La nostra è una relazione profonda e complicata che nel corso degli anni ho trovato esasperante e frustrante, ma mai, dico mai, fiacca. Spesso ci consigliano di essere gentili con gli svizzeri prima di un referendum . Ci chiedono in continuazione cosa faremmo se votassero no. La risposta è che la scelta spetta sempre al popolo svizzero, ma se vogliono lavorare con noi, noi dobbiamo lavorare con loro in modo rispettoso e corretto. Il mio più grande desiderio è di vedere un giorno dei ministri svizzeri in Consiglio, un Commissario elvetico e dei colleghi dello stesso paese qui a discutere con noi tali questioni, e non noi a farlo in seconda battuta.</p>
    </intervention>
    <intervention id="4-016" speaker_id="21817" name="Mario Borghezio" is_mep="True" mode="spoken">
      <p sl="it">a nome del gruppo UEN . – Signor Presidente, onorevoli colleghi, questo dibattito sui rapporti fra l’Unione europea e la Confederazione svizzera ci offre un’interessante e opportuna occasione per fare una breve riflessione su quello che possiamo imparare dall’antica democrazia della piccola, ma storicamente importante, Repubblica federale svizzera.</p>
      <p sl="it">Il sistema federale fiscale della Svizzera, se fosse ben conosciuto dai cittadini contribuenti degli Stati membri dell’Unione europea, rappresenterebbe – come rappresenta oggettivamente – un modello da imitare, soprattutto per tutelare la libertà economica.</p>
      <p sl="it">Ricordo ai contribuenti degli Stati membri che la legislazione svizzera si basa su principi importanti, quali il principio dell’uguaglianza giuridica, il principio della libertà economica e soprattutto il principio della garanzia della proprietà.</p>
      <p sl="it">Il principio dell’uguaglianza giuridica impone il dovere di un’imposizione secondo la capacità economica. Il principio della libertà economica stabilisce che la riscossione di talune imposte sul commercio, che avrebbero carattere proibitivo nell’ambito della politica commerciale, è vietata grazie a norme costituzionali. Infine, l’importante principio della garanzia della proprietà, sancito all’articolo 26 della Costituzione federale, vieta l’onere fiscale quando esso assume carattere di confisca, per cui la garanzia della proprietà costituisce un limite all’imposizione fiscale.</p>
      <p sl="it">E’ questo ciò che devono imparare gli Stati membri che, come lo Stato italiano, opprimono ancora il contribuente con una legislazione fiscale e una pressione fiscale che in Italia supera il 40 per cento. Dobbiamo imparare da questa grande esperienza storica i principi di libertà economica contenuti nella Costituzione svizzera. Noi padani abbiamo la fortuna di essere vicini di casa di questi uomini liberi della Svizzera.</p>
      <p sl="it">Pensiamo infine anche al principio della libertà di credo, in base al quale viene impedito l’obbligo di contribuzione fiscale per spese di culto a chi non appartiene a quel culto, nonché al diritto fondamentale di esprimere direttamente la propria volontà col referendum sulle tasse. E’ ora di finirla con la dittatura fiscale degli Stati sui contribuenti! La parola al popolo sulle tasse!</p>
    </intervention>
    <intervention id="4-017" speaker_id="28255" name="Andreas Mölzer" is_mep="True" mode="spoken">
      <p sl="de">a nome del gruppo ITS. – Signor Presidente, onorevoli colleghi, quando i cittadini svizzeri si sono rifiutati di aderire allo Spazio economico europeo nel 1992, nessuno sarebbe stato in grado di immaginare gli sviluppi che oggi si stanno profilando. Da un lato, sia l’Unione europea che la Svizzera traggono beneficio dalla cooperazione e dagli accordi bilaterali, ad esempio nel campo della sicurezza e dell’asilo. Dall’altro, vi sono continui negoziati, richieste e persino ricatti, ad esempio per quanto concerne l’estensione della libera circolazione delle persone e la tassazione del reddito da risparmio, o più recentemente la tassazione delle società, in merito alla quale si intendono applicare deroghe per il transito ferroviario, così importanti per la Svizzera, come strumento per esercitare pressioni.</p>
      <p sl="de">Quando, molti anni fa, ha Svizzera ha irrigidito la legge in materia di asilo, l’Unione europea non ha risparmiato le proprie critiche. L’obiettivo di tale irrigidimento era quello di arginare il 75 per cento delle domande di asilo presentate in maniera scorretta ogni anno, ed è esattamente ciò che è avvenuto. Questo cambiamento di rotta da parte della Svizzera, tradizionalmente molto accogliente nei confronti dei visitatori, ha costretto quanti, nella nostra Unione, sognano il multiculturalismo a rivedere la loro posizione, e l’Unione di fatto ha dovuto ispirarsi alla legge svizzera in materia di asilo.</p>
      <p sl="de">Ora per noi è tempo di cercare insieme soluzioni ai problemi comuni esistenti in campo fiscale, ma anche a livello di migrazione e integrazione. Soprattutto, però, dovremmo fare riferimento alla Svizzera come esempio di democrazia diretta, perché soltanto se i cittadini europei avranno nuovamente l’impressione che le loro intenzioni sono considerate seriamente, che hanno la facoltà di esprimersi sui diversi temi, saremo in grado di uscire dalla crisi che l’Unione europea sta attualmente vivendo.</p>
      <p sl="de">Le controversie che circondano la Costituzione dell’Unione europea e l’ulteriore suo allargamento offrono un’opportunità adeguata per prendere la Svizzera ad esempio.</p>
    </intervention>
    <intervention id="4-018" speaker_id="1318" name="James Nicholson" is_mep="True" mode="spoken">
      <p sl="en">Signor Presidente, l’Unione europea ha molti accordi bilaterali con la Svizzera che hanno consentito sia agli svizzeri che agli Stati membri dell’Unione di prosperare e, pertanto, dovrebbero essere riconosciuti da tutti i sostenitori di un desiderio comune e condiviso di prosperità. Vi sono altri segnali, tuttavia, che mostrano ciò che condividiamo e la direzione che stiamo seguendo: la Svizzera, ad esempio, è il secondo partner commerciale per importanza dell’Unione europea dopo gli Stati Uniti. Novecentomila cittadini comunitari vivono e lavorano in Svizzera e molti di più sono i pendolari transfrontalieri. L’attuale disaccordo tra Commissione e governo svizzero è dunque sconcertante e dovrebbe essere affrontato tempestivamente.</p>
      <p sl="en">Mi rendo conto del fatto che la questione della doppia tassazione su cui Unione europea e Svizzera ora si stanno confrontando è tutt’altro che irrilevante, ma non vorrei che nei round negoziali preliminari o in quelli successivi venissero formulate minacce al riguardo. Per i cantoni svizzeri che applicano i doppi standard , la doppia tassazione non rappresenta una via facile per investire, creare posti di lavoro e reddito. Consiglio, Commissione e Parlamento dovrebbero adoperarsi al meglio per tutelare gli interessi degli Stati membri.</p>
      <p sl="en">Vi auguro che i negoziati procedano proficuamente e confido speranzoso in un loro esito positivo.</p>
    </intervention>
    <intervention id="4-019" speaker_id="28281" name="Aloyzas Sakalas" is_mep="True" mode="spoken">
      <p sl="lt">Signor Presidente, in primo luogo vorrei ringraziare il Commissario Almunia per le informazioni fornite in merito ai rapporti tra l’Unione europea e la Svizzera.</p>
      <p sl="lt">Vorrei tuttavia sentire ciò che il Commissario Almunia ha da dire sul fine politico ultimo di tali relazioni. In altre parole, lo sviluppo di relazioni più strette tra Unione europea e Svizzera è intrapreso pensando a una futura adesione della Svizzera all’Unione europea? In caso affermativo, quando possiamo ipotizzare che ciò accada e cosa devono fare Svizzera e Unione europea prima di allora? Se invece lo sviluppo di relazioni più strette non dovesse essere volto all’adesione della Svizzera bensì a un partenariato privilegiato della Svizzera con l’Unione europea, quali dovrebbero essere i principi di un siffatto partenariato?</p>
      <p sl="lt">Non ritengo che gli accordi bilaterali risolvano definitivamente il problema del futuro politico della Svizzera. Vorrei dunque che il Commissario Almunia ci illustrasse una sorta di roadmap dalla quale poter desumere l’orientamento dell’operato della Commissione nello sviluppo dei rapporti dell’Unione europea con la Svizzera. In base al materiale presentato, mi risulta difficile capire se la Commissione disponga di tale roadmap o se questa sia sostituita da accordi temporanei.</p>
      <p sl="lt">La mia proposta sarebbe la seguente: è necessario produrre una roadmap per lo sviluppo dei rapporti tra Unione europea e Svizzera il cui fine ultimo sarebbe l’adesione della Svizzera all’Unione europea o un suo partenariato privilegiato secondo i termini del Trattato costituzionale ancora da approvare. Per poter optare per una delle due soluzioni, è essenziale conoscere il parere degli svizzeri in merito alle prospettive del loro paese.</p>
      <p sl="lt">Finché non avremo risolto questo problema politico, continueremo a stipulare vari accordi e, al tavolo negoziale, ciascuna parte tenterà di chiedere condizioni più favorevoli per se stessa a spese dell’altra.</p>
      <p sl="lt">Analizzando gli accordi esistenti e previsti, ho seri dubbi quanto al fatto che si possano formulare alla Svizzera, che non è ancora membro dell’Unione europea, richieste più impegnative di quelle formulate agli stessi Stati membri dell’Unione. A mio giudizio, dovrebbe essere il contrario.</p>
      <p sl="lt">Spero dunque che il Commissario possa fugare i dubbi da me espressi rispondendo agli interrogativi che ho sollevato.</p>
    </intervention>
    <intervention id="4-020" speaker_id="28355" name="Mieczysław Edmund Janowski" is_mep="True" mode="spoken">
      <p sl="pl">Signor Presidente, da molti la Svizzera è vista come un esempio storico di integrazione europea. Basti pensare a Jean Jacques Rousseau o Johannes von Müller. Eppure, sembra restare un’isola, un Sonderfall , avulsa dall’Europa unita che la circonda da ogni lato.</p>
      <p sl="pl">Ricordiamo che, in un referendum indetto nel 1992, il 50,3 per cento degli stessi cittadini svizzeri ha votato contro l’adesione del paese allo Spazio economico europeo. Certo non è mia intenzione ingerire in alcun modo negli affari interni della Confederazione. Sottolineando però la valida cooperazione esistente tra Svizzera e Unione europea pressoché in tutti i campi, spero che rapidamente si possa anche trovare la soluzione giusta per quanto concerne la tassazione, tema di grande importanza per raggiungere la trasparenza nella nostra collaborazione.</p>
      <p sl="pl">A nome dei nuovi Stati membri, compreso il mio stesso paese, vorrei manifestare espressamente apprezzamento per l’esito del referendum del 26 novembre 2006, che ha accettato l’istituzione di uno strumento finanziario svizzero dell’ordine di un miliardo di franchi. Dal canto loro, questi paesi hanno spalancato le porte agli investimenti di capitale svizzeri. In Polonia, ad esempio, le importazioni dalla Svizzera sono aumentate, nel periodo in questione, del 20 per cento, mentre le esportazioni sono cresciute soltanto del 5 per cento in meno. Sono persuaso che i fondi svizzeri saranno impiegati in maniera oculata a fini innovativi, compresa la ricerca scientifica, fornendo sostegno alle piccole e medie imprese, nonché tutelando l’ambiente e stimolando lo sviluppo regionale.</p>
      <p sl="pl">Vorrei infine aggiungere che la Svizzera gode di un’immagine particolarmente positiva all’interno dell’Unione europea. In base ai miei dati, circa il 72 per cento degli europei sarebbe lieto di accogliere la Confederazione elvetica nella nostra casa comune europea. Forse sarebbe saggio sfruttare al massimo questo atteggiamento positivo.</p>
    </intervention>
    <intervention id="4-021" speaker_id="4555" name="Daniel Hannan" is_mep="True" mode="spoken">
      <p sl="en">Signor Presidente, perché i risultati della Svizzera sono tanto migliori dei nostri? Perché la Confederazione svizzera è più ricca, più contenta, più ordinata e meglio amministrata dell’Unione europea? Vorrei suggerire una risposta. La Svizzera si fonda su quello che potrebbe definirsi il “principio jeffersoniano”, ossia quella nozione secondo cui le decisioni dovrebbero essere prese il più vicino possibile alle persone direttamente interessate. L’Unione europea, viceversa, si fonda sul principio opposto. La prima riga del primo articolo del Trattato di Roma ci impegna a realizzare un’unione sempre più coesa. Mentre in Svizzera il potere è distribuito, nell’Unione europea è concentrato, e da quest’unico difetto strutturale deriva la maggior parte delle nostre attuali insoddisfazioni: le conseguenze non volute delle nostre direttive e dei nostri regolamenti, l’inflessibilità delle nostre politiche, la sensazione che il governo si sia allontanato dai governati, la determinazione dei nostri elettorati nazionali a votare “no” a Bruxelles a ogni occasione.</p>
      <p sl="en">Perché dunque continuiamo a criticare e tormentare gli svizzeri per il loro rifiuto di aderire all’Unione? Perché attacchiamo il loro successo nel contenere le imposte cantonali? Perché incoraggiamo quella minoranza di legislatori svizzeri che interpretano l’adesione all’Unione europea come un modo per eludere gli elettori e sfuggire al sistema di democrazia diretta? Invidiamo forse ai nostri vicini il loro successo o temiamo che i nostri stessi cittadini possano essere incoraggiati dal loro esempio a chiedere l’indipendenza per il proprio paese?</p>
      <p sl="en">Lasciate che proponga un approccio alternativo. Anziché cercare di trascinare la Svizzera nella nostra Unione, perché i nostri Stati membri non presentano domanda per diventare cantoni della Confederazione elvetica? Dopo tutto, qualcosa di buono la stanno facendo questi soldatini svizzeri!</p>
    </intervention>
    <intervention id="4-022" speaker_id="28372" name="Ryszard Czarnecki" is_mep="True" mode="spoken">
      <p sl="pl">Signor Presidente, in Svizzera vengono banditi molti referendum ed è questo uno dei motivi per i quali, se potessi scegliere, abbandonerei l’idea di diventarne un cantone, per quanto il paese sia gradevole. La Svizzera è un paese ricco che non ha alcuna necessità di diventare membro dell’Unione e, al momento, non intende aderirvi. Nel contempo, è un buon partner strategico per l’Unione europea. Quando si ha un partner del genere, signor Commissario, si negozia e si discute, non si avviano procedure. Concordo dunque con il mio collega del PPE-DE. In quanto parlamentare polacco, il caso della Svizzera mi ricorda gli infelici e, sinora, infruttuosi tentativi di alcuni politici tedeschi e francesi come Nicolas Sarkozy di unificare l’imposizione fiscale nell’Unione europea, cosa che, di fatto, comporterebbe un aumento delle tasse nel mio paese. Un simile approccio non può raccogliere alcun consenso. Non mi sorprende quindi che adesso gli svizzeri lamentino il fatto che Bruxelles interferisce negli affari interni del loro paese. L’intera vicenda dimostra che l’Unione dovrebbe fare un’autocritica e riformare la propria economia in maniera da renderla realmente competitiva senza ricorrere a procedure, penali e richieste rivolte a paesi terzi o ai suoi stessi Stati membri.</p>
    </intervention>
    <intervention id="4-023" speaker_id="photo_generic" name="Joaquín Almunia" is_mep="True" mode="spoken">
      <p sl="en">Membro della Commissione. – Signor Presidente, vorrei intervenire brevemente.</p>
      <p sl="en">In primo luogo, desidero ribadire che la Commissione reputa ottimi i rapporti esistenti tra l’Unione e la Svizzera. Il Commissario Ferrero-Waldner ha avuto l’opportunità di incontrare il Presidente della Confederazione elvetica il 3 aprile e, in quella occasione, si è parlato delle nostre eccellenti relazioni, che non escludono alcuni problemi giuridici, assimilabili a quelli esistenti tra gli Stati membri dell’Unione europea.</p>
      <p sl="en">Ogni qual volta la Commissione reputa che i Trattati o le disposizioni legali comunitarie non siano pienamente rispettati, in veste di garante dei Trattati, è tenuta a reagire. Ciò è avvenuto nel caso in discussione relativo alle decisioni fiscali adottate da alcuni cantoni della Confederazione elvetica. Non si tratta di concorrenza fiscale, bensì dell’applicazione delle norme adottate nel nostro accordo con la Svizzera del 1972. Non è dunque questione di concorrenza fiscale, ma di aiuti di Stato. La Commissione avvia molto spesso procedure di questo genere per mancata applicazione delle norme in materia di aiuti di Stato negli Stati membri, e il tema è tutt’altro che irrilevante.</p>
      <p sl="en">Non so se siete al corrente del fatto che in Svizzera sono state costituite oltre 20 000 società fantasma al solo scopo di eludere le tasse negli Stati membri dell’Unione europea, problema del quale discutiamo con le autorità svizzere sin dal 2005 e al quale non abbiamo trovato altra soluzione se non avviare tale procedura. Abbiamo chiesto al Consiglio un mandato per negoziare con le autorità svizzere al fine di risolvere il conflitto e spero che, nelle prossime settimane, tale mandato ci sarà concesso con il sostegno di una larghissima maggioranza degli Stati membri. Spero inoltre che, durante i negoziati, questi aspetti, che rappresentano problemi considerevoli per migliaia di società europee, siano risolti.</p>
    </intervention>
    <intervention id="4-024" speaker_id="4308" is_mep="True" mode="spoken" role="Presidente">
      <p sl="unknown">La discussione è chiusa.</p>
    </intervention>
  </section>
  <section id="creitem5" title="5. Situazione delle donne portatrici di handicap nell’Unione europea (discussione)">
    <intervention id="4-026" speaker_id="4308" is_mep="True" mode="spoken" role="Presidente">
      <p sl="unknown">L’ordine del giorno reca la relazione (A6-0075/2007), presentata dall’onorevole Esther Herranz García a nome della commissione per i diritti della donna e l’uguaglianza di genere, sulla situazione delle donne portatrici di handicap nell’Unione europea (2006/2277(INI)).</p>
    </intervention>
    <intervention id="4-027" speaker_id="22418" name="Esther Herranz García" is_mep="True" mode="spoken" role="relatore">
      <p sl="es">Signor Presidente, vorrei esordire ringraziando i servizi del Parlamento per la collaborazione e la grande professionalità dimostrate durante l’intero processo di stesura della presente relazione, che ha richiesto tempi estremamente lunghi per giungere alla votazione.</p>
      <p sl="es">Vorrei inoltre ringraziare la commissione per i diritti della donna e l’uguaglianza di genere per aver permesso la sua preparazione, nonché la plenaria del Parlamento e la Conferenza dei presidenti, che l’hanno autorizzata.</p>
      <p sl="es">L’elaborazione della presente relazione sulla situazione delle donne portatrici di handicap o delle donne che condividono la propria esistenza quotidiana con disabili è per me motivo di grande soddisfazione, vista l’importanza del tema per tutte loro, ma anche per tutti noi in quanto società.</p>
      <p sl="es">Essa è frutto di tanti contributi offerti nell’arco di tempo della sua preparazione non soltanto dai miei colleghi della commissione per i diritti della donna e l’uguaglianza di genere, ma anche dalle organizzazioni di portatori di handicap e dalla Commissione europea in occasione dell’incontro con il Commissario Špidla.</p>
      <p sl="es">La relazione è stata approvata pressoché all’unanimità in seno alla commissione per i diritti della donna e l’uguaglianza di genere, con una sola astensione, e da ciò si evince chiaramente che si tratta di una relazione equilibrata, intesa a porre l’accento non soltanto sulla situazione delle donne portatrici di handicap , ma anche sul ruolo estremamente importante svolto dalle donne che sono responsabili della cura e dell’assistenza di persone affette da qualunque tipo di disabilità e a tale compito si dedicano, oltre che sull’operato delle associazioni che in tale ambito offrono il proprio apporto.</p>
      <p sl="es">La presente relazione, che il Parlamento successivamente voterà, formula un appello importante: la necessità che Commissione e Stati membri cerchino di adottare e introdurre misure flessibili e un sistema di assistenza che rispecchi la natura eterogenea di questo gruppo di persone in modo che risultino applicabili e adattabili a ciascun caso, visto che in tale contesto non vi è spazio per stereotipi e le donne generalmente subiscono una doppia discriminazione, da un lato per il solo fatto di essere donne, il che ancora purtroppo rappresenta un handicap in molte regioni europee, e dall’altro per la loro disabilità.</p>
      <p sl="es">Per garantire una vita che sia quanto più indipendente e autonoma possibile, occorre mettere a disposizione risorse e politiche appropriate con servizi innovativi.</p>
      <p sl="es">Parimenti sottolineerei l’importanza dello sviluppo di tecnologie di informazione e comunicazione, strumento fondamentale per l’integrazione dei portatori di handicap nella società.</p>
      <p sl="es">E’ infatti importante sensibilizzare ulteriormente il pubblico sin dall’infanzia, perché sono proprio i bambini ad avere, nelle loro mani, la chiave del futuro.</p>
      <p sl="es">Dobbiamo continuare a promuovere l’analisi e il dibattito per giungere gradualmente ad una situazione in cui le pari opportunità siano una realtà per tutti, indipendentemente dal genere o dallo status sociale, economico o politico.</p>
      <p sl="es">Vorrei infine sottolineare il ruolo delle famiglie e in particolare delle donne che nella maggior parte dei casi si prendono cura dei portatori di handicap , oltre al ruolo essenziale svolto quotidianamente dalle associazioni di disabili.</p>
      <p sl="es">E’ fondamentale che il lavoro di famiglie e organizzazioni sia sostenuto e riconosciuto dal punto di vista sia economico che sociale perché in molti casi è un’attività che impone totale dedizione e spesso sfocia nell’isolamento.</p>
      <p sl="es">Ritengo pertanto, sebbene si tratti di un elemento sussidiario, che noi Istituzioni dell’Unione europea dovremmo partire dall’assunto che occorre, a tal fine, un impegno concreto comune.</p>
    </intervention>
    <intervention id="4-028" speaker_id="photo_generic" name="Joaquín Almunia" is_mep="True" mode="spoken">
      <p sl="es">Membro della Commissione. – Signor Presidente, onorevole relatrice, onorevoli parlamentari, la Commissione europea si preoccupa delle donne portatrici di handicap , vittime di una doppia discriminazione in ragione del loro genere e della loro disabilità.</p>
      <p sl="es">Le varie forme di discriminazione subite dalle donne e dai giovani disabili impedisce loro di vivere in maniera indipendente, poiché tali barriere spesso negano loro l’accesso all’istruzione e al mercato del lavoro.</p>
      <p sl="es">E’ del tutto inaccettabile che circa l’80 per cento delle donne portatrici di handicap sia vittima di violenze. Il rischio di subire abusi sessuali è quadruplo per le donne disabili rispetto alle donne normodotate. L’Unione europea deve proteggere i diritti di tali persone e consentire loro di accedere effettivamente a tutte le forme di tutela.</p>
      <p sl="es">Vorrei dunque ringraziare l’onorevole Herranz per aver assunto l’iniziativa di stilare la presente relazione al fine di sensibilizzare ulteriormente il pubblico sulla drammatica situazione appena descritta.</p>
      <p sl="es">Nell’Anno europeo delle pari opportunità per tutti è più che appropriato che il Parlamento europeo adotti una risoluzione sulla situazione delle donne portatrici di handicap nell’Unione europea, così come è più che corretto che il progetto di risoluzione citi la Convenzione delle Nazioni Unite sui diritti dei disabili, firmata dalla Commissione per conto della Comunità europea lo stesso giorno in cui si è resa disponibile per la firma, lo scorso 30 marzo, firma alla quale si sono aggiunte quelle di almeno 22 Stati membri. Vorrei inoltre sottolineare che la Commissione ha ispirato le disposizioni specifiche della Convenzione sul rispetto dei diritti dell’uomo e delle libertà fondamentali delle donne disabili.</p>
      <p sl="es">L’adozione di tale risoluzione da parte del Parlamento è altresì perfettamente in linea con la strategia europea nel campo della disabilità, una strategia che contribuisce all’attuazione delle misure citate nella relazione. La Commissione, pertanto, sta già lavorando all’applicazione delle disposizioni della direttiva contro la discriminazione subita, in particolare, dai disabili che desiderano accedere a un lavoro e a una formazione professionale. Il nuovo regolamento dei Fondi strutturali introduce peraltro l’uso dell’accessibilità per i disabili come criterio per la selezione dei progetti.</p>
      <p sl="es">Prendo altresì atto dell’appello rivolto alla Commissione affinché formuli una legislazione in grado di garantire l’autonomia di uomini e donne disabili. In proposito, la Commissione intende avviare uno studio di impatto per vagliare la possibilità di proporre una nuova normativa in materia basata sull’articolo 13 del Trattato, che consente di ampliare il campo di applicazione delle direttive correnti.</p>
      <p sl="es">Infine, a breve la Commissione realizzerà uno studio sulla situazione attuale delle donne portatrici di handicap tenendo conto delle disposizioni della Convenzione delle Nazioni Unite. Tale studio ci fornirà una base per definire azioni specifiche, oltre a consentirci di raccogliere dati e informazioni.</p>
    </intervention>
    <intervention id="4-029" speaker_id="23894" name="Anna Záborská" is_mep="True" mode="spoken">
      <p sl="sk">a nome del gruppo PPE-DE. – Signor Presidente, la relazione elaborata dalla collega Herranz García ci esorta tutti a modificare la nostra visione dei disabili. Insieme a loro, dobbiamo domandarci di quale solidarietà essi abbiano realmente bisogno, accettando peraltro tutto ciò che queste persone ci offrono quale testimonianza del valore innegabile della loro esistenza. Mi chiedo, tuttavia, se le istituzioni politiche a tutti i livelli siano in grado di intraprendere tale passo. In quanto medico e donna solidale con le donne portatrici di handicap , io non vedo la loro situazione come una punizione, ma come un’area dalla quale la società umana può attingere grande ispirazione, come una splendida sorgente per creare un mondo fondato su solidarietà, speranza e amore.</p>
      <p sl="sk">I disabili sono per noi fonte enorme di ispirazione. Per le loro risorse morali e spirituali, hanno un valore insostituibile per la razza umana. Ci mostrano e ci insegnano che gli esseri umani valgono semplicemente per il fatto di esistere, e non per ciò che possiedono o sono in grado di produrre. La società europea, spesso schiava della perniciosa influenza del neoliberalismo economico, non comprende queste cose. Una persona portatrice di handicap rappresenta una sfida vivente alla nostra umanità condivisa.</p>
      <p sl="sk">Ma questa relazione è anche una sfida che ci esorta a mostrare rispetto a tutti coloro che, formalmente o informalmente, si prendono cura dei disabili. Il riconoscimento formale di quanti si occupano dei portatori di handicap dovrebbe essere lo scopo di tutte le istituzioni. Concluderei dunque chiedendo alla Commissione europea di eseguire uno studio sul riconoscimento del lavoro informale svolto nel campo dell’assistenza ai disabili.</p>
    </intervention>
    <intervention id="4-030" speaker_id="1061" name="Lissy Gröner" is_mep="True" mode="spoken">
      <p sl="de">a nome del gruppo PSE. – Signor Presidente, signor Commissario, per quanto concerne il gruppo socialista al Parlamento europeo, la presente relazione, che pone le donne costrette a convivere con varie forme di disabilità al centro del nostro lavoro, è estremamente importante.</p>
      <p sl="de">Esistono una serie di strumenti legali, come la Convenzione dell’ONU, la Carta dei diritti fondamentali, l’articolo 13 del Trattato che istituisce l’Unione europea e il Manifesto delle donne disabili, che dovremmo osservare con grande rigore. A tutti i livelli, è chiaro che le donne non sono vittime bensì ripetutamente svantaggiate: una discriminazione multipla che deve riflettersi nelle misure adottate dall’Unione europea.</p>
      <p sl="de">Abbiamo designato il 2007 Anno europeo delle parità opportunità per tutti. Tuttavia, anche in questo ambito le donne, soprattutto quelle portatrici di handicap , costituiscono un gruppo marginale. Come è stato sottolineato in maniera inequivocabile dal Commissario Almunia, l’80 per cento delle donne portatrici di handicap è anche vittima di violenze, violenze quotidiane; sono dunque donne che vivono ripetutamente la violenza, soprattutto quella sessuale, con una frequenza nettamente superiore.</p>
      <p sl="de">E’ pertanto indispensabile che il programma DAPHNE ponga maggiormente l’accento sulla lotta contro tali violenze, mentre occorre rafforzare ulteriormente le reti di donne disabili. Nella vita lavorativa, le donne vivono una doppia difficoltà se sono affette da una disabilità. Già soffrono in ogni caso, poiché i livelli di disoccupazione delle donne sono superiori alla media, e l’esclusione sociale dei disabili sta aumentando a un ritmo ormai inaccettabile.</p>
      <p sl="de">Dobbiamo quindi prendere a modello le migliori prassi di tutti i paesi europei e sfruttare decisamente meglio il Fondo sociale europeo e il Fondo europeo di sviluppo regionale per promuovere progetti pilota e ricordare agli Stati membri i loro doveri. Abbiamo previsto l’obbligo di tener conto della dimensione di genere nei regolamenti strutturali, ma non disponiamo di fondi per sanzionare gli Stati membri che non ottemperano al loro dovere, un requisito che è manifestamente fondamentale e in merito al quale è evidente che occorre esercitare maggiore pressione.</p>
      <p sl="de">Abbiamo bisogno di un’educazione integrata, necessaria per ambedue i sessi. E’ un aspetto molto importante, in termini di curva di apprendimento, sia per i normodotati che per disabili: tutti devono, sin dall’asilo, prepararsi a vivere una vita indipendente. In tal senso, tuttavia, non dobbiamo lasciare che prevalga la carità: a questo punto, dobbiamo prendere risolutamente atto della necessità di aiutare uomini e donne a conquistare i propri diritti e creare per loro un accesso senza barriere, non soltanto a edifici e mezzi pubblici di trasporto ma anche ai nuovi mezzi di comunicazione.</p>
      <p sl="de">Spero infine che l’Istituto per l’uguaglianza di genere possa contribuire a coagulare organizzazioni e migliori prassi. Chiunque di noi può ritrovarsi domani affetto da una qualche forma di disabilità. Ciò che conta è rafforzare l’individualità di ciascuno e valorizzarne l’unicità. Fatto questo, raggiungeremo realmente un consenso su molti temi.</p>
    </intervention>
    <intervention id="4-031" speaker_id="28134" name="Eva-Britt Svensson" is_mep="True" mode="spoken">
      <p sl="sv">a nome del gruppo GUE/NGL. – Signor Presidente, vorrei ringraziare la relatrice per questo suo documento costruttivo e straordinariamente importante.</p>
      <p sl="sv">Noi del gruppo GUE/NGL riteniamo che occorra dedicare attenzione alla situazione delle donne portatrici di handicap e che sia necessario adottare misure per ovviare alla situazione di discriminazione che colpisce i disabili e le donne. Le donne portatrici di handicap sono dunque vittime di una doppia discriminazione, per non parlare dell’ulteriore discriminazione subita da chi abbia la sfortuna di essere donna, disabile e di una diversa estrazione etnica o di un orientamento sessuale differente.</p>
      <p sl="sv">E’ compito degli Stati membri e della società eliminare tutti gli ostacoli affinché chiunque possa partecipare appieno alla società e, in tal senso, occorre in particolare tener conto della situazione delle donne portatrici di handicap . Non sono mai, infatti, la persona disabile o i suoi parenti che debbono farsi carico della responsabilità. Spetta a noi congiuntamente e collettivamente costruire una società improntata alla solidarietà, e la piena partecipazione di tutti a ogni aspetto di quella società, come, ad esempio, studio, vita lavorativa o vita sociale e culturale, è una questione di cui dobbiamo farci carico.</p>
      <p sl="sv">In diversi Stati membri sono le donne che si assumono la responsabilità principale di assistere figli disabili e familiari in situazioni analoghe. Ho letto una citazione estremamente eloquente di una madre con un figlio disabile, la quale ha affermato: “Non sono soltanto una madre ma anche, tra l’altro, una fisioterapista, una terapista del lavoro, un’infermiera, una neurologa, un’insegnante e un architetto specializzato nell’adattare la nostra casa alle esigenze del nostro figlio disabile”.</p>
      <p sl="sv">Le donne, dunque, non soltanto si prendono cura dei disabili, ma devono anche lottare per i loro diritti, e penso emerga con grande chiarezza dalla presente relazione che sono spesso le donne a farsi carico della responsabilità principale, il che è inaccettabile. Non è compito delle donne ma della società permettere a tutti i disabili, unitamente alle loro famiglie, di condurre vite indipendenti e prendere decisioni autonome, il che è, ovviamente, anche una richiesta di parità di genere.</p>
      <p sl="sv">Donne e giovani con disabilità fisiche e mentali subiscono più violenze e abusi sessuali di altri gruppi. Non soltanto, quindi, sono oggetto di discriminazione a causa del loro handicap , ma sono anche bersaglio di abusi. Le donne con disabilità mentali sono particolarmente colpite da abusi, spesso perpetrati da persone a loro molto vicine; sono dunque in una posizione terribilmente vulnerabile. Se vogliamo prevenire gli abusi, dobbiamo essere consapevoli di tali violenze e dare loro maggiore visibilità.</p>
      <p sl="sv">Le donne disabili non hanno bisogno della nostra simpatia, né la chiedono; ciò che invece occorre loro, e domandano a gran voce, è il diritto innegabile di partecipare pienamente alla società.</p>
    </intervention>
    <intervention id="4-032" speaker_id="28334" name="Urszula Krupa" is_mep="True" mode="spoken">
      <p sl="pl">a nome del gruppo IND/DEM. – Signor Presidente, una società si giudica in base al suo atteggiamento nei confronti dei deboli, dei malati e dei disabili. Per questo tutte le azioni volte a fornire sostegno ai disabili, ai malati, a coloro che incontrano difficoltà nell’adattarsi all’ambiente circostante non soltanto prevengono l’esclusione sociale o la povertà, ma promuovono anche l’integrazione sociale, oltre a migliorare la qualità della vita e la salute mentale e fisica delle persone affette da una qualsivoglia disabilità, consentendo loro di condurre un’esistenza gratificante.</p>
      <p sl="pl">Ogni azione intrapresa per fornire più informazioni e sensibilizzare ulteriormente sulla disabilità, tra cui quelle volte a garantire ai disabili accesso a edifici e opportunità formative, a ridurre la burocratizzazione del sistema di sostegno e a incrementare i finanziamenti, soprattutto per donne e bambini disabili, dovrebbe rappresentare una priorità dei programmi a livello nazionale ed europeo. E’ importante migliorare l’accesso al mercato del lavoro, ivi compreso l’accesso a Internet , nonché avvalersi degli incentivi fiscali intesi a promuovere l’occupazione dei disabili e rendere l’orario di lavoro più flessibile, soprattutto per le madri con figli disabili.</p>
      <p sl="pl">Ma è parimenti importante rendere le istituzioni più accessibili, migliorare il monitoraggio dello stanziamento degli aiuti, fornire servizi fisioterapici e supporto psicologico a tutto campo e aumentare il numero di terapisti e istruttori abilitati.</p>
      <p sl="pl">Tuttavia, fornire sostegno e assistenza ai disabili per contribuire al loro sviluppo fisico e personale non dovrebbe incoraggiare l’egoismo. Il problema, soprattutto nel mio paese e in altri paesi poveri che hanno aderito all’Unione europea, non è tanto una mancanza di volontà di aiutare la gente per qualche verso fisicamente o mentalmente disabile, bensì il fatto che vi è povertà e disoccupazione, carenza di fondi per trasporti, sedie a rotelle e altre attrezzature che, unitamente ad altre misure volte a rendere accessibili gli edifici, agevolerebbero la mobilità.</p>
      <p sl="pl">Quasi il 15 per cento dei polacchi è disabile. Tali persone si scontrano quotidianamente con molti problemi, e questo malgrado un’ampia rete di ONG e legioni di volontari che vogliono investire il proprio tempo per aiutare gli altri. In Polonia mancano scuole per i bambini autistici, non vi sono abbastanza materiali di lettura scritti in Braille per i ciechi, i poveri e i disabili non possono permettersi vetture specificamente adattate alle loro esigenze. Oltre a ciò, sono stati aboliti quasi tutti gli sgravi fiscali a favore di persone che già vivono in uno stato di povertà, talvolta persino di indigenza, a causa di sussidi estremamente bassi.</p>
      <p sl="pl">Nel loro approccio ai disabili, i precedenti governi socialisti hanno perseguito in particolare obiettivi macroeconomici abolendo le agevolazioni fiscali a beneficio delle famiglie e riducendo notevolmente i sussidi ai disabili. Ciò è accaduto nel momento in cui il paese ha adeguato la propria legislazione per rientrare nei criteri della legislazione dell’Unione europea, dove quello che conta veramente è l’utilitarismo neoliberale e non il valore e la dignità umani.</p>
      <p sl="pl">La maggior parte dei bambini disabili frequenta scuole speciali anziché normali, il che certo non li aiuta a integrarsi. Per questo anche le relazioni più accurate e ben articolate sul tema della disabilità inevitabilmente restano dichiarazioni teoriche, senza alcuna possibilità di concreta attuazione, vista l’avidità di ricchezza e considerato il fatto che i valori e i principi morali sono stati sostituiti da leggi di mercato e dalla libera circolazione del capitale in una sola direzione, ossia dal povero al ricco. Per questo ancora una volta ci appelliamo alla solidarietà di cui abbiamo bisogno non soltanto sulla carta, nei documenti dell’Unione, ma nelle decisioni e nelle azioni intraprese. E ci appelliamo in particolare ai decisori, che sono responsabili della tutela della nostra salute e della nostra società, affinché creino realmente uno spirito di solidarietà.</p>
    </intervention>
    <intervention id="4-033" speaker_id="28211" name="Lydia Schenardi" is_mep="True" mode="spoken">
      <p sl="fr">a nome del gruppo ITS. – Signor Presidente, onorevoli colleghi, circa 250 milioni di donne al mondo sono affette da un handicap . Inoltre, nell’Unione europea il tasso di occupazione delle donne disabili è del 2 per cento a fronte di un 36 per cento registrato dagli uomini disabili, perché sono sottorappresentate, per non dire talvolta assenti, in molti ambiti della vita sociale, professionale, culturale e politica in Francia ma anche in tutta Europa.</p>
      <p sl="fr">In Francia, la legge impone alle imprese con più di venti dipendenti di occupare il 6 per cento di lavoratori disabili. In realtà, però, il tasso di occupazione medio è soltanto del 4 per cento. E’ assolutamente anomalo che le imprese preferiscano pagare multe, talvolta salatissime, anziché assumere disabili. Eppure, il 40 per cento delle donne disabili è alla ricerca di un’occupazione stabile. Questa situazione assurda deve cessare.</p>
      <p sl="fr">Mi sorprende, infine, constatare che le tecniche delle quote e della discriminazione positiva, ampiamente utilizzate dal Parlamento per far valere in particolare i diritti degli stranieri nell’Unione europea o per garantire la presenza delle donne nei partiti politici o ai massimi livelli decisionali, non siano raccomandate con la stessa insistenza per le donne disabili e non siano addirittura citate nella presente relazione. L’Europa è decisamente un’Europa a più velocità.</p>
    </intervention>
    <intervention id="4-034" speaker_id="1059" name="Hiltrud Breyer" is_mep="True" mode="spoken">
      <p sl="de">a nome del gruppo Verts/ALE. – Signor Presidente, onorevoli colleghi, la Convenzione sui diritti dei disabili, pietra miliare per quanto concerne i diritti dei portatori di handicap , entrata in vigore all’inizio di aprile, stabilisce che tutti i 650 milioni di disabili del mondo godano degli stessi diritti delle persone normodotate, in ciò comprendendo diritti civili, politici, economici, sociali e culturali, e dunque offre una tutela giuridica effettiva. Per la prima volta, le disabilità sono riconosciute come un tema legato ai diritti umani. E’ dunque deprecabile, e anche in questo ambito apprezzerei moltissimo un’altra sua dichiarazione, che la Commissione dell’Unione europea si sia dimostrata fredda e distaccata rifiutandosi di firmare il protocollo aggiuntivo che avrebbe conferito a singoli e organizzazioni il diritto di ricorso dinanzi alla commissione di esperti dell’ONU.</p>
      <p sl="de">Quando in Parlamento parliamo di disabili, soprattutto di donne e giovani portatrici di handicap , dobbiamo chiederci in ogni occasione se non sarebbe meglio parlare di ambiente ostacolante. Guardando questo edificio e gli edifici di tutte le altre istituzioni, comprese quelle europee, è innegabile che vi è ancora molto lavoro da compiere per migliorare effettivamente le opportunità offerte ai disabili. In questo Parlamento, ad esempio, una donna o una giovane disabile potrebbe accedere alla mensa soltanto utilizzando il montacarichi, il che, lo ribadisco, è deplorevole, per cui sicuramente dobbiamo iniziare mettendo in ordine le cose qui, da noi, e prendendo atto del fatto che, purtroppo, stiamo noi stessi contribuendo a far sì che queste persone non godano di una ragionevole libertà di circolazione.</p>
      <p sl="de">In tutto il mondo sono soprattutto le donne a subire una doppia discriminazione. Tuttavia, per quanto concerne queste donne e giovani, è molto importante non limitarsi a parlare della loro disgrazia, poiché sono consapevoli della loro situazione, e, sebbene affette da una disabilità, non possono non godere degli stessi diritti di creare e plasmare la società.</p>
      <p sl="de">Riprovevole è specialmente il fatto che donne e giovani disabili subiscano violenze sessuali in misura molto superiore rispetto alle donne normodotate da parte di familiari, assistenti o altre persone con cui vengono in contatto. A ciò si aggiunga in particolare il fatto che, ahimè, queste donne, oltre a essere vittime, non godono degli stessi diritti per quanto concerne il matrimonio o la creazione di una famiglia. Accade ancora, infatti, che donne e giovani disabili siano sterilizzate e costrette ad abortire. Gli aborti coatti sono molto più numerosi, e poiché queste donne non usufruiscono degli stessi diritti in termini di sessualità o maternità, anche i loro diritti riproduttivi risultano notevolmente limitati.</p>
      <p sl="de">Secondo la relazione dell’ONU, soltanto un quarto delle donne disabili ha un impiego retribuito e, in proposito, a livello europeo, dobbiamo attuare un reale cambiamento. E’ inoltre noto che alcune donne, rispetto agli uomini disabili, guadagnano la metà, e anche in tale ambito dovremmo chiedere all’Unione europea dati più precisi. Già sappiamo che, nonostante il principio della pari retribuzione a parità di lavoro, esistono profonde, scandalose differenze tra donne disabili e uomini.</p>
      <p sl="de">In base alle stime dell’UNESCO, soltanto il 3 per cento dei disabili nel mondo è in grado di leggere e scrivere, cifra che cala all’1 per cento per le donne e le giovani portatrici di handicap . Dovremmo dunque profondere decisamente maggiore impegno per quanto concerne gli aiuti umanitari, ma dovremmo anche riattribuire al tema delle opportunità educative e del miglioramento dell’istruzione, soprattutto per le giovani disabili, una certa priorità nel nostro ordine del giorno. A questo livello, gli Stati membri devono fare molto di più.</p>
      <p sl="de">E’ pertanto molto importante approfondire ulteriormente l’argomento a livello europeo e concentrare maggiormente l’attenzione su tale tema. Ciò che ritengo fondamentale, però, è che la nostra risoluzione non sia da meno rispetto alla Convenzione dell’ONU. Da essa si deve evincere con estrema chiarezza che, come è ovvio, queste donne non voglio soltanto essere viste come vittime; vogliono che si affermi in maniera inequivocabile che la loro disabilità, per quanto presente, non deve sfociare in una discriminazione sul mercato del lavoro o a livello di istruzione. Dobbiamo attribuire maggiore importanza alla tutela di queste donne dalla violenza e trasmettere segnali molto chiari.</p>
      <p sl="de">Spero, concludendo, che con la nostra risoluzione si possa realmente compiere un passo in avanti e non restare indietro rispetto alla Convenzione dell’ONU.</p>
    </intervention>
    <intervention id="4-035" speaker_id="4423" name="Amalia Sartori" is_mep="True" mode="spoken">
      <p sl="it">Signor Presidente, onorevoli colleghi, anch’io ringrazio prima di tutto la collega Herranz García per il lavoro che ha svolto e per l’impegno con il quale ha voluto portare a termine questa relazione.</p>
      <p sl="it">Per quanto riguarda i contenuti, io credo che sia interesse di tutti avere alcuni punti guida che caratterizzano il nostro lavoro. Prendendo spunto dalla relazione stessa, quale primo punto io credo che sia importante sottolineare, in una relazione con gli Stati membri, che i costi della disabilità devono essere a carico dell’intera comunità. Il secondo punto è che tutti i provvedimenti, le direttive, i progetti e i piani che vengono elaborati dalle Istituzioni comunitarie devono tenere conto del fatto che nei nostri paesi vi sono anche i disabili e che essi rappresentano sempre una parte importante di tutti i provvedimenti che noi dobbiamo adottare. Il terzo punto è legato alla necessità di dare dignità economica e sociale a tutte le persone che sono impegnate nei settori di cura.</p>
      <p sl="it">Io credo che ormai in tutti i paesi si sia diffusa la sensibilità che le risposte vere da dare ai problemi della disabilità sono quelle di valutare le abilità residue di ogni persona e di metterle a disposizione di tutta la comunità. Questa è la risposta migliore per i diversamente abili e anche per noi tutti.</p>
      <p sl="it">Noi lavoriamo affinché i nostri paesi abbiano tassi di crescita economica e di sviluppo sempre più alti, perché riteniamo che soltanto una comunità ricca, culturalmente ed economicamente, possa dare le risposte che questi mondi si aspettano.</p>
    </intervention>
    <intervention id="4-036" speaker_id="4466" name="Ilda Figueiredo" is_mep="True" mode="spoken">
      <p sl="pt">Signor Presidente, in questo Anno europeo delle pari opportunità, che speriamo sia foriero di sviluppi positivi per tutti a prescindere dal genere, la presente relazione riveste una particolare importanza in quanto richiama l’attenzione sulle donne disabili, particolarmente vulnerabili a varie forme di discriminazione.</p>
      <p sl="pt">Vorrei dunque complimentarmi con la relatrice per il lavoro da lei svolto ed esprimere la speranza che Commissione e Stati membri tengano debitamente conto delle proposte formulate nel suo documento. Sappiamo che i disabili e le loro famiglie generalmente incontrano più difficoltà nella vita quotidiana. Hanno bisogno di aiuto e di misure che tengano presente la specificità della loro situazione in modo da permettere loro di partecipare pienamente alle varie attività della società.</p>
      <p sl="pt">Da ciò la necessità di integrare le esigenze dei disabili e i diritti delle donne in tutti i campi delle politiche a livello nazionale, regionale e locale, e soprattutto nelle politiche in materia di urbanistica, istruzione e formazione, occupazione, alloggi, trasporti, servizi sanitari e sociali, ivi comprese, ove del caso, forme di assistenza personalizzata.</p>
      <p sl="pt">Occorrono, pertanto, politiche pubbliche forti supportate da investimenti notevoli in settori particolarmente delicati, in maniera da garantire pari opportunità e donne e disabili. Affinché ciò accada, le priorità pubbliche devono cambiare.</p>
      <p sl="pt">Non possiamo continuare ad attribuire la priorità ai criteri di convergenza nominali del Patto di stabilità e crescita e, di conseguenza, tagliare gli investimenti pubblici, come è avvenuto in Portogallo – una politica che ha portato alla chiusura di reparti di maternità, servizi di emergenza, servizi sanitari e scuole. Un siffatto approccio compromette i diritti umani, soprattutto nelle fasce più vulnerabili della società, come quelle costituite da donne e disabili.</p>
      <p sl="pt">E’ sbagliato dichiarare che vogliamo pari opportunità per tutti e lanciare una campagna propagandistica unicamente per perseguire politiche neoliberali che esacerbano la disparità e l’ingiustizia sociale. Più che di dichiarazioni di intenti, abbiamo bisogno di un cambiamento politico che porti ad attribuire la priorità alla giustizia sociale e a elaborare politiche di reale integrazione sociale e vere pari opportunità per tutti, indipendentemente dal genere.</p>
    </intervention>
    <intervention id="4-037" speaker_id="28571" name="Marie Panayotopoulos-Cassiotou" is_mep="True" mode="spoken">
      <p sl="el">Signor Presidente, ringrazio la relatrice per averci offerto l’opportunità di condurre un dibattito così approfondito sui disabili in generale e sulle donne portatrici di handicap in particolare.</p>
      <p sl="el">Eccoci dunque di fronte ad un’altra risoluzione europea su un gruppo sociale vulnerabile. Ma in che misura, mi chiedo, sono attuate le nostre proposte qui, in Parlamento? In che misura incidono sulle politiche rivolte alle regioni? In che misura si affrontano casi speciali e specifici di disabilità, che si tratti di una disabilità grave e visibile oppure lieve e invisibile? In che misura si pianificano nuove tecnologie e nuovi metodi di trattamento per i disabili? Come garantiamo che venga prestata loro un’assistenza umana? Come si utilizzano i Fondi strutturali europei per aiutare i disabili nella quotidianità, e penso in particolare alle donne portatrici di handicap , tenuto conto del fatto che godono di un diritto pieno, ma speciale, all’istruzione, al lavoro e alla vita? Come ha puntualizzato giustamente il mio collega e amico onorevole Breyer, anche le donne disabili vogliono vivere pienamente il contesto familiare.</p>
      <p sl="el">Dobbiamo naturalmente ricordare, peraltro, che sono le donne a prendersi cura dei disabili e che anche i loro diritti vanno tutelati affinché possano offrire aiuto. Garantiamo che le donne che si occupano dei disabili abbiano la possibilità di sviluppare le competenze acquisite per questo lavoro in maniera da poterle riutilizzare? Riconosciamo il servizio reso dalle donne in seno alla famiglia, nelle scuole e all’interno della comunità? Riconosciamo il loro servizio volontario? Oggi abbiamo l’opportunità non soltanto di votare, ma anche di analizzare come, attraverso misure specifiche, attueremo tutto ciò che auspichiamo per le donne portatrici di handicap .</p>
    </intervention>
    <intervention id="4-038" speaker_id="4258" name="Piia-Noora Kauppi" is_mep="True" mode="spoken">
      <p sl="en">Signor Presidente, vorrei esordire ringraziando l’onorevole Herranz García per il suo lavoro in veste di relatrice.</p>
      <p sl="en">Penso che chiunque in quest’Aula concordi nell’affermare che le donne disabili sono spesso gli esseri più vulnerabili e che i valori fondanti dell’Unione europea ci impongono di tutelare e migliorare le opportunità per le donne portatrici di handicap . Un modo per accostarsi al problema consiste nel creare più occasioni, a livello di istruzione e mercato del lavoro, per le donne con disabilità, in maniera da garantire loro l’indipendenza e allentare la pressione che grava su coloro che se ne prendono cura.</p>
      <p sl="en">Senza un’istruzione adeguata è estremamente difficile accedere all’odierno mercato del lavoro e realizzarsi. Se invece incorporassimo programmi di istruzione per disabili nei nostri sistemi scolastici e incoraggiassimo l’apprendimento per tutto l’arco della vita per le donne portatrici di handicap , consentiremmo loro di autosostenersi e preservare la loro indipendenza.</p>
      <p sl="en">Quanto agli Stati membri, essi dovrebbero incoraggiare i datori di lavoro ad assumere cittadini disabili creando incentivi economici in tal senso; al riguardo, il suggerimento contenuto nella proposta di risoluzione è un passo nella giusta direzione.</p>
      <p sl="en">Non esistono due persone uguali e, anche quando ci accingiamo a classificare ed etichettare, dobbiamo sempre ricordare che ogni essere umano è unico e ha esigenze proprie, differenti da quelle di chiunque altro. Gli Stati membri dell’Unione europea devono tener conto di questa constatazione di fatto quando si accostano alle normative riguardanti le donne disabili. Le donne portatrici di handicap costituiscono un gruppo estremamente diverso e tutte le azioni intese a sostenerle devono tener presente tale diversità.</p>
      <p sl="en">Infine, il 2007 è l’Anno europeo delle pari opportunità per tutti e ieri è iniziato un truck tour europeo per trasmettere questo messaggio a tutti gli europei. Penso che alleviare la difficile situazione in cui versano le donne disabili sia una priorità fondamentale di questa iniziativa.</p>
    </intervention>
    <intervention id="4-039" speaker_id="36281" name="Silvia-Adriana Ţicău" is_mep="True" mode="spoken">
      <p sl="it">Aş dori să felicit raportorul pentru munca depusă şi aş dori să subliniez importanţa acestui subiect pentru dezvoltarea economică şi socială a Uniunii Europene. Avem nevoie de o Europă socială şi, tocmai de aceea, cred că persoanele cu handicap au un rol important şi un loc al lor în Uniunea Europeană. Europa va avea succes doar dacă utilizăm creativitatea tuturor cetăţenilor săi. Anul 2007 este anul egalităţii de şanse, dar, din păcate, deşi una din patru familii are o persoană cu handicap printre membrii săi, nu îi vedem nici pe stradă, nici în sălile de concerte, nici în mijloacele de transport în comun. Tocmai de aceea cred că avem obligaţia să facem mai mult pentru persoanele cu handicap. În acest sens, cred că utilizarea tehnologiei informaţiei şi a comunicării va ajuta persoanele cu handicap să se integreze în viaţa economică şi socială. În special, rolul femeilor este extrem de important şi delicat şi, de aceea, o atenţie deosebită trebuie acordată acestui subiect. Este important, întâi şi întâi, ca femeile cu handicap să poate fi integrate în câmpul muncii, dar, în acelaşi timp, să poată deveni mame şi să poată să aibă grijă de familia lor. Este importantă reconcilierea vieţii profesionale cu viaţa de familie şi, de aceea, cred că rolul femeilor cu handicap este important şi trebuie să protejăm aceşti cetăţeni pentru a se integra în Europa. Felicit încă o dată raportorul şi aş dori ca prin revizuirea pieţei interne, pe care Comisia Europeană o va efectua şi, de asemenea, prin măsurile viitoare pe care le vom lua, să ne gândim la persoanele care îngrijesc oamenii cu handicap, la femeile cu handicap, pentru a le putea oferi condiţii cât mai bune.</p>
    </intervention>
    <intervention id="4-040" speaker_id="4308" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">La votazione si svolgerà domani, alle 12.00.</p>
    </intervention>
  </section>
  <section id="creitem6" title="6. Comunicazione delle posizioni comuni del Consiglio: vedasi processo verbale"/>
  <section id="creitem7" title="7. Comunicazione della Presidenza">
    <intervention id="4-045" speaker_id="1253" is_mep="True" mode="spoken" role="Presidente">
      <p sl="unknown">Onorevoli colleghi, la Conferenza dei presidenti mi ha chiesto di emettere una dichiarazione a questo proposito; avverto esplicitamente che su questo punto non vi saranno dibattiti o discussioni, e non si accetteranno interventi.</p>
      <p sl="unknown">La Conferenza dei presidenti mi ha incaricato di comunicarvi il testo di un comunicato stampa reso noto ieri dal Presidente del Parlamento, e di aggiungere a tale comunicato un ulteriore commento.</p>
      <p sl="unknown">A vasta maggioranza, la Conferenza dei presidenti ha adottato il contenuto di un comunicato stampa emesso ieri dal Presidente del Parlamento in merito al mandato dell’onorevole Bronisław Geremek. Ecco il testo del comunicato stampa di ieri:</p>
      <p sl="unknown">“Il Parlamento europeo finora non ha ricevuto alcuna comunicazione dalle autorità polacche in merito al mandato dell’onorevole Geremek; Bronisław Geremek è un uomo politico di grande levatura, che si è sempre battuto per la democrazia nel suo paese e per l’integrazione europea. Prenderemo in esame ogni possibile via legale per garantire all’onorevole Bronisław Geremek la possibilità di continuare il suo lavoro.”</p>
      <a text="(Vivi applausi)"/>
      <p sl="unknown">La mia dichiarazione di ieri così prosegue: “A quanto ci risulta, la Corte costituzionale polacca sta attualmente esaminando la discutibile legge su cui si fonda il ritiro del mandato dell’onorevole Geremek; si prevede che la Corte prenderà una decisione in merito nel corso della prossima settimana. Ho incaricato i servizi giuridici del Parlamento europeo di verificare l’esatta situazione giuridica; quest’argomento verrà inoltre discusso domani dalla Conferenza dei presidenti.”</p>
      <p sl="unknown">Onorevoli colleghi, tale discussione ha appena avuto luogo e la Conferenza dei presidenti esprime simpatia e solidarietà al nostro collega, onorevole Bronisław Geremek.</p>
      <a text="(Vivi applausi)"/>
    </intervention>
  </section>
  <section id="creitem8" title="8. Turno di votazioni">
    <intervention id="4-047" speaker_id="1253" is_mep="True" mode="spoken" role="Presidente">
      <p sl="unknown">L’ordine del giorno reca il turno di votazioni.</p>
      <a text="(Per i risultati e ulteriori dettagli sulle votazioni: cfr. Processo verbale)"/>
    </intervention>
  </section>
  <section id="creitem9" title="8.1. Semplificazione e razionalizzazione delle relazioni sull’attuazione pratica delle direttive relative alla tutela della salute e della sicurezza dei lavoratori (votazione)"/>
  <section id="creitem10" title="8.2. Compensazione dei costi supplementari che incidono sullo smercio di taluni prodotti della pesca originari delle Azzorre, di Madera, delle isole Canarie, della Guiana e della Riunione (2007-2013) (votazione)"/>
  <section id="creitem11" title="8.3. Politica comune della pesca (consigli consultivi regionali) (votazione)"/>
  <section id="creitem12" title="8.4. Situazione delle donne portatrici di handicap nell’Unione europea (votazione)"/>
  <section id="creitem13" title="8.5. Informazioni di base sulle parità di potere d’acquisto (votazione)"/>
  <section id="creitem14" title="8.6. Squadre di intervento rapido alle frontiere (votazione)"/>
  <section id="creitem15" title="8.7. Conservazione e sfruttamento sostenibile delle risorse della pesca (votazione)"/>
  <section id="creitem16" title="8.8. Galileo (votazione)"/>
  <section id="creitem17" title="8.9. Diritti umani nel mondo nel 2006, politica dell’Unione europea in materia (votazione)">
    <intervention id="4-066" speaker_id="4529" name="Sarah Ludford" is_mep="True" mode="spoken">
      <p sl="en">Signor Presidente, desidero presentare un emendamento orale all’emendamento n. 19, in modo che la seconda metà del paragrafo includa le parole “chiede che il meccanismo temporaneo internazionale venga esteso e” per continuare con “invita il Consiglio e la Commissione a monitorare da vicino le mutevoli circostanze”, eccetera. Questo emendamento orale quindi si limiterebbe ad aggiungere alcune parole tratte dall’originale paragrafo 28 al testo dell’emendamento n. 19.</p>
    </intervention>
    <intervention id="4-067" speaker_id="28118" name="Simon Coveney" is_mep="True" mode="spoken" role="relatore">
      <p sl="en">Signor Presidente, in qualità di relatore non ho alcun problema per l’aggiunta di queste parole.</p>
    </intervention>
    <intervention id="4-069" speaker_id="28118" name="Simon Coveney" is_mep="True" mode="spoken" role="relatore">
      <p sl="en">Signor Presidente, per essere precisi e garantire l’aggiornamento del testo, per quanto riguarda il paragrafo 94 propongo di aggiungere, mediante emendamento orale, le parole “accoglie tuttavia con favore la ripresa di questi aiuti a partire dal febbraio 2007”.</p>
    </intervention>
    <intervention id="4-071" speaker_id="4529" name="Sarah Ludford" is_mep="True" mode="spoken">
      <p sl="en">Signor Presidente, prometto che questa è l’ultima volta. Vorrei proporre un emendamento breve ed efficace all’emendamento n. 13, in modo che esso affermi: “invita le sue commissioni a compiere tutti gli sforzi ragionevoli per rispettare l’equilibrio tra i sessi”.</p>
      <p sl="en">Ciò consentirebbe al gruppo ALDE di votare a favore dell’emendamento. Altrimenti, saremo costretti ad astenerci, giacché il testo originario è eccessivamente prescrittivo. Mi auguro che questo emendamento orale possa essere accettato, e che consenta al relatore di approvare l’emendamento.</p>
    </intervention>
    <intervention id="4-072" speaker_id="28118" name="Simon Coveney" is_mep="True" mode="spoken" role="relatore">
      <p sl="en">Signor Presidente, com’è noto ai deputati del gruppo PPE-DE, ho raccomandato di respingere questo emendamento perché, a mio avviso, è eccessivamente prescrittivo. Tuttavia, sulla base dell’emendamento orale, in qualità di relatore posso accettare l’emendamento nel complesso.</p>
    </intervention>
    <intervention id="4-074" speaker_id="28392" name="Józef Pinior" is_mep="True" mode="spoken">
      <p sl="en">Signor Presidente, propongo che nel paragrafo 150 la parola “approva” venga sostituita con la parola “osserva”. Il resto della frase rimarrebbe immutato.</p>
    </intervention>
  </section>
  <section id="creitem18" title="8.10. Moratoria sulla pena di morte (votazione)">
    <intervention id="4-078" speaker_id="4740" name="Marco Cappato" is_mep="True" mode="spoken">
      <p sl="it">Signor Presidente, al quarto visto dove si dice che la dichiarazione era stata firmata da 85 paesi, vorrei aggiungere la parola “inizialmente”, per cui il visto recita “dichiarazione che inizialmente era stata firmata da 85 paesi”.</p>
    </intervention>
  </section>
  <section id="creitem19" title="8.11. Omofobia in Europa (votazione)">
    <intervention id="4-082" speaker_id="28300" name="Zbigniew Zaleski" is_mep="True" mode="spoken">
      <p sl="de">Signor Presidente, prima di votare vorrei fare una breve osservazione. Dal punto di vista semantico, il contenuto della proposta di risoluzione non corrisponde al concetto di omofobia. La parola nel titolo è usata erroneamente.</p>
    </intervention>
    <intervention id="4-084" speaker_id="4504" name="Kathalijne Maria Buitenweg" is_mep="True" mode="spoken">
      <p sl="en">Signor Presidente, in seguito al dibattito sulla dichiarazione della Commissione, vorremmo aggiornare la proposta di risoluzione aggiungendo un nuovo paragrafo 12 a, come segue: “Accoglie con favore il fatto che la Commissione europea abbia avviato la procedura per una nuova direttiva che amplierebbe la portata della direttiva 2000/78/CE sulla parità di trattamento in materia di occupazione e di condizioni di lavoro per includere altri settori di discriminazione al di fuori del mercato del lavoro;”.</p>
    </intervention>
  </section>
  <section id="creitem20" title="8.12. Finanze pubbliche nell’UEM nel 2006 (votazione)">
    <intervention id="4-088" speaker_id="1253" is_mep="True" mode="spoken" role="Presidente">
      <p sl="unknown">Con questo si conclude il turno di votazioni.</p>
    </intervention>
  </section>
  <section id="creitem21" title="9. Dichiarazioni di voto">
    <intervention id="4-091" speaker_id="28255" name="Andreas Mölzer" is_mep="True" mode="spoken">
      <p sl="de">Signor Presidente, la paura sempre più diffusa di perdere il posto di lavoro non soltanto ha provocato un aumento dell’incidenza di varie patologie e, di conseguenza, alti costi per le imprese e il sistema sanitario, ma ha anche ridotto, dato l’incombente rischio di povertà, la possibilità e il desiderio delle donne europee di avere figli. Un figlio non deve più essere, tuttavia, il meccanismo che fa scattare la trappola della povertà, e la decisione consapevole di avere una casa e una famiglia non dev’essere punita con una vita di stenti. Se continueremo a sostenere una politica che favorisca l’occupazione a tempo pieno e tuteli i posti di lavoro, non soltanto riusciremo a ridurre il numero di assenze per malattia, ma potremo contribuire a incrementare nuovamente il numero delle nascite.</p>
    </intervention>
    <intervention id="4-092" speaker_id="4466" name="Ilda Figueiredo" is_mep="True" mode="written">
      <p sl="pt">Questioni come la salute dei lavoratori e le condizioni di lavoro, l’organizzazione dei servizi sanitari, di igiene e sicurezza sul luogo di lavoro e l’elenco delle malattie professionali sono venute alla ribalta in ambito comunitario nel 1989, con la pubblicazione della direttiva quadro 89/391/CEE. Da allora sono state adottate altre direttive che riguardano diversi aspetti dell’igiene e della sicurezza sul luogo di lavoro.</p>
      <p sl="pt">Ci auguriamo che l’approvazione di questa relazione metta in evidenza le condizioni di lavoro e la necessità di attuare efficacemente queste direttive, per ridurre gli infortuni sul posto di lavoro – che superano i quattro milioni l’anno – e i casi di morte e di incidenti che provocano invalidità permanente – più di 4 500 in tutta l’Unione europea.</p>
      <p sl="pt">Siamo fermamente convinti della necessità di una politica di effettivi miglioramenti delle prassi dei vari Stati membri. La Commissione deve presentare con urgenza una relazione approfondita sulla situazione attuale in termini di sicurezza e salute dei lavoratori sul luogo di lavoro. E’ altresì necessario applicare le convenzioni dell’Organizzazione internazionale del lavoro e altri strumenti legislativi in questi settori.</p>
    </intervention>
    <intervention id="4-094" speaker_id="4297" name="Jean-Claude Fruteau" is_mep="True" mode="written">
      <p sl="fr">La relazione Freitas, su cui si voterà quest’oggi, riguarda le regioni ultraperiferiche e, in particolare, la Riunione. Le regioni ultraperiferiche sono svantaggiate da limitazioni geografiche e geopolitiche che ne accentuano l’isolamento e ne frenano la capacità di esportare i propri prodotti verso il continente europeo.</p>
      <p sl="fr">Questo regime di compensazione dei costi supplementari sostiene i settori locali della pesca attraverso la trasformazione, il trasporto e la commercializzazione dei prodotti della pesca verso il continente europeo. Esso contribuisce altresì ad accrescere la competitività delle imprese locali e del settore della pesca a livello europeo. L’efficacia di questo regime è dimostrata dal fatto che tale compensazione ha consentito di aumentare il volume e il valore delle esportazioni della Riunione a partire dal 2000.</p>
      <p sl="fr">Il proseguimento di questo regime di compensazione permetterà di portare avanti lo sforzo di integrazione dei settori della pesca industriale, a palangari e costiera delle regioni ultraperiferiche nel mercato interno. Tale sforzo dev’essere sostenuto da altri fattori; per esempio, occorre prendere in considerazione la variazione dei prezzi del petrolio, poiché non bisogna dimenticare che le regioni ultraperiferiche dipendono fortemente da tale elemento e che i costi dei trasporti ostacolano l’esportazione dei prodotti locali.</p>
    </intervention>
    <intervention id="4-095" speaker_id="31123" name="Pedro Guerreiro" is_mep="True" mode="written">
      <p sl="pt">Siamo lieti che la relazione adottata oggi abbia incorporato tutte le proposte presentate dal partito comunista portoghese (PCP). Queste proposte erano già contenute nel parere della commissione per lo sviluppo regionale, da noi elaborato.</p>
      <p sl="pt">Data la loro importanza, vorremmo mettere in evidenza le seguenti proposte, che sono state presentate dal PCP al Parlamento, e che riguardano un aumento del bilancio complessivo:</p>
      <p sl="pt">l’aumento di 2 milioni di euro della dotazione finanziaria complessiva, che passa da 15 a 17 milioni di euro, di cui 570 000 euro vengono stanziati per le Azzorre e Madeira;</p>
      <p sl="pt">l’eliminazione del limite di compensazione del 75 per cento per costi di trasporto e altri costi correlati, garantendo così la copertura totale del 100 per cento di questi costi all’Europa continentale e per i mercati locali delle regioni ultraperiferiche;</p>
      <p sl="pt">l’eliminazione della data di scadenza, rendendo permanente il regime di compensazione, con una revisione quinquennale;</p>
      <p sl="pt">la proroga del permesso all’industria locale di trasformazione di utilizzare il pesce catturato da navi comunitarie, qualora la cattura delle flotte locali sia insufficiente a rifornire tale industria;</p>
      <p sl="pt">discriminazione positiva a favore della piccola pesca costiera e artigianale;</p>
      <p sl="pt">l’ammissibilità [per i costi da coprire] dei trasporti all’interno di ogni regione ultraperiferica, per affrontare il problema della frammentazione geografica, come nel caso delle Azzorre.</p>
    </intervention>
    <intervention id="4-096" speaker_id="4452" name="Sérgio Marques" is_mep="True" mode="written">
      <p sl="pt">Ho votato a favore della relazione Freitas, per i seguenti motivi.</p>
      <p sl="pt">1. Tiene conto delle particolari caratteristiche del settore della pesca nelle regioni ultraperiferiche, garantendo la compensazione dei costi supplementari sostenuti dagli operatori economici coinvolti nell’attività della pesca.</p>
      <p sl="pt">2. La relazione propone che il regime di compensazione diventi permanente, in considerazione delle permanenti difficoltà che il settore della pesca deve affrontare nelle regioni ultraperiferiche.</p>
      <p sl="pt">3. Propone la possibilità di integrare il regime di compensazione comunitario con aiuti nazionali.</p>
      <p sl="pt">4. Propone maggiore flessibilità nella gestione finanziaria del regime, tenendo conto delle variazioni dei fondi stanziati a favore di ogni regione o Stato membro.</p>
      <p sl="pt">5. Propone un aumento delle risorse finanziarie da 15 a 17 milioni di euro, per finanziare ogni anno il regime di compensazione nel periodo 2007-2013.</p>
      <p sl="pt">In altre parole, sebbene la proposta della Commissione fosse valida fin dall’inizio, le proposte del Parlamento sono riuscite ad apportare sensibili miglioramenti, soddisfacendo appieno la necessità di compensare i costi supplementari della pesca a Madeira e nelle Azzorre, che adesso disporranno per questo scopo di un bilancio complessivo annuale di 5 milioni di euro.</p>
    </intervention>
    <intervention id="4-097" speaker_id="4461" name="Luís Queiró" is_mep="True" mode="written">
      <p sl="it">Il completamento del mercato interno e il graduale abbattimento delle barriere commerciali hanno contribuito sensibilmente a rafforzare le economie di scala nelle regioni ultraperiferiche. Tuttavia, le barriere naturali al commercio che ancora persistono in queste regioni pongono le aziende ubicate in quelle zone in una posizione di chiaro svantaggio rispetto a quelle che beneficiano appieno dell’accesso al mercato comunitario. Sono proprio queste condizioni geografiche e strutturali, specifiche delle regioni ultraperiferiche, che giustificano la compensazione dei costi supplementari sostenuti per la commercializzazione dei prodotti della pesca delle regioni ultraperiferiche nel mercato dell’Europa continentale.</p>
      <p sl="it">Di conseguenza, la continuazione del regime di compensazione per le Azzorre, Madeira, le isole Canarie e i dipartimenti francesi della Guiana e della Riunione nel periodo 2007-2013 implica che dovremo adottare una specifica strategia di aiuti allo sviluppo per queste regioni, in particolare per il settore della pesca, rafforzando il partenariato. Dovremo quindi realizzare un regime permanente, che offra una certa flessibilità, in considerazione delle condizioni specifiche di queste regioni e per sfruttare al meglio il regime stesso.</p>
      <p sl="it">E’ perciò essenziale sostenere queste misure incondizionatamente.</p>
    </intervention>
    <intervention id="4-098" speaker_id="4340" name="Margie Sudre" is_mep="True" mode="written">
      <p sl="fr">Sono molto soddisfatta della relazione dell’onorevole Freitas, che tiene pienamente conto dei costi supplementari che devono sostenere alcuni dipartimenti francesi d’oltremare per l’esportazione dei prodotti della pesca. Gli interessi della Guiana e della Riunione, che esportano questo tipo di prodotti, sono stati difesi con forza. Il Parlamento europeo, in particolare, ha avanzato le quattro richieste seguenti.</p>
      <p sl="fr">Innanzi tutto, il limite iniziale di compensazione dei costi supplementari, fissato arbitrariamente al 75 per cento, dev’essere soppresso. Da un lato, questa percentuale non si basa su alcun criterio logico e, dall’altro lato, non c’è alcun motivo per cui i prodotti della pesca non possano beneficiare di un regime altrettanto vantaggioso di quello previsto per i prodotti agricoli.</p>
      <p sl="fr">In secondo luogo, gli aiuti di Stato alla produzione, alla trasformazione e alla commercializzazione dei prodotti della pesca originari di queste regioni devono essere possibili e una compensazione dev’essere accordata per i prodotti d’importazione utilizzati nella trasformazione dei prodotti della pesca, come il sale o l’olio.</p>
      <p sl="fr">In terzo luogo, si deve autorizzare il ricorso alle importazioni intracomunitarie, se le catture delle flotte delle regioni ultraperiferiche sono insufficienti a garantire la redditività delle industrie di trasformazione di tali regioni.</p>
      <p sl="fr">Infine, la dotazione finanziaria per la Guiana e la Riunione dev’essere portata a 5 518 000 euro.</p>
    </intervention>
    <intervention id="4-100" speaker_id="28403" name="Duarte Freitas" is_mep="True" mode="written">
      <p sl="pt">I Consigli consultivi regionali (CCR) sono stati istituiti nel 2002 in seguito alla riforma della politica comune della pesca. La decisione del Consiglio 2004/585/CE definisce un quadro generale per il funzionamento dei CCR, in modo da garantirne una gestione coerente ed equilibrata. La proposta della Commissione, che gode del pieno sostegno del relatore parlamentare, intende dotare i consigli consultivi regionali di una più solida base operativa migliorando le condizioni del loro finanziamento. Con gli emendamenti che sono stati introdotti si vuole evitare che il contributo comunitario sia decrescente, come era stato inizialmente proposto.</p>
      <p sl="pt">Voterò a favore della relazione.</p>
    </intervention>
    <intervention id="4-101" speaker_id="31123" name="Pedro Guerreiro" is_mep="True" mode="written">
      <p sl="it">Siamo favorevoli a questa relazione, che migliora le condizioni operative dei consigli consultivi regionali (CCR). La loro integrazione nel bilancio significa che il contributo comunitario non sarà più decrescente e che essi saranno soggetti a un unico metodo di contabilità.</p>
      <p sl="it">Il problema fondamentale da affrontare, tuttavia, è quello della fattibilità finanziaria dei CCR nel lungo termine. Dal momento che i CCR sono parte integrante della politica comune della pesca (PCP), è necessario garantire in modo permanente il finanziamento comunitario per il loro normale funzionamento.</p>
      <p sl="it">La relazione in oggetto riguarda il finanziamento, e non altri aspetti della decisione del Consiglio, come il numero, la composizione e il funzionamento dei CCR, che saranno affrontati in un’altra revisione della decisione 2004/585/CE. E’ difficile in questo momento fare una valutazione dei CCR, dal momento che solo quattro su sette sono operativi.</p>
      <p sl="it">Il nostro sostegno a questa proposta si basa, tuttavia, sulla concezione dei CCR come strumento per incoraggiare il decentramento della PCP, al fine di garantire che i pescatori e i loro organismi rappresentativi siano coinvolti nel processo decisionale relativo alla PCP – a differenza di quanto accade oggi – e per assicurare a tutti gli Stati membri la corretta tutela dei loro interessi in materia di pesca.</p>
    </intervention>
    <intervention id="4-103" speaker_id="28173" name="Zita Pleštinská" is_mep="True" mode="spoken">
      <p sl="sk">Ho votato a favore della relazione redatta dall’onorevole Esther Herranz García poiché è latrice di un messaggio importante per i disabili, soprattutto le donne, che devono affrontare numerose difficoltà nella vita di ogni giorno e non sempre possono esercitare pienamente i loro diritti. A mio avviso, è possibile realizzare altri miglioramenti per aiutare i disabili, e accolgo quindi con favore gli sforzi del Parlamento europeo volti a potenziare i servizi sociali per coloro che non sono autosufficienti e sono bisognosi di aiuto.</p>
      <p sl="sk">Non dobbiamo dimenticare l’importante contributo delle famiglie dei disabili e delle organizzazioni per i disabili, che ci offrono un quadro dettagliato delle difficoltà e degli ostacoli – incluse le barriere architettoniche – che essi devono affrontare, e che avanzano proposte per migliorare la qualità della loro vita e favorirne la piena integrazione nella società. Sono fermamente convinta che sia necessario e moralmente positivo tendere la mano alle persone che hanno subito una menomazione, ma sono state dotate della capacità di vedere e percepire il mondo in maniera diversa. Esse vedono il mondo con occhi diversi, e sono in grado di percepire cose che il resto di noi spesso non coglie, o di cui spesso ci sfugge la bellezza. Sono persone meravigliose che ci ripagano mille volte con la loro infinita dedizione e il loro apprezzamento.</p>
    </intervention>
    <intervention id="4-104" speaker_id="photo_generic" name="Hélène Goudin e Nils Lundgren" is_mep="True" mode="written">
      <p sl="sv">Questa relazione riguarda la strategia comunitaria che mira a raggiungere l’importantissimo obiettivo di migliorare la situazione delle donne disabili nell’Unione europea.</p>
      <p sl="sv">Abbiamo votato contro la relazione perché siamo convinti che i rispettivi parlamenti nazionali degli Stati membri possano occuparsi adeguatamente di questo importante tema. Ci opponiamo in linea di principio alla tendenza generale per cui le Istituzioni dell’Unione europea mirano a ottenere influenza e competenze in un numero sempre maggiore di settori.</p>
    </intervention>
    <intervention id="4-106" speaker_id="24029" name="Koenraad Dillen" is_mep="True" mode="spoken">
      <p sl="nl">Signor Presidente, nel 2006 31 000 profughi clandestini sono riusciti ad arrivare alle isole Canarie, e da lì hanno cercato di emigrare sul continente europeo – si tratta di una cifra sei volte superiore all’anno precedente. Abbiamo assistito a scene simili nell’Italia meridionale e a Lampedusa.</p>
      <p sl="nl">Se vogliamo affrontare la tragedia umana dei profughi, dobbiamo far fronte alla disperata situazione dei loro paesi d’origine, e non importare tensioni sociali transitorie.</p>
      <p sl="nl">Di conseguenza, il nostro gruppo accoglie con favore FRONTEX e l’istituzione di squadre di intervento nei paesi che devono affrontare il problema dell’immigrazione di massa, a condizione che questo nuovo strumento venga dispiegato efficacemente e non serva soltanto da spettacolo mediatico.</p>
      <p sl="nl">Il controllo delle frontiere esterne rientra fra le competenze degli Stati membri, ma le ondate di profughi, il cui arrivo è oggi frequentissimo, dimostrano che le frontiere esterne sono diventate troppo permeabili. L’afflusso esponenziale di immigrati clandestini può quindi essere affrontato soltanto adottando misure supplementari, ma non sostitutive, a sostegno degli Stati membri, ed è a questo proposito che, ci auguriamo, interverrà FRONTEX.</p>
    </intervention>
    <intervention id="4-107" speaker_id="24030" name="Philip Claeys" is_mep="True" mode="spoken">
      <p sl="nl">Signor Presidente, ho votato a favore della relazione Deprez, perché gli emendamenti al testo della Commissione generalmente contengono correzioni di tipo tecnico. Senza dubbio, alla luce delle gravi carenze dei vari Stati membri in materia di protezione delle frontiere esterne, le squadre di intervento rapido nell’ambito di FRONTEX sono urgentemente necessarie.</p>
      <p sl="nl">Non resta altro da fare che aspettare e vedere quanto tali squadre saranno efficaci nella pratica. L’intero concetto si fonda sulla disponibilità di tutti gli Stati membri ad adempiere agli obblighi di Schengen. In questo momento c’è troppa apatia, troppa indulgenza, e le regolarizzazioni di massa degli immigrati clandestini ha messo a rischio l’intero concetto di Schengen. Anche se le squadre di intervento rapido di FRONTEX lavoreranno bene e con efficienza, tutto sarà vano se alcuni Stati membri si rifiuteranno di far fronte alle proprie responsabilità politiche.</p>
    </intervention>
    <intervention id="4-108" speaker_id="28255" name="Andreas Mölzer" is_mep="True" mode="spoken">
      <p sl="de">Signor Presidente, anch’io ho votato a favore della relazione Deprez perché, a mio parere, è certamente ragionevole in questo momento ricorrere allo spiegamento programmato di truppe per rafforzare le frontiere meridionali e arginare la minaccia rappresentata dalle orde di profughi.</p>
      <p sl="de">A questo proposito, tuttavia, non dobbiamo dimenticare le altre vie principali, in particolare le nostre frontiere esterne con l’Europa orientale. In tale contesto, credo che le risorse disponibili nell’ambito di FRONTEX debbano essere sensibilmente aumentate. Al contempo, dobbiamo mostrare la realtà europea ai paesi d’origine degli immigrati clandestini, affinché il sogno di una terra dell’abbondanza non spinga più a simili atti di disperazione; dobbiamo inoltre garantire una maggiore efficienza nella cooperazione con questi paesi per quanto riguarda il rimpatrio, che è finanziato in larga misura dall’Unione europea.</p>
    </intervention>
    <intervention id="4-109" speaker_id="31123" name="Pedro Guerreiro" is_mep="True" mode="written">
      <p sl="pt">Ci opponiamo all’istituzione a livello di UE delle cosiddette squadre di intervento rapido alle frontiere dei vari Stati membri, giacché esse sarebbero espressione della natura repressiva e militaristica dell’Unione europea.</p>
      <p sl="pt">Questa misura fa parte dell’attuale tendenza alla sicurezza a ogni costo, e riflette la politica di criminalizzazione dell’immigrazione, che dimostra la mancanza di rispetto per la dignità umana e i fondamentali diritti umani. Le squadre di intervento rapido, i muri, i centri di detenzione per gli immigrati sono strumenti volti a costruire la fortezza Europa, a cui siamo fermamente contrari.</p>
      <p sl="pt">Uno degli argomenti usati per cercare di giustificare questa misura è la lotta all’immigrazione clandestina. Vorrei sottolineare il fatto che una delle principali componenti della politica proposta è la repressione, mentre si trascurano le cause reali dell’immigrazione, ossia la povertà, la fame, la guerra, la mancanza di prospettive di una vita dignitosa per milioni e milioni di esseri umani, compresi i portoghesi, provocate dallo sfruttamento capitalistico e dal brutale accentramento della ricchezza.</p>
      <p sl="pt">D’altro canto, dal momento che la protezione delle frontiere rientra fra le competenze di uno Stato, riteniamo che questa proposta – nonostante alcune misure di salvaguardia – rappresenti un ulteriore passo avanti verso la creazione di una guardia costiera europea che, se si concretizzasse, rappresenterebbe un attacco alla sovranità nazionale.</p>
      <p sl="pt">Da qui il nostro voto contrario alla relazione.</p>
    </intervention>
    <intervention id="4-110" speaker_id="28131" name="Anna Hedh" is_mep="True" mode="written">
      <p sl="it">Ho votato a favore della relazione perché ritengo che il meccanismo RABIT sia necessario per affrontare l’eccezionale pressione migratoria a cui sono soggetti periodicamente alcuni Stati membri dell’Unione europea. RABIT ha una base volontaria, e non rappresenta il tentativo di costruire muri invalicabili che ci separino inesorabilmente dal resto del mondo. Mi sembra invece importante che gli Stati membri collaborino, se vogliono opporsi con efficacia alla tratta di esseri umani e all’immigrazione clandestina, che spesso mettono a rischio la vita di coloro che, sopraffatti dalla disperazione, sono stati costretti ad abbandonare il proprio paese d’origine. Migliaia di persone muoiono ogni anno nel tentativo di raggiungere l’Europa in assenza di ogni tutela o sicurezza. RABIT rientra in quel tipo di attività che mira a scongiurare la morte di coloro che finiscono preda di cinici trafficanti. Sono una socialdemocratica, e lavoro per realizzare una politica generosa e umana che sia d’aiuto ai profughi e offra loro maggiori opportunità per trovare, legalmente, la strada verso l’Europa.</p>
    </intervention>
    <intervention id="4-111" speaker_id="2057" name="Carl Lang" is_mep="True" mode="written">
      <p sl="fr">Il regolamento che ci viene presentato istituisce un meccanismo che mira a fornire assistenza, per un periodo limitato, a uno Stato membro che debba affrontare un massiccio afflusso di immigrati clandestini; tale assistenza si realizza sotto forma di squadre di intervento rapido alle frontiere. Questa riserva – che può contare da 250 a 500 guardie di frontiera in seno all’Agenzia europea per la gestione della cooperazione operativa alle frontiere esterne degli Stati membri dell’Unione europea (FRONTEX) – sarà a disposizione degli Stati membri che ne abbiano bisogno per proteggere le proprie frontiere esterne.</p>
      <p sl="fr">E’ vero che il controllo delle frontiere esterne spetta agli Stati membri e rientra fra le competenze intergovernative, ma i massicci flussi di immigranti clandestini che si sono verificati, ad esempio, tra il 15 agosto e il 15 dicembre 2006, quando immigranti clandestini sono partiti dalle coste dell’Africa occidentale dirigendosi verso le Isole Canarie, hanno dimostrato fino a che punto le frontiere esterne dell’Unione fossero permeabili a un’immigrazione che ha assunto proporzioni esponenziali. La cooperazione tra gli Stati membri è sembrata quindi indispensabile in questo settore. Nel 2006 sono approdati nelle Isole Canarie più di 31 000 immigrati clandestini, ossia un numero di sei volte superiore a quello registrato l’anno precedente.</p>
      <p sl="fr">Pur essendo favorevoli al principio della cooperazione tra Stati membri per la protezione delle frontiere esterne dell’Unione europea, continueremo a vigilare sulla banalizzazione mediatica di FRONTEX e sulle eventuali derive federaliste e sovranazionali di questa Agenzia.</p>
    </intervention>
    <intervention id="4-112" speaker_id="28251" name="Jörg Leichtfried" is_mep="True" mode="written">
      <p sl="de">Ho votato a favore della creazione di squadre di intervento rapido alle frontiere, a condizione che queste siano usate soltanto in casi eccezionali e in situazioni d’emergenza, come quelle che si verificano, a mio avviso, quando uno Stato membro deve affrontare un massiccio afflusso illegale di cittadini provenienti da un paese terzo. A questo riguardo dobbiamo sottolineare la necessità di rispettare la dignità umana degli immigrati e di evitare qualsiasi discriminazione fondata su genere, razza, origine etnica, religione o convinzioni personali, eventuale disabilità, età o orientamento sessuale; il regolamento peraltro non deve influire negativamente sui diritti di coloro che cercano protezione.</p>
    </intervention>
    <intervention id="4-113" speaker_id="4461" name="Luís Queiró" is_mep="True" mode="written">
      <p sl="pt">Possiamo invocare numerosi principi e giustificazioni – tutti ugualmente validi – a sostegno della massima cooperazione nel monitoraggio e negli interventi di protezione delle nostre frontiere esterne.</p>
      <p sl="pt">L’Unione europea come entità è definita anche dalle sue frontiere. In tale contesto, è evidente che le frontiere esterne dell’Unione sono un territorio che rientra nell’esclusiva sovranità degli Stati membri, ma anche territori la cui integrità, il cui monitoraggio e la cui protezione sono nell’interesse di tutti, giacché i problemi che insorgono su queste frontiere tendono ad avere effetti sugli altri Stati membri. In primo luogo, si pensa all’immigrazione clandestina; ma vi sono anche i traffici illeciti o – in un contesto diverso, ma per il quale questo ragionamento si può comunque applicare – le minacce ambientali.</p>
      <p sl="pt">E’ giusto e importante condividere gli oneri sproporzionati sostenuti da quegli Stati membri le cui frontiere esterne, per motivi geografici, sono le più vulnerabili. Questa cooperazione, oltre a essere un’espressione di solidarietà fra gli Stati membri dell’Unione europea, scaturisce innanzi tutto dalla necessità di garantire la più efficace protezione delle frontiere.</p>
      <p sl="pt">L’idea di difendere tali frontiere non dev’essere confusa con il protezionismo o con l’isolazionismo; si tratta soltanto di rispettare le norme.</p>
    </intervention>
    <intervention id="4-114" speaker_id="4313" name="Martine Roure" is_mep="True" mode="written">
      <p sl="fr">Dal momento che numerosi Stati membri hanno dovuto affrontare situazioni critiche in seguito al massiccio afflusso via mare di immigrati clandestini, l’Unione europea ha ritenuto necessario istituire squadre di intervento rapido alle frontiere. La solidarietà tra gli Stati membri è alla base di tale iniziativa.</p>
      <p sl="fr">Queste squadre non hanno l’obiettivo di respingere gli immigrati, ma piuttosto di offrire assistenza, a livello europeo, agli Stati membri che accolgono flussi imponenti di immigrati clandestini. In effetti, gli eventi dell’estate scorsa hanno confermato l’urgente necessità di prevenire situazioni difficili sia per gli Stati di destinazione o di transito che per gli immigrati stessi.</p>
      <p sl="fr">La missione di queste squadre sarà quindi quella di pattugliare gli accessi alle frontiere esterne dell’Unione europea sotto l’autorità delle guardie di frontiera nazionali dello Stato membro ospite.</p>
      <p sl="fr">I membri delle squadre d’intervento rapido potranno esercitare tutte le funzioni necessarie allo svolgimento delle attività di verifica alle frontiere o di sorveglianza delle frontiere. E’ previsto tuttavia che essi debbano rispettare appieno i diritti fondamentali riconosciuti dall’Unione europea.</p>
      <p sl="fr">Per concludere, i timori espressi da alcuni sull’utilizzo di queste squadre d’intervento rapido alle frontiere non devono diventare realtà in futuro.</p>
    </intervention>
    <intervention id="4-116" speaker_id="photo_generic" name="Jan Andersson, Anna Hedh, Inger Segelström e Åsa Westlund" is_mep="True" mode="written">
      <p sl="sv">Abbiamo deciso di votare contro la relazione perché riteniamo adeguati i livelli di riassegnazione della stazza proposti dalla Commissione. Mettiamo poi in dubbio la necessità di incrementare gli aiuti in un settore anche troppo articolato: la capacità della flotta da pesca dell’Unione europea è già notevolmente eccessiva, mentre le risorse alieutiche sono limitate. Le difficoltà, discusse in sede di Consiglio, di verificare che la capacità di cattura non aumenti con la conversione sono quindi una delle ragioni che ci hanno indotto a non sostenere un incremento dei livelli in questione.</p>
    </intervention>
    <intervention id="4-117" speaker_id="28403" name="Duarte Freitas" is_mep="True" mode="written">
      <p sl="pt">Nel giugno del 2006, dopo l’accordo politico raggiunto in seno al Consiglio sul nuovo Fondo europeo per la pesca, è stato deciso di modificare due disposizioni del regolamento di base della politica comune della pesca riformata (2371/2002), relativi alla gestione della capacità della flotta peschereccia. L’obiettivo di tali modifiche è di consentire taluni adeguamenti della flotta volti a migliorare la sicurezza, le condizioni di lavoro, l’igiene e la qualità dei prodotti a bordo nonché l’efficienza energetica.</p>
      <p sl="pt">Tali modifiche daranno agli Stati membri la possibilità di aumentare limitatamente la capacità della propria flotta per migliorare la sicurezza, le condizioni di lavoro, l’igiene e la qualità dei prodotti a bordo nonché l’efficienza energetica.</p>
      <p sl="pt">Voterò a favore della relazione.</p>
    </intervention>
    <intervention id="4-118" speaker_id="31123" name="Pedro Guerreiro" is_mep="True" mode="written">
      <p sl="pt">Questa relazione riguarda la modifica degli articoli 11 e 13 del regolamento (CE) n. 2371/2002, ossia del principale strumento per la revisione della politica comune della pesca del 2002.</p>
      <p sl="pt">Uno dei problemi causati dal Fondo europeo per la pesca stava nel fatto che esso metteva a repentaglio gli aiuti comunitari per l’ammodernamento e il rinnovamento delle flotte previsti dal precedente strumento finanziario.</p>
      <p sl="pt">L’attuale proposta, avanzata nel giugno 2006, e quindi posteriore al Fondo europeo per la pesca, prevede limitati aiuti per l’ammodernamento della flotta, allo scopo di migliorare la sicurezza, le condizioni di lavoro e di igiene. Essa riguarda anche l’efficienza energetica, e offre la possibilità di utilizzare il 4 per cento della stazza ritirata con aiuti pubblici; inoltre, sancisce l’impossibilità di recuperare con aiuti pubblici la riduzione di potenza legata alla sostituzione dei motori.</p>
      <p sl="pt">Nonostante le riserve che nutriamo in merito alla proposta della Commissione, il nostro voto favorevole è motivato dalle due seguenti proposte formulate dal relatore:</p>
      <p sl="pt">il 10 per cento della stazza ritirata può essere utilizzato per l’ammodernamento; tale limitata percentuale potrà essere prioritariamente destinata all’ammodernamento dei pescherecci adibiti alla piccola pesca costiera, cioè alle imbarcazioni di lunghezza fuori tutto inferiore ai 12 metri;</p>
      <p sl="pt">maggiore flessibilità degli aiuti per la sostituzione dei motori ai fini dell’efficienza energetica.</p>
    </intervention>
    <intervention id="4-120" speaker_id="31123" name="Pedro Guerreiro" is_mep="True" mode="written">
      <p sl="pt">Il programma Galileo (cioè il programma europeo di radionavigazione via satellite) può rappresentare uno strumento importante; dal momento che fornisce un servizio pubblico, esso offrirà un’opportunità di cooperazione e progresso scientifico, oltre che la possibilità di scambiare accessibilità e informazioni.</p>
      <p sl="pt">Il progetto deve collocarsi saldamente in una strategia di investimenti pubblici e monitoraggio; occorre individuare nel contesto della cooperazione internazionale le soluzioni che ne garantiscano il finanziamento.</p>
      <p sl="pt">Al sistema Galileo guardano con interesse paesi come l’India e la Cina, che potrebbero diventare partner importanti per il progetto; ciò contribuirà a eliminare il monopolio del sistema GPS, creando invece un progetto fondato su una vasta cooperazione internazionale.</p>
      <p sl="pt">A nostro avviso, è necessario garantire l’accesso universale a tutti gli utenti, mentre il pubblico in generale deve avere la possibilità di accedere gratuitamente a tutte le informazioni disponibili.</p>
      <p sl="pt">Per quanto riguarda questo progetto, bisogna però ribadire la necessità di garantire diritti, salvaguardie e libertà dei cittadini, e di evitare che venga utilizzato per scopi militari, in base al rifiuto della militarizzazione dello spazio e del suo uso a scopi militari, e/o per realizzare sistemi di sicurezza sproporzionati, in violazione delle norme attualmente vigenti.</p>
    </intervention>
    <intervention id="4-121" speaker_id="4461" name="Luís Queiró" is_mep="True" mode="written">
      <p sl="pt">Il programma Galileo è senza dubbio uno degli elementi fondamentali della strategia di Lisbona, tenuto conto della sua portata tecnologica e del valore aggiunto previsto, non solo in termini di occupazione ma anche di progresso tecnologico. La potenziale crescita economica che si attende dal programma è un fattore importantissimo per l’economia europea. A noi spetta la responsabilità di garantire – con la chiarezza, l’efficacia e la rapidità necessarie in questo caso – le condizioni per la sua applicazione. Di conseguenza, condivido le preoccupazioni espresse dai colleghi in merito alla battuta d’arresto subita dai negoziati relativi al contratto di concessione; qualsiasi ritardo, infatti, inciderà sensibilmente sul costo totale del progetto.</p>
      <p sl="pt">In questo momento mi sembra essenziale concentrare i nostri sforzi sull’obiettivo di ottenere che, in giugno, la Commissione presenti in calendario chiaro e credibile, soluzioni per i futuri obblighi finanziari e scenari alternativi per la realizzazione del programma; il Consiglio avrà così in mano tutti i dati necessari per assicurare la continuità del processo, in modo da recuperare il ritardo. La risoluzione ha quindi il mio pieno sostegno.</p>
    </intervention>
    <intervention id="4-122" speaker_id="28211" name="Lydia Schenardi" is_mep="True" mode="written">
      <p sl="fr">Abbiamo votato a favore della risoluzione sul progetto di navigazione satellitare Galileo.</p>
      <p sl="fr">In numerose occasioni abbiamo potuto esprimere, in questa sede, il nostro sostegno a un ambizioso progetto industriale nel quale, per una volta, la dimensione europea aveva una propria specifica collocazione; abbiamo altresì sottolineato le carenze o i difetti del progetto, come il suo carattere esclusivamente civile o ancora i trasferimenti di tecnologie a paesi non europei come la Cina, che è una dittatura comunista e un esponente della concorrenza commerciale sleale.</p>
      <p sl="fr">Oggi i negoziati sull’installazione e lo sfruttamento del sistema sono bloccati. Mi viene inoltre da pensare che, grazie alla volontà politica degli Stati che agiscono in cooperazione con estremo pragmatismo, è stato possibile mettere tutti i mezzi – tecnici, finanziari e umani – al servizio della costruzione di un’industria aerospaziale europea e realizzare l’Airbus . Nel caso di Galileo, l’eurocrazia ha esteso i suoi poteri, ed è quindi la Commissione di Bruxelles a negoziare pazientemente con partner privati, mentre le discussioni si arenano su problemi di soldi.</p>
      <p sl="fr">E’ evidente che il primo metodo era indubbiamente migliore.</p>
    </intervention>
    <intervention id="4-124" speaker_id="photo_generic" name="Hélène Goudin e Nils Lundgren" is_mep="True" mode="written">
      <p sl="sv">Siamo convinti che i diritti umani siano universali e inviolabili e debbano costituire una delle pietre miliari di qualsiasi società; purtroppo, violazioni di tali diritti vengono commesse in molte parti del mondo e anche in alcuni paesi dell’Unione europea.</p>
      <p sl="sv">Il Parlamento europeo e gran parte dei suoi deputati ritengono di dover svolgere il ruolo di garanti dei diritti umani nel mondo. E’ una posizione del tutto rispettabile, poiché questi colleghi sono indubbiamente animati da buone intenzioni, ed è essenziale battersi per tali diritti fondamentali. Le difficoltà emergono quando si utilizzano i diritti umani come strumento per promuovere le posizioni dell’Unione europea, per esempio con la costruzione di una politica estera e di sicurezza comune.</p>
      <p sl="sv">Abbiamo votato contro un certo numero di emendamenti che in sostanza giudichiamo logici, equi e in qualche caso persino auspicabili, ma che a nostro avviso non riguardano assolutamente questioni su cui discutere o decidere in seno al nostro Parlamento.</p>
    </intervention>
    <intervention id="4-125" speaker_id="31123" name="Pedro Guerreiro" is_mep="True" mode="written">
      <p sl="pt">Ancora una volta, la maggioranza del Parlamento ha elaborato una relazione sui diritti umani nel mondo che, pur contenendo alcuni punti che approviamo, si caratterizza essenzialmente per una concezione largamente strumentale e riduttiva dei diritti umani – politici, sociali, economici e culturali – che vengono utilizzati come pretesto d’intervento oppure per esercitare pressioni politiche su alcuni paesi, all’immancabile scopo di favorire gli interessi e la convenienza dell’Unione europea.</p>
      <p sl="pt">Questa strategia di utilizzo dei diritti umani comprende il tentativo di sfruttare il Consiglio dei diritti dell’uomo delle Nazioni Unite, per cercare di isolare quei paesi che non si piegano alle imposizioni dell’imperialismo.</p>
      <p sl="pt">Come abbiamo già illustrato, si tratta di un atto di profonda ipocrisia – in cui si tutelano i paesi definiti “amici” mentre si criticano gli “altri”, ossia quelli designati come bersaglio dagli Stati Uniti e dall’Unione europea – al quale non intendiamo affatto partecipare. Come al solito, la relazione chiude completamente gli occhi su Israele: ne ignora del tutto la brutale politica di aggressione e occupazione della Palestina e le sistematiche violazioni del diritto internazionale, per non parlare del fatto che Israele soffoca l’inalienabile diritto del popolo palestinese a dotarsi di un proprio Stato sovrano, indipendente e vitale.</p>
    </intervention>
    <intervention id="4-126" speaker_id="2057" name="Carl Lang" is_mep="True" mode="written">
      <p sl="fr">Benché pretenda di essere esauriente, la relazione sui diritti dell’uomo nel 2006 non menziona una delle principali cause della violazione di tali diritti: il comunismo, che ancora oggi opprime più di un miliardo e mezzo di persone in Cina, nella Corea del Nord, in Vietnam, nel Laos, a Cuba, nello Zimbabwe, e la lista potrebbe essere ancora lunga. In tutti i paesi in cui sono al potere, i comunisti negano i diritti fondamentali e perseguitano i loro oppositori, inviandone milioni nei campi di concentramento.</p>
      <p sl="fr">Nel nostro continente il comunismo ha ridotto in schiavitù 300 milioni di europei. Oggi, malgrado la caduta del muro di Berlino, esso esercita ancora il suo terrorismo intellettuale. Il fatto che l’onorevole Coveney non osi farne parola nella sua relazione costituisce una prova inconfutabile. Alcuni dei nostri colleghi, come l’onorevole Cohn-Bendit, cercano addirittura di impedire ai polacchi di liberare il proprio paese dalle vestigia del comunismo. Si offende così la memoria degli operai di Danzica, degli insorti del 1953 a Berlino, del 1956 a Budapest, del 1968 a Praga e di tutti coloro che si sono battuti per la libertà.</p>
      <p sl="fr">A partire dal 1917 il comunismo si è macchiato della morte di più di 100 milioni di persone. La nostra Assemblea, così eloquente quando si tratta di discutere di diritti dell’uomo, dovrebbe esigere un processo al comunismo.</p>
    </intervention>
    <intervention id="4-127" speaker_id="28249" name="Tobias Pflüger" is_mep="True" mode="written">
      <p sl="en">Questi sono i motivi per cui non posso votare a favore della risoluzione concernente la relazione sui diritti umani.</p>
      <p sl="en">1. La relazione non menziona i diritti sociali, economici e culturali né richiede che tali diritti vengano considerati una priorità dell’Unione europea. Milioni di persone in tutto il mondo sono prive di alloggio e di lavoro, vivono nella più assoluta povertà o muoiono addirittura di fame, eppure la relazione dell’Unione europea non fa alcun riferimento a tali violazioni. Essa riduce i diritti umani a mere libertà civili, ignorando il principio dell’indivisibilità dei diritti umani sancito dalla Carta delle Nazioni Unite.</p>
      <p sl="en">2. La relazione non parla delle violazioni dei diritti umani perpetrate o favorite dagli Stati membri dell’Unione europea. Per evitare ogni forma di ipocrisia, l’UE deve indagare e affrontare il problema delle violazioni dei diritti umani compiute con la partecipazione o il sostegno degli Stati membri dell’Unione in paesi terzi o contro cittadini di paesi terzi.</p>
      <p sl="en">3. La risoluzione auspica un intervento militare in Sudan. Questo è sbagliato perché la tutela dei diritti umani deve esplicarsi mediante azioni civili e non militari. La guerra rimane la più grave violazione dei diritti umani, eppure non viene neanche menzionata nella relazione. Non si fa alcun riferimento all’uccisione di civili in Afghanistan e in Iraq da parte delle forze degli Stati membri dell’Unione europea.</p>
    </intervention>
    <intervention id="4-128" speaker_id="4461" name="Luís Queiró" is_mep="True" mode="written">
      <p sl="pt">Tra i vari problemi su cui la relazione si sofferma, ce n’è uno che andrebbe costantemente sottolineato. Mi riferisco al punto 10: “riafferma che, nelle relazioni annuali future sui diritti dell’uomo il Consiglio e la Commissione dovrebbero analizzare i diversi modi in cui i diritti dell’uomo sono trattati nell’ambito di altre politiche comunitarie, quali la politica estera e di sicurezza comune, quelle dello sviluppo e del commercio, dell’immigrazione e quelle riguardanti altri aspetti importanti attinenti alle relazioni esterne dell’UE …”.</p>
      <p sl="pt">Per svolgere il proprio ruolo nel mondo, e in particolare nelle regioni che le sono immediatamente vicine, l’Unione europea dev’essere in grado di far valere il proprio soft power allo scopo di accrescere in tutto il mondo il rispetto dei diritti umani.</p>
      <p sl="pt">D’altra parte, tuttavia, è giunto il momento di affrontare seriamente la terribile minaccia che grava sulla diffusione dei diritti umani a causa della strategia di cooperazione e degli aiuti internazionali della Cina, che in questo settore è una potenza emergente. E’ giunto il momento di ripensare la nostra strategia per imboccare la strada più efficace, in armonia con i valori in cui crediamo e che cerchiamo di promuovere.</p>
    </intervention>
    <intervention id="4-129" speaker_id="4521" name="Charles Tannock" is_mep="True" mode="written">
      <p sl="en">I conservatori britannici riconoscono l’importante ruolo svolto dall’Unione europea nella promozione dei diritti umani e della democrazia nel mondo, come risulta dalla relazione Coveney. Ci sono tuttavia alcuni paragrafi riguardo ai quali dissentiamo profondamente, per esempio i paragrafi 4, 16, 28, 31, 47 e 132.</p>
      <p sl="en">Per questo motivo, i conservatori britannici si sono astenuti nella votazione finale sulla relazione.</p>
    </intervention>
    <intervention id="4-131" speaker_id="31123" name="Pedro Guerreiro" is_mep="True" mode="written">
      <p sl="pt">Come abbiamo già affermato in precedenza, siamo favorevoli all’iniziativa di presentare all’Assemblea generale delle Nazioni Unite una proposta di risoluzione per l’adozione di una moratoria universale sulla pena di morte, che a quanto risulta gode dell’appoggio di 88 paesi.</p>
      <p sl="pt">L’abolizione della pena di morte è un obiettivo cui aspirano milioni di donne e uomini in tutto il mondo. In effetti, un numero sempre più grande di paesi l’ha eliminata dal proprio ordinamento giuridico, oppure ha introdotto una moratoria sulla sua applicazione.</p>
      <p sl="pt">A nostro avviso, questa misura rappresenta un progresso di civiltà che idealmente dovrebbe estendersi ad altri paesi; quest’iniziativa può costituire un passo positivo in tale direzione.</p>
    </intervention>
    <intervention id="4-132" speaker_id="1403" name="David Martin" is_mep="True" mode="written">
      <p sl="en">Ho votato a favore di questa risoluzione, poiché credo nella dignità dell’essere umano, che non dev’essere mai cancellata dalla pena di morte.</p>
    </intervention>
    <intervention id="4-133" speaker_id="4461" name="Luís Queiró" is_mep="True" mode="written">
      <p sl="pt">Se c’è una causa cui dobbiamo aderire senza dubbi o esitazioni, è questa. I motivi sono intrinsecamente evidenti: una società che non veda nella vita il proprio più alto valore, una pietra di paragone e un fondamento, sarà sempre una società capace delle peggiori nefandezze. Per tale motivo non mi stupiscono quei paesi sanguinari che condannano a morte senza rimorsi i propri oppositori; a mio avviso, abbiamo il dovere, e forse la possibilità di fermarli. Assai più mi sorprendono quei paesi democratici che comminano la pena di morte, quasi fossero colpiti da una improvvisa incapacità di discernere il bene dal male, o dal crollo dei propri valori.</p>
      <p sl="pt">Pur senza indulgere a una digressione, devo esprimere il mio turbamento per il fatto che non si ammetta la condanna a morte di una persona adulta, magari colpevole di un delitto atroce, e contemporaneamente si stimi indegna di tutela la vita di un bimbo non ancora nato.</p>
      <p sl="pt">Concludo affermando il mio appoggio a quest’impegno assunto dall’Unione europea; mi auguro che anche gli Stati membri e l’intera Unione facciano seguire l’azione alle loro parole.</p>
    </intervention>
    <intervention id="4-135" speaker_id="4260" name="Eija-Riitta Korhola" is_mep="True" mode="spoken">
      <p sl="fi">Signor Presidente, sono assolutamente contraria alle discriminazioni contro gli omosessuali, ma spero che un giorno il nostro Parlamento riesca a formulare una risoluzione che non sia resa oscura dall’insoddisfacente concetto di omofobia. Mi sono soffermata su questo punto in passato e vorrei ribadire ancora una volta le mie osservazioni.</p>
      <p sl="fi">Se qui stiamo discutendo di un problema reale, la discriminazione, da risolvere con un’azione concreta, perché mai utilizziamo al riguardo l’improprio termine di “fobia”? Le fobie sono stati ansiosi di diverso tipo; si tratta di paure che vengono considerate nevrosi vere e proprie. Si curano con terapie, e non con un’azione politica: non si può curare così la claustrofobia, o paura degli spazi chiusi, né l’aracnofobia, o paura dei ragni.</p>
      <p sl="fi">Mi dispiace che si cominci a instillare nei cittadini un senso di colpa per i sentimenti o le fobie che provano; ne può scaturire solo una nuova forma di discriminazione o manipolazione. Mi rammarico pure che questa risoluzione abbia provocato una discriminazione nei confronti della Polonia, offrendo un quadro distorto degli avvenimenti e delle opinioni prevalenti in quel paese; in considerazione di questi accenni alla Polonia, e dopo una lunga e travagliata riflessione, ho deciso di astenermi. Desidero però esprimere la mia solidarietà a tutti gli omosessuali che hanno dovuto davvero subire discriminazioni e ingiustizie.</p>
    </intervention>
    <intervention id="4-136" speaker_id="24029" name="Koenraad Dillen" is_mep="True" mode="spoken">
      <p sl="nl">Signor Presidente, è superfluo dire – e non mi risulta che alcun collega intenda dissentire in merito – che la discriminazione contro gli omosessuali a causa del loro orientamento sessuale è inaccettabile nei nostri Stati membri. Ciò non significa, però, che il soffocante clima di correttezza politica e terrorismo intellettuale dominante in quest’Aula autorizzi a mettere in discussione il diritto di persone profondamente religiose a esprimere liberamente le proprie idee. Come ha brevemente notato ieri l’onorevole Claeys, inizia a diffondersi nella nostra Assemblea una paura irrazionale per la libertà di espressione, una paura irrazionale di consentire alle persone di esprimere liberamente le proprie idee. E’ una fobia contro cui dobbiamo batterci con tutte le nostre forze, perché questa risoluzione passa veramente il segno. Mentre in passato si sono frequentemente tenuti dibattiti sull’omofobia, sembra che in questi giorni tutti vogliano piuttosto dedicarsi al linciaggio della Polonia. Dopo tutto, proprio come nel caso Geremek, su cui nessuno è intervenuto ieri con una qualche autorità, è questo il metodo seguito dall’inquisizione di sinistra sul tema della cosiddetta omofobia in Polonia per moraleggiare senza conoscere i fatti, e senza la minima onestà intellettuale. Per tutti questi motivi ho deciso di votare contro questa risoluzione.</p>
    </intervention>
    <intervention id="4-137" speaker_id="28228" name="Albert Deß" is_mep="True" mode="spoken">
      <p sl="de">Signor Presidente, in merito al voto da me espresso desidero chiarire in questa sede che non ho votato contro questa risoluzione in quanto favorevole alla discriminazione contro i gruppi minoritari; condanno anche la dichiarazione resa dal ministro polacco. Ho votato contro perché ritengo che esistano problemi più gravi di cui dovremmo occuparci questa settimana, anche con una risoluzione: mi riferisco in particolare all’assassinio di cristiani in Turchia. Dovremmo occuparci dei matrimoni forzati cui sono costrette le donne turche, comprese quelle che vivono in Europa, oppure del genocidio perpetrato dalle milizie musulmane a cavallo in Darfur, o ancora delle violazioni dei diritti umani commesse in Venezuela; ho votato contro, insomma, perché sono convinto che avremmo dovuto affrontare argomenti più importanti.</p>
    </intervention>
    <intervention id="4-138" speaker_id="28229" name="Manfred Weber" is_mep="True" mode="spoken">
      <p sl="de">Signor Presidente, desidero fare una dichiarazione a nome dell’intero gruppo PPE-DE. Il nostro gruppo si è astenuto dalla votazione in quanto dissentiamo riguardo alla procedura attuale. Il gruppo PPE-DE dichiara il proprio sostegno alle decisioni prese dal Parlamento europeo in relazione all’omofobia, e in particolare alla decisione del 16 gennaio 2006. In questo spirito, il gruppo PPE-DE respinge con intransigenza qualsiasi forma di omofobia, insieme a tutte le forme di discriminazione.</p>
      <p sl="de">Contemporaneamente, il nostro gruppo nutre completa fiducia nelle Istituzioni dell’Unione europea e soprattutto nella Commissione quale custode dei Trattati. Nell’attuale situazione giuridica – il cui elemento fondamentale è la direttiva antidiscriminazione – la Commissione prenderà le misure necessarie, qualora ne esista l’esigenza da parte degli Stati membri, per bloccare queste iniziative che vanno respinte da tutti i punti di vista.</p>
      <p sl="de">Inoltre, il nostro gruppo è favorevole all’intervento dell’Agenzia per i diritti fondamentali, allo scopo di avviare un’inchiesta sull’omofobia in Europa, e preferisce attendere i risultati di tale inchiesta prima di prendere ulteriori misure.</p>
      <p sl="de">Il gruppo PPE-DE non ha il minimo dubbio che la società polacca prenderà le misure opportune contro le tendenze omofobiche che hanno iniziato a manifestarsi.</p>
    </intervention>
    <intervention id="4-139" speaker_id="33775" name="Jean-Pierre Audy" is_mep="True" mode="written">
      <p sl="fr">Mi sono astenuto nella votazione sulla proposta di risoluzione concernente l’omofobia in Europa. Innanzi tutto, il documento non affronta il problema esaminando la situazione generale europea, ma si concentra sulla Polonia, e il titolo della risoluzione è, a mio avviso, troppo generico. Peraltro mi sembra riduttivo affrontare la questione della lotta all’omofobia come un problema che riguarda essenzialmente le discriminazioni basate sull’orientamento sessuale. Questa confusione tra l’omofobia, che etimologicamente significa “paura del proprio simile”, e l’avversione nei confronti dell’omosessualità è fonte di malintesi.</p>
      <p sl="fr">Naturalmente sono favorevole alla lotta contro ogni sorta di discriminazioni basate sull’orientamento sessuale, facendo un distinguo per le questioni concernenti il matrimonio e i bambini per le quali la riflessione politica deve svolgersi in linea con le richieste della società. Detto questo, ritengo che la questione della disuguaglianza di trattamento degli esseri umani e la paura dei nostri simili meritino assai di più di questa risoluzione, sebbene condivida numerose considerazioni tra quelle contenute nel documento.</p>
    </intervention>
    <intervention id="4-140" speaker_id="photo_generic" name="Gerard Batten, John Whittaker e Thomas Wise" is_mep="True" mode="written">
      <p sl="en">Il partito indipendentista britannico non sosterrà questa risoluzione perché riteniamo che il Parlamento europeo non abbia alcun diritto di imporre norme morali nei vari Stati membri.</p>
    </intervention>
    <intervention id="4-141" speaker_id="1275" name="Jens-Peter Bonde" is_mep="True" mode="written">
      <p sl="da">Nella votazione odierna sull’omofobia in Europa ho deciso di non votare né a favore dell’intera relazione, né contro, pur approvando il contenuto della relazione; ho votato in questo modo perché ritengo che nessun “tribunale del popolo” abbia il diritto di condannare la Polonia. E’ necessario invece un tribunale vero e proprio, e il Parlamento europeo non ha la competenza per agire in questo campo.</p>
      <p sl="da">Se vengono commesse violazioni dei diritti umani, occorre rivolgersi al Tribunale internazionale per i diritti umani.</p>
    </intervention>
    <intervention id="4-142" speaker_id="4466" name="Ilda Figueiredo" is_mep="True" mode="written">
      <p sl="pt">Abbiamo votato a favore di questa risoluzione in quanto tutela i diritti umani su un piano generale negli Stati membri dell’Unione europea, anche se nutriamo qualche riserva sulla formulazione di uno dei punti.</p>
      <p sl="pt">E’ inaccettabile che siano ancora incoraggiate pratiche omofobiche, o altre forme di discriminazione contro le persone sulla base dell’orientamento sessuale. Approviamo quindi la richiesta, rivolta alla Commissione, di presentare un pacchetto antidiscriminazione basato sull’articolo 13 del Trattato sull’Unione europea, allo scopo di porre fine alle discriminazioni fondate su varie basi, tra cui l’orientamento sessuale. Siamo favorevoli a una serie di misure che promuovano la parità di diritti e opportunità per tutti, piuttosto che a mere dichiarazioni formali prive di sostegno legislativo o di bilancio.</p>
      <p sl="pt">Sosteniamo pure l’invito a intensificare l’applicazione pratica della legislazione esistente in questi settori, per tutelare e promuovere i diritti umani. Deploriamo le dichiarazioni discriminatorie pronunciate da esponenti politici contro gli omosessuali, poiché non di rado tali esternazioni fomentano l’odio e la violenza.</p>
    </intervention>
    <intervention id="4-143" speaker_id="photo_generic" name="Jens Holm, Esko Seppänen, Søren Bo Søndergaard ed Eva-Britt Svensson" is_mep="True" mode="written">
      <p sl="sv">Abbiamo votato a favore di questa risoluzione perché ribadisce l’importanza di impedire la discriminazione basata sull’orientamento sessuale.</p>
      <p sl="sv">Non sosteniamo quei passaggi delle conclusioni della risoluzione che propongono di concedere all’Unione europea poteri più ampi, o il diritto di prendere decisioni.</p>
      <p sl="sv">Il nostro sostegno a questa risoluzione è semplicemente un voto contro un’odiosa discriminazione che colpisce le persone a causa del loro orientamento sessuale.</p>
      <p sl="sv">Ci opponiamo però a tutte le conclusioni della risoluzione miranti a incrementare i poteri dell’Unione europea in vari settori.</p>
    </intervention>
    <intervention id="4-144" speaker_id="4542" name="Timothy Kirkhope" is_mep="True" mode="written">
      <p sl="en">I miei colleghi conservatori britannici e io ci siamo astenuti su questa proposta di risoluzione comune. Aborriamo ogni forma di discriminazione nei confronti dei gay e tutti gli aspetti dell’omofobia, ma riteniamo che questa proposta di risoluzione sia stata portata avanti sulla base di mere speculazioni politiche e senza informazioni concrete.</p>
      <p sl="en">Per quanto riguarda la Polonia, cui si fa riferimento nella proposta, crediamo che sarebbe opportuno attendere gli sviluppi della situazione anziché esprimersi in merito ad accuse generiche non suffragate da fatti.</p>
    </intervention>
    <intervention id="4-145" speaker_id="4531" name="Jean Lambert" is_mep="True" mode="written">
      <p sl="en">Sono orgogliosa di aver votato a favore di questa risoluzione, e constato con rammarico che alcuni colleghi si sono opposti alla sua presentazione. Questo è l’Anno europeo delle pari opportunità in un’Unione che si vanta di impegnarsi a favore dei diritti umani. Ci sono però alcuni Stati membri, come la Polonia, i cui governi devono ancora capire le implicazioni di tale impegno. Un impegno che comporta la garanzia della parità sul posto di lavoro, che impedisce di fare dichiarazioni che incitano all’odio e di attaccare gli altri per il loro modo di essere, che comporta il rispetto dei diritti umani altrui, e quindi il diritto di riunirsi e di essere protetti da ogni forma di violenza – compresa la violenza dello Stato. Mi auguro sinceramente che questa sia l’ultima volta che la nostra Assemblea deve affrontare il problema; confido infatti che gli Stati membri adempiano al proprio dovere nel rispetto della legge e ai sensi della Convenzione internazionale. Ringrazio tutti i colleghi, provenienti dai paesi coinvolti, che hanno votato a favore di questa risoluzione.</p>
    </intervention>
    <intervention id="4-146" speaker_id="28380" name="Marek Siwiec" is_mep="True" mode="written">
      <p sl="pl">La risoluzione del Parlamento europeo poteva essere migliore o più precisa; tuttavia, la gelosa attenzione per l’immagine del proprio paese non può giustificare il silenzio di fronte alle discriminazioni basate sull’orientamento sessuale. L’omosessualità non è una malattia, come hanno sostenuto alcuni degli oratori polacchi intervenuti nel dibattito odierno; la vera malattia che affligge molte società, compresa quella polacca, è l’omofobia. La risoluzione tocca un punto fondamentale: la grave situazione di migliaia di cittadini europei, tra cui migliaia di miei compatrioti.</p>
      <p sl="pl">In Polonia, come in altri Stati membri, esiste un’atmosfera di ostilità nei confronti degli omosessuali; in nessun altro Stato membro, però, esponenti del governo e personaggi pubblici rilasciano dichiarazioni che violano i diritti umani fondamentali, e di conseguenza violano i principi e i valori cha stanno alla base del nostro sistema democratico.</p>
      <p sl="pl">In Polonia – devo amaramente ammetterlo – gli omosessuali vengono molestati e insultati; se rendono pubblica la propria omosessualità, subiscono aggressioni verbali o addirittura fisiche. Se i rappresentanti del potere non si spingono fino a favorire tali attacchi, di certo non vi si oppongono.</p>
      <p sl="pl">Così come in una democrazia moderna non c’è posto per il razzismo o l’antisemitismo, allo stesso modo non si possono consentire le discriminazioni fondate sull’orientamento sessuale: certamente non nel XXI secolo! Per tale motivo, seguendo la mia coscienza, ho deciso di votare a favore della risoluzione sull’omofobia in Europa, che invita a sostenere i diritti di quelle persone che molti altri, soprattutto in Polonia, vorrebbero negare.</p>
    </intervention>
    <intervention id="4-147" speaker_id="28382" name="Andrzej Jan Szejna" is_mep="True" mode="written">
      <p sl="pl">Voterò contro la risoluzione sull’omofobia in Europa.</p>
      <p sl="pl">Non condivido fino in fondo alcune parti della risoluzione del Parlamento europeo. Il testo, che si basa unicamente su informazioni provenienti dalla Polonia, non rispecchia né le intenzioni né il titolo della risoluzione (“risoluzione sull’omofobia in Europa”). Purtroppo, nell’Unione europea ci imbattiamo nell’omofobia a ogni passo; questo documento omette di menzionare le violazioni dei diritti degli omosessuali commesse in altri paesi europei, e perciò rimane incompleto.</p>
      <p sl="pl">Fortunatamente, le dichiarazioni di esponenti politici come Maciej Giertych, Jarosław Kaczyński o Ewa Sowińska non si traducono in misure legislative specifiche; non è stata varata alcuna legge che violi i diritti degli omosessuali, anche se temo che questa situazione possa cambiare. L’opinione di chi vorrebbe licenziare gli insegnanti che incoraggiano l’omosessualità fra i propri studenti non incontra sostegno. Dichiarazioni tanto irresponsabili costituiscono un’offesa per chi desidera vivere in una Polonia libera, tollerante e aperta; costituiscono una minaccia per la democrazia, e non riflettono l’opinione della maggioranza dei cittadini polacchi.</p>
    </intervention>
    <intervention id="4-148" speaker_id="28229" name="Manfred Weber" is_mep="True" mode="written">
      <p sl="de">Il gruppo PPE-DE si è astenuto dalla votazione sulla risoluzione contro l’omofobia in Europa, in quanto dissentiamo riguardo alla procedura attuale.</p>
      <p sl="de">Il gruppo PPE-DE afferma il proprio sostegno alle decisioni prese dal Parlamento europeo in relazione all’omofobia, e in particolare alla decisione del 16 gennaio 2006. In questo spirito, il gruppo PPE-DE respinge con intransigenza qualsiasi forma di omofobia, insieme a tutte le forme di discriminazione, qualunque sia la loro natura.</p>
      <p sl="de">Contemporaneamente, il gruppo PPE-DE nutre completa fiducia nelle Istituzioni dell’Unione europea e soprattutto nella Commissione quale custode dei Trattati. Nell’attuale situazione giuridica – il cui elemento fondamentale è la direttiva antidiscriminazione – la Commissione prenderà le misure necessarie, qualora ne esista l’esigenza da parte degli Stati membri, per bloccare queste iniziative che vanno respinte da tutti i punti di vista.</p>
      <p sl="de">Inoltre, il gruppo PPE-DE approva senza riserve l’incarico, conferito all’Agenzia europea per i diritti fondamentali, di svolgere un’inchiesta sull’omofobia in Europa, e preferiamo attendere i risultati di tale inchiesta prima di prendere ulteriori iniziative.</p>
      <p sl="de">Il gruppo PPE-DE ripone completa fiducia nella società polacca, sicuro che essa saprà prenderà le misure opportune contro le tendenze omofobiche che hanno iniziato a manifestarsi.</p>
    </intervention>
    <intervention id="4-149" speaker_id="23894" name="Anna Záborská" is_mep="True" mode="written">
      <p sl="fr">Ogni essere umano gode di pari dignità, e tale dignità merita rispetto e sostegno. Ogni nostra azione quindi deve ispirarsi a tale approccio.</p>
      <p sl="fr">All’articolo 103, paragrafo 2, del Regolamento si legge che “Quando è iscritta all’ordine del giorno una dichiarazione con discussione, il Parlamento decide se concludere o meno la discussione con una risoluzione.” Qual è il senso di tutto questo se tutte le proposte di risoluzione devono essere presentate prima della discussione, e il termine per la presentazione degli emendamenti è già stato superato? Si tratta di un dialogo tra sordi.</p>
      <p sl="fr">Questa risoluzione non fa eco al dibattito interistituzionale al quale, peraltro, hanno potuto partecipare soltanto gli iniziati. La procedura è tanto più discutibile in quanto i servizi del Parlamento, già consultati, smentiscono le accuse avanzate. La Polonia stessa aveva già risposto il 5 marzo, sul sito web ufficiale del Primo Ministro, alle accuse che il Parlamento sta nuovamente muovendole.</p>
      <p sl="fr">Sebbene nel titolo si parli di omofobia in Europa, abbiamo ingiustamente accusato uno Stato sovrano e il suo governo democraticamente eletto. Questa risoluzione sarà certamente utilizzata per scopi diversi dal nostro desiderio di offrire solidarietà a tutti gli esseri umani contro ogni forma di discriminazione.</p>
    </intervention>
    <intervention id="4-151" speaker_id="4549" name="Jonathan Evans" is_mep="True" mode="written">
      <p sl="en">Il partito conservatore al Parlamento europeo si è costantemente opposto all’ingresso del Regno Unito nell’area dell’euro, e continua a essere contrario a tale passo. Per questo si astiene, solitamente, in merito a relazioni sul funzionamento dell’Unione economica e monetaria, giacché tali questioni riguardano quei paesi che fanno parte dell’area dell’euro.</p>
      <p sl="en">Siamo comunque consapevoli del fatto che la salute delle economie di quei paesi che hanno deciso di aderire all’UEM è importante per quella del Regno Unito, e siamo favorevoli a tutte le misure che intendono garantire la stabilità economica dei nostri maggiori partner commerciali.</p>
      <p sl="en">Ci asteniamo in questo caso specifico, ma vogliamo manifestare il nostro appoggio al profondo impegno del relatore a favore di una sana finanza pubblica e dell’adeguata applicazione del Patto di stabilità e di crescita. Tali principi sono essenziali per condizioni economiche e commerciali favorevoli e per un positivo rapporto tra l’economia del Regno Unito e le economie della zona dell’euro.</p>
    </intervention>
    <intervention id="4-152" speaker_id="4466" name="Ilda Figueiredo" is_mep="True" mode="written">
      <p sl="pt">Le relazioni annuali del Parlamento sulle finanze pubbliche propongono la medesima ricetta, nonostante la situazione economica del momento. L’applicazione del Patto di stabilità e di crescita è uno dei maggiori ostacoli allo sviluppo sociale ed economico dell’Unione europea, e soprattutto degli Stati meno sviluppati afflitti da difficoltà economiche, come il Portogallo.</p>
      <p sl="pt">La relazione indica esplicitamente agli Stati membri l’obiettivo di utilizzare “la ripresa economica per ridurre i propri disavanzi di bilancio e rendere più competitivi i propri mercati del lavoro”. In altre parole, si intende tagliare le funzioni sociali dello Stato e deregolamentare il mercato del lavoro in termini di salario e di sicurezza del posto di lavoro per i lavoratori della pubblica amministrazione.</p>
      <p sl="pt">L’obiettivo prioritario di questa relazione non è più l’azzeramento del deficit , ma piuttosto un surplus di bilancio. Naturalmente il relatore non è soddisfatto della pseudorevisione del Patto effettuata nel 2005, quando emerse con chiarezza l’irrazionalità del Patto, data la recessione economica che imperversava allora nell’Unione europea. Come noi tutti sappiamo, questo è un patto politico, frutto dell’ideologia neoliberista prevalente, nell’ambito del quale la giustificazione economica è solo un alibi . Questa è la posizione che sosteniamo sin dal 1997, quando abbiamo iniziato a chiedere l’abolizione del Patto di stabilità e di crescita.</p>
      <p sl="pt">Per queste ragioni abbiamo votato contro la relazione in esame.</p>
    </intervention>
  </section>
  <section id="creitem22" title="10. Correzioni e intenzioni di voto: vedasi processo verbale"/>
  <section id="creitem23" title="11. Approvazione del processo verbale della seduta precedente: vedasi processo verbale"/>
  <section id="creitem24" title="12. Ordine del giorno: vedasi processo verbale"/>
  <section id="creitem25" title="13. Zimbabwe (discussione)">
    <intervention id="4-159" speaker_id="4544" is_mep="True" mode="spoken" role="Presidente">
      <p sl="unknown">L’ordine del giorno reca le dichiarazioni del Consiglio e della Commissione sullo Zimbabwe.</p>
    </intervention>
    <intervention id="4-160" speaker_id="photo_generic" name="Günter Nooke" is_mep="True" mode="spoken">
      <p sl="de">Presidente in carica del Consiglio. – Signora Presidente, onorevoli deputati, gli eventi di marzo hanno fatto capire in modo drammatico che la crisi che da tempo covava in Zimbabwe si è ora aggravata. Il brutale trattamento riservato a pacifici dimostranti e politici dell’opposizione, nonché le minacce agli ambasciatori occidentali, dimostrano che il regime ha finalmente gettato la “maschera di Stato di diritto”.</p>
      <p sl="de">Il Presidente Mugabe lotta per restare al potere con ogni mezzo a sua disposizione. Data la deplorevole situazione economica (basti ricordare il tasso di disoccupazione dell’80 per cento e quello di inflazione superiore al 1 700 per cento) e i crescenti livelli di repressione, l’opinione pubblica del paese si sta ribellando sempre più apertamente. Questo atteggiamento non è più limitato alla popolazione in generale: persino lo stesso partito del Presidente, lo Zanu-PF, non lo sostiene più incondizionatamente. Il suo tentativo al congresso del partito nel dicembre 2006 di rinviare le elezioni presidenziali di due anni per farle coincidere con la data delle elezioni politiche nel 2010 è stato rinviato al comitato, il quale lo ha respinto.</p>
      <p sl="de">Avendo assunto la Presidenza del Consiglio UE, nelle ultime settimane abbiamo espresso chiaramente la nostra posizione rispetto agli eventi in Zimbabwe. In due dichiarazioni del 12 e 14 marzo, abbiamo condannato la criminalizzazione del pacifico “Incontro di preghiera” tenutosi ad Harare l’11 marzo, e abbiamo chiesto il rilascio degli arrestati, oltre alla concessione di assistenza legale e medica.</p>
      <p sl="de">In una nota datata 13 marzo 2007, l’ambasciata tedesca ad Harare, a nome di tutti i partner dell’Unione europea, ha chiesto a gran voce al governo dello Zimbabwe di osservare i principi costituzionali. In stretto coordinamento tra di loro, gli ambasciatori dell’UE nel paese hanno espresso al governo la loro disponibilità a prendersi cura, anche di persona e in qualsiasi momento, delle persone arrestate e ferite dal governo.</p>
      <p sl="de">In qualità di paese che detiene la Presidenza del Consiglio UE, nella nostra dichiarazione del 18 marzo abbiamo condannato con la massima fermezza i nuovi arresti e maltrattamenti a cui sono stati sottoposti membri dell’opposizione il 17 e il 18 marzo, nonché il divieto di espatrio imposto a due esponenti dell’opposizione, gravemente ferite negli scontri dell’11 marzo, che volevano sottoporsi a cure mediche in Sudafrica. In seguito a questa presa di posizione, gli oppositori feriti hanno potuto raggiungere il Sudafrica in aereo. La maggior parte degli oppositori arrestati sono stati scarcerati.</p>
      <p sl="de">Su richiesta dell’UE, nella sua discussione del 29 marzo, il Consiglio dei diritti umani dell’ONU si è occupato esclusivamente dello Zimbabwe. In una dichiarazione appoggiata da un totale di 50 paesi, l’UE ha adottato una posizione chiara rispetto all’attuale situazione in Zimbabwe e ha chiesto al governo Mugabe di rispettare la legalità, di tutelare i diritti umani e di collaborare con i meccanismi ONU in materia di diritti dell’uomo.</p>
      <p sl="de">Stiamo tutti osservando con grande attenzione le reazioni dei paesi vicini dello Zimbabwe. Le nostre ambasciate nella regione sono impegnate in un serrato dialogo politico con i governi dei paesi ospitanti. Concordiamo tutti, nell’analisi, che vi sono segnali sempre più frequenti di un crollo della solidarietà al regime di Mugabe nell’intera regione, anche per le pressioni esercitate dalla società civile. A questo proposito, speriamo in particolar modo che i partner africani mostrino apertamente, per la prima volta, quanto stia loro a cuore la soluzione della crisi in Zimbabwe.</p>
      <p sl="de">Oltre a singoli commenti, come quelli espressi dal Presidente Mwanawasa dello Zambia, che ha paragonato lo Zimbabwe a un Titanic che affonda, ci ha colpito in particolar modo il mutamento della linea politica della Comunità di sviluppo dell’Africa australe (SADC). Durante uno speciale Vertice tenutosi il 28 e 29 marzo 2007, i suoi capi di governo hanno riconosciuto per la prima volta la loro responsabilità regionale nel conflitto in Zimbabwe. Il Presidente Mbeki ha ricevuto un chiaro mandato di avviare un dialogo tra governo e opposizione. Le sue attività dovranno essere coadiuvate dalla controparte tanzaniana, il Presidente Kikwete, in qualità di Presidente in carica dell’organo della SADC in materia di politica, difesa e sicurezza. Il Segretario generale della SADC presenterà una relazione sulla situazione economica dello Zimbabwe.</p>
      <p sl="de">Le principali richieste rivolte a Mugabe dalla SADC sono di rispettare la data prevista per le elezioni presidenziali del 2008 e di porre fine alla repressione nei confronti dell’opposizione. Il 30 marzo, il comitato centrale del partito Zanu-PF ha deciso di indire le elezioni presidenziali a marzo del 2008 e di anticipare al 2008 anche le elezioni politiche, in origine previste per il 2010.</p>
      <p sl="de">Mugabe è stato scelto come capolista senza alcun dibattito interno. Contemporaneamente, sono state annunciate modifiche che migliorerebbero artificialmente la posizione di partenza di Mugabe e del suo partito alle prossime elezioni. Esse comprendono, tra l’altro, l’aumento delle circoscrizioni e, di conseguenza, le pratiche di alterazione illecita delle stesse, la nomina, non a elezione diretta, di senatori in proporzione alla forza del partito in Parlamento. Inoltre, se la carica di Presidente resterà vacante, il nuovo Presidente sarà scelto dal Parlamento e non tramite nuove elezioni. Queste nuove regole devono ancora entrare in vigore in seguito a modifiche costituzionali.</p>
      <p sl="de">Il governo non ha smesso di usare la forza contro singoli esponenti dell’opposizione. Ha bollato come terroristi i membri dell’ala Tsvangirai del partito di opposizione MDC e, così facendo, sta cercando di seminare zizzania tra l’opposizione, la quale ha fatto fronte comune per la prima volta dopo i disordini di marzo. Tuttavia, lo Stato si è astenuto dal vietare o disperdere eventi di grandi dimensioni come il menzionato “Incontro di preghiera” nelle due più grandi città del paese. Anche il divieto di assembramento e di manifestazione è stato revocato, tranne che in diverse zone di Harare.</p>
      <p sl="de">Già alla fine del 2006, il congresso del partito Zanu-PF aveva dimostrato che la posizione di Mugabe non era più incontrastata. Nel frattempo, Mugabe sta sviluppando sempre più una mentalità da stato d’assedio, come ha dimostrato anche formando organizzazioni parallele quali la milizia giovanile, che non rientra nella gerarchia dell’esercito e della polizia. La loro imponente presenza, spesso oppressiva, davanti all’edificio in cui si svolgeva la riunione del comitato centrale chiaramente ha esercitato una certa pressione sul processo decisionale dei membri del politburo a favore della nomina di Mugabe a candidato alla presidenza.</p>
      <p sl="de">Nonostante la vittoria tattica di Mugabe alla riunione del comitato centrale il 30 marzo, che gli ha fruttato la nomina a candidato presidenziale nel 2008, indebolendo pertanto la posizione dei suoi critici in seno al partito, la sensazione nello Zimbabwe è che il paese sia dominato da una specie di atmosfera apocalittica. Pertanto, a livello UE, oltre a discutere degli attuali sviluppi, si riflette anche sul dopo Mugabe. Negli ultimi giorni, il gruppo di lavoro UE/Africa e i direttori UE/Africa si sono concentrati sullo Zimbabwe. Il Consiglio dei ministri degli Esteri di lunedì ha discusso in dettaglio della crisi in Zimbabwe.</p>
      <p sl="de">Nelle sue conclusioni, il Consiglio ha espresso il suo apprezzamento per l’iniziativa della SADC e si è dichiarato disponibile a sostenerla, se sarà invitato a farlo. Ha messo in risalto l’opinione secondo cui soltanto un dialogo ampio e costruttivo può porre le basi per autentiche riforme e per la riconciliazione nazionale in Zimbabwe. Allo stesso tempo, ha evidenziato che l’UE in futuro adotterà anche provvedimenti umanitari di cui beneficerà direttamente la popolazione.</p>
      <p sl="de">Nel comunicato emesso in seguito al Vertice speciale di marzo, la SADC ha chiesto all’UE di interrompere le sanzioni. Vista l’attuale situazione del paese, non ottempereremo a tale richiesta. La nostra politica deve restare credibile. In risposta ai disordini di marzo (anche questa misura è stato decisa dal Consiglio lunedì) amplieremo l’elenco unico delle persone soggette a sanzioni, includendo gli agenti di polizia, i quali sono tra i principali responsabili dell’attuale crisi e delle violazioni dei diritti umani.</p>
      <p sl="de">I partner UE concordano che si possa giungere a una soluzione della crisi in Zimbabwe soltanto con l’aiuto dell’Africa. Dopo l’inversione della linea politica a marzo, i partner africani hanno chiesto espressamente all’UE di avere pazienza. Tuttavia, continueremo a monitorare attentamente se e in che misura prenderà forma la politica perseguita dalla SADC.</p>
      <p sl="de">Nonostante ciò, sappiamo di non potere stare a guardare a oltranza. Nel prossimo futuro, l’UE dovrà prendere una posizione rispetto all’iniziativa della SADC, in particolare sul suo contenuto. Risponderemo inoltre con la dovuta energia agli eventi che si verificheranno nel paese. L’UE non può restare, e non resterà in silenzio davanti a violazioni dei diritti umani.</p>
    </intervention>
    <intervention id="4-161" speaker_id="photo_generic" name="Joaquín Almunia" is_mep="True" mode="spoken">
      <p sl="en">Membro della Commissione. – Signora Presidente, la Commissione è molto preoccupata per l’attuale deterioramento della situazione politica e socioeconomica dello Zimbabwe. In particolare, condanniamo i recenti atti di repressione violenta nei confronti dell’opposizione.</p>
      <p sl="en">La Commissione inoltre ha appoggiato senza riserve le dichiarazioni della Presidenza tedesca di condanna delle recenti violenze, degli arresti e del maltrattamento dei detenuti. Ha anche chiesto al governo dello Zimbabwe di rilasciare i detenuti e di rispettare i diritti fondamentali. La crisi dovrebbe risolversi attraverso il dialogo con tutte le forze politiche.</p>
      <p sl="en">Lunedì scorso, anche il Consiglio Affari Generali ha tratto conclusioni che vanno in questa direzione. In questo contesto, la Commissione continua ad attribuire grande importanza al miglioramento del dialogo con i partner regionali dello Zimbabwe. Riconosciamo appieno l’importantissimo ruolo che essi possono svolgere nel promuovere la riconciliazione nazionale nel paese.</p>
      <p sl="en">La Commissione ha pertanto accolto con favore il Vertice straordinario dei capi di Stato della Comunità di sviluppo dell’Africa australe (SADC), che si è svolto il 28 e 29 marzo 2007 a Dar es Salaam. I leader regionali hanno deciso di impegnarsi nella risoluzione della crisi in Zimbabwe scegliendo il Presidente sudafricano, Thabo Mbeki, come mediatore. E’ stato concordato tra tutti gli Stati membri europei di inviare alla SADC un messaggio autorevole in merito. In primo luogo, per riconoscere il ruolo di primo piano che l’organizzazione può svolgere nella soluzione della crisi e, in secondo luogo, per concedere un attimo di respiro alla SADC nei suoi sforzi di mediazione.</p>
      <p sl="en">Pertanto, siamo dell’opinione che occorra evitare qualsiasi provvedimento che possa mettere a repentaglio l’iniziativa della SADC e che l’UE debba essere pronta a monitorare gli sforzi della SADC per la soluzione della crisi in Zimbabwe.</p>
      <p sl="en">Inoltre, è stato deciso di adottare misure volte a informare adeguatamente la regione e l’intera Africa in merito al contenuto dei provvedimenti o delle sanzioni UE nei confronti dello Zimbabwe. Queste consistono in un divieto di concessione di visti alla leadership dello Zimbabwe e nel congelamento dei loro beni, oltre a un embargo sulle armi. La cooperazione commerciale, economica e nel campo degli aiuti essenziali non è stata toccata dai provvedimenti dell’UE. Al riguardo, il livello degli aiuti destinati allo Zimbabwe, solo nel 2006, è stato pari a circa 193 milioni di euro: 86 milioni di euro provenienti dalla Commissione e 107 milioni di euro dagli Stati membri. Questo tipo di aiuti, di cui beneficia direttamente la popolazione dello Zimbabwe, proseguirà in futuro.</p>
    </intervention>
    <intervention id="4-162" speaker_id="4513" name="Geoffrey Van Orden" is_mep="True" mode="spoken">
      <p sl="en">a nome del gruppo PPE-DE . – Signora Presidente, desidero ringraziare la Commissione e il Consiglio per le loro dichiarazioni. Ogni deputato in quest’Aula è certamente consapevole della spaventosa situazione che regna in Zimbabwe. Negli ultimi anni abbiamo espresso la nostra opinione in 16 risoluzioni, ma il regime di Mugabe continua a ricordarci che, per quanto grave sia la situazione, esso può sempre peggiorarla tragicamente.</p>
      <p sl="en">Milioni di persone sono fuggite dal paese; molti di coloro che restano dipendono dagli aiuti alimentari per sopravvivere; si prevede che l’iperinflazione raggiunga il 5 000 per cento entro fine anno; il tasso di disoccupazione è all’80 per cento; 3 000 persone muoiono ogni settimana di HIV-AIDS; inoltre lo Zimbabwe ha la più alta percentuale di orfani al mondo. Queste sono le tragiche statistiche. Quando la gente tenta di radunarsi o di organizzare qualunque tipo di protesta, viene brutalmente aggredita dalla polizia del regime, come abbiamo visto.</p>
      <p sl="en">Concordo che si è registrato uno sviluppo positivo: le ultime brutalità commesse da Mugabe hanno finalmente suscitato una reazione dei paesi africani confinanti, che occorre incoraggiare. La Comunità di sviluppo dell’Africa australe ha infine preso atto del fatto che esiste una crisi in Zimbabwe. Si tratta di un passo avanti di capitale importanza, di un’ulteriore prova del mutamento di opinione in tutta l’Africa. Oggi Mugabe è considerato dai suoi colleghi un dittatore che ha abusato egoisticamente del proprio popolo, un dittatore le cui azioni minacciano lo sviluppo economico di tutto il continente. Non sono più disposti ad accettare le stanche scuse di Mugabe, secondo cui i problemi dello Zimbabwe sarebbero causati dall’esterno.</p>
      <p sl="en">E’ chiaro a tutti che è lui ad aver messo in ginocchio il suo paese e il suo popolo: si è presentato al Vertice della SADC aspettandosi di ricevere sostegno alle proprie politiche, ma se n’è andato invece con la coda tra le gambe, dopo aver assistito alla nomina del Presidente sudafricano Mbeki a mediatore nel dialogo tra lo Zanu-PF e l’opposizione. Il compito di Mbeki sarà quello di creare le condizioni per lo svolgimento di elezioni libere e regolari.</p>
      <p sl="en">Tuttavia, finché in Zimbabwe non sarà ripristinata la libertà, la pressione sul regime non va assolutamente allentata. Troppo spesso i governi europei, per motivi erronei, non sono riusciti neanche ad applicare il divieto di viaggio nell’UE stessa e altre misure restrittive.</p>
      <p sl="en">Quando Mugabe finalmente cadrà, la comunità internazionale dovrà essere pronta ad agire senza indugi. Chiedo alla Commissione e al Consiglio di avviare fin da ora una seria pianificazione per formulare un programma di ampio respiro e aiuti d’urgenza allo Zimbabwe nel dopo-Mugabe.</p>
    </intervention>
    <intervention id="4-163" speaker_id="4480" name="Margrietus van den Berg" is_mep="True" mode="spoken">
      <p sl="nl">a nome del gruppo PSE . – Signora Presidente, lo Zimbabwe che conoscevo era un paese orgoglioso, un faro per la regione, fiero della sua sudata libertà, un bel paese, in cui i cittadini, neri e bianchi, credevano nel futuro, in cui neri e bianchi tentavano insieme di curare le dolorose ferite inferte dal razzismo dell’era della Rhodesia, un paese in cui i cittadini si impegnavano a costruire una democrazia.</p>
      <p sl="nl">Questa immagine stride con quella dello Zimbabwe odierno, con le sue spaventose statistiche. La speranza di vita in Zimbabwe è oggi una delle più basse al mondo: 37 anni per gli uomini e non più di 34 per le donne; l’80 per cento dei cittadini vive sotto la soglia di povertà; un terzo della popolazione è fuggito dal paese, mentre milioni di persone sono riparati nei paesi confinanti e altri 50 000 scelgono la stessa strada ogni mese.</p>
      <p sl="nl">L’economia del paese, un tempo noto come il granaio dell’Africa, si è contratta del 40 per cento in un decennio, e non si prevede alcun miglioramento, anzi sta ulteriormente diminuendo del 5,7 per cento, il che fa dello Zimbabwe l’unico paese dell’Africa con un’economia che non cresce. L’iperinflazione, a cui si è già fatto riferimento, significa che è impossibile per i molti cittadini rimasti nello Zimbabwe, data la disoccupazione di massa, far fronte ai propri bisogni quotidiani fondamentali.</p>
      <p sl="nl">L’Unione europea ha fatto bene a decidere di penalizzare con sanzioni personali ancora più severe il gruppo dirigente dello Zimbabwe, i quali, con il terrore di Stato, hanno prodotto questo livello di devastazione. Come tutti sappiamo, resta ancora moltissimo da fare per trovare una via d’uscita. Una strada è indicata nella nostra risoluzione comune e delinea in che modo il paese potrà procedere in un’era post-Mugabe, descrive azioni e misure concrete, invitando, giustamente con forza Mbeki e i membri della SADC a chiudere la porta al terrorismo di Stato con la risolutezza necessaria e a sgomberare la strada al dialogo nell’era post-Mugabe.</p>
      <p sl="nl">Siamo a favore della più ampia opposizione possibile a Mugabe e siamo anche a favore dello Zimbabwe. Vorremmo chiedere al Consiglio di espandere l’ambito delle sanzioni. Chiunque sia responsabile di questo sempre più rapido affossamento del paese, una volta così fiero, dev’essere chiamato a renderne conto, ivi compresi ministri, rappresentanti, capi dell’esercito, della polizia e dei servizi segreti, nonché il governatore della banca centrale. Intendiamo chiedere al Regno Unito di utilizzare la sua Presidenza del Consiglio di sicurezza per inserire lo Zimbabwe all’ordine del giorno. Infine, speriamo davvero che Mbeki, svolgendo un ruolo ancora più importante, ponga fine al regime di Mugabe, perché, dopo quasi tre decenni, è giunto il momento di sbarazzarsene una volta per tutte.</p>
    </intervention>
    <intervention id="4-164" speaker_id="28372" name="Ryszard Czarnecki" is_mep="True" mode="spoken">
      <p sl="pl">a nome del gruppo UEN. – Signora Presidente, se un determinato paese viene citato spesso in Parlamento è un brutto segno, perché ciò significa che la situazione dei diritti umani in quel paese è veramente grave. Temiamo che lo Zimbabwe fosse, sia e resterà (nel prossimo futuro) precisamente quel tipo di paese.</p>
      <p sl="pl">Il paradosso sta nel fatto che stiamo festeggiando il 27º anniversario dell’indipendenza del paese. Purtroppo, tale indipendenza non comprende la libertà. Per esempio: un mese e mezzo fa l’opposizione è stata brutalmente repressa, con due morti e 300 arrestati.</p>
      <p sl="pl">Questo l’aspetto politico della situazione, quello di cui siamo soliti discutere in Parlamento. Ma vi è anche un lato economico del problema che forse è ancora più grave: in Zimbabwe, circa 4 milioni e mezzo di persone sono malnutrite, un terzo di loro è stato aiutato dal Programma alimentare mondiale e ha ricevuto aiuti alimentari nel quadro di tale programma. Si tratta di un paese in cui l’aspettativa di vita media è pari a 35,5 anni. Come già ricordato dal precedente oratore, in questo ambito lo Zimbabwe è un primatista mondiale (in negativo). Un quinto della sua popolazione è positiva all’HIV, con 3 200 nuovi casi ogni settimana. Lo Zimbabwe ha la percentuale di orfani più alta al mondo. Il tasso di disoccupazione del paese è pari all’80 per cento, e la stessa percentuale vive al di sotto della soglia di povertà! Ogni mese, alcune migliaia di persone abbandonano il paese. Oltre il 30 per cento dei cittadini è già emigrato nei paesi confinanti.</p>
      <p sl="pl">Lo Zimbabwe è l’unico paese africano in cui l’economia sta rallentando. Nell’ultimo decennio, l’attività economica del paese si è ridotta del 40 per cento, mentre quest’anno è diminuita di un ulteriore 6 per cento. Lo scorso anno, il tasso medio di inflazione è arrivato al 2 200 per cento. Quest’anno supererà di certo il 5 000 per cento! Dal 1998, la produzione agricola è scesa dell’80 per cento! I due principali settori produttivi dello Zimbabwe, ovvero il tabacco e l’estrazione dell’oro, sono sull’orlo del collasso.</p>
      <p sl="pl">Questi sono soltanto dati statistici e, benché tragici e rivelatori, ho paura che le fredde cifre, le percentuali e i numeri possano oscurare le singole tragedie che colpiscono milioni di persone. E’ vero che lo Zimbabwe è lontano, ma ricordiamoci delle parole di Ernest Hemingway: “Non chiedere per chi suona la campana, suona per te.” Lo Zimbabwe è un paese caduto in un “buco nero”: sta scomparendo davanti ai nostri occhi, sta cessando di esistere come economia e come società, e l’unico segno di un governo funzionante è la repressione politica. Non possiamo restare in silenzio. Non possiamo far finta che la solidarietà sia sufficiente, senza decisioni politiche.</p>
      <p sl="pl">E’ per questo motivo che la presente discussione è utile; è per lo stesso motivo che ci serve questa risoluzione. Occorre una risoluzione comune, una risoluzione che sia al di sopra delle divisioni politiche.</p>
    </intervention>
    <intervention id="4-165" speaker_id="28583" name="Athanasios Pafilis" is_mep="True" mode="spoken">
      <p sl="el">a nome del gruppo GUE/NGL . – Signora Presidente, è piuttosto ironico e tragico che coloro che fecero dello Zimbabwe una colonia, coloro che ne saccheggiarono le risorse naturali in tutti questi anni, oggi stiano lottando per la sua indipendenza e la sua libertà. Perché il Parlamento europeo continua a discutere dello Zimbabwe? E’ perché in quel paese si violano i diritti umani? No, onorevoli colleghi. Diciamo pane al pane! E’ perché la Gran Bretagna sogna di ridurlo nuovamente a colonia e gli altri principali paesi dell’Unione europea sognano ancora di nuove colonie nel continente africano. Questi sono i fatti. Lo Zimbabwe conquistò l’indipendenza con una dura e sanguinosa lotta contro i colonizzatori britannici.</p>
      <p sl="el">Il paese ha dei problemi? Chiaramente sì. La situazione è quella che è stata descritta? Chiaramente sì, ma essa è il risultato di anni di colonialismo, il risultato dei provvedimenti imposti in tutti questi anni dall’Unione europea e da altri paesi imperialisti, di provvedimenti volti ad acquisire il completo controllo economico e l’isolamento politico del regime dello Zimbabwe. In ultima analisi, se e come muterà la situazione in Zimbabwe lo deciderà il suo popolo e né l’Unione europea, né alcun altro ha il diritto di interferire nei suoi affari interni.</p>
      <p sl="el">Oggi esiste un piano, in fase di preparazione da diversi anni. Qual è questo piano? Finanziare e comprare l’opposizione. Si stanno elargendo milioni a varie figure che si pongono come oppositori politici al regime. Si finanziano organizzazioni non governative composte da dipendenti stipendiati che non hanno alcun ruolo nella comunità dello Zimbabwe. Sono state approvate sanzioni mentre, al contempo, la Gran Bretagna non tiene fede agli accordi che ha sottoscritto con lo Zimbabwe. Perfino il commercio illegale di armi è proseguito e il figlio di Margaret Thatcher è stato arrestato: è un fatto noto e riportato da tutti i giornali.</p>
      <p sl="el">Pertanto riteniamo che l’Unione europea non abbia diritto a interferire negli affari interni dello Zimbabwe o di qualunque altro paese. I problemi del paese devono essere risolti dalla popolazione stessa nel modo che riterrà più opportuno. E’ per questo che abbiamo votato contro la proposta di risoluzione comune e siamo rattristati per il fatto che, nonostante sappiate bene che tutti i provvedimenti che adottate e l’embargo che imponete sullo Zimbabwe peggiorerà le cose e causerà la morte di migliaia di persone, continuate a portare avanti la stessa crudele politica.</p>
    </intervention>
    <intervention id="4-166" speaker_id="4507" name="Bastiaan Belder" is_mep="True" mode="spoken">
      <p sl="nl">a nome del gruppo IND/DEM . – Signora Presidente, Mugabe e i cacciatori di topi. Esiste un nesso tra il Presidente dello Zimbabwe e coloro che si dedicano a questa curiosa attività? Sì, e anche stretto, perché nelle immediate vicinanze della tenuta di Mugabe (la residenza privata più grande dell’Africa) rispettabili cittadini riescono a tenersi a galla soltanto dando ogni giorno la caccia ai topi. Infatti questi animali sono, per loro, come il manzo per noi. Questo è il punto a cui è arrivato lo Zimbabwe, fino a poco tempo fa il granaio dell’Africa, sotto il tirannico regime di Robert Mugabe.</p>
      <p sl="nl">Il regime è finanziato da una campagna tanto assurda quanto criminale: a partire dal 2000, migliaia di fattorie produttive furono confiscate ai proprietari bianchi e cedute a prestanome di Mugabe, incompetenti e indifferenti, provocando una carestia su vasta scala. Per inciso, il partito Zanu-PF di Mugabe sfrutta la penuria alimentare come arma contro l’opposizione. Il corrispondente R.W. Johnson ha recentemente rivolto critiche violentissime alla tirannia di Mugabe. Ha riferito che in Zimbabwe la gente viene eliminata su vasta scala, come gli animali, e che la maggior parte delle vittime è il risultato diretto di politiche governative premeditate. Tale genocidio è probabilmente dieci volte peggiore di quello del Darfur, ma viene ignorato dall’ONU.</p>
      <p sl="nl">Arnold Tsunga, Presidente dell’organizzazione per i diritti umani “Crisis in Zimbabwe Coalition”, ha usato parole identiche per descrivere la situazione. Tsunga ha definito la politica di Mugabe uno “scaltro genocidio”, perché non viene notato dai governi, dalle organizzazioni umanitarie, dalla stampa. Il mio messaggio al Consiglio, alla Commissione, e a quest’Assemblea, è che questa accusa di scaltro e tacito genocidio non deve darci pace finché non avrà più ragione d’essere.</p>
    </intervention>
    <intervention id="4-167" speaker_id="2341" name="Michael Gahler" is_mep="True" mode="spoken">
      <p sl="de">Signora Presidente, onorevole Pafilis, quattro minuti fa, ha pronunciato il discorso più cinico sullo Zimbabwe che mai si è udito in quest’Aula dal 1999. Lei non guarda in faccia nessuno, legittimando una dittatura. Le raccomando di prestare ascolto al commovente appello del vescovo Tutu, che considero al di sopra di ogni sospetto.</p>
      <p sl="de">A volte crediamo che sia impossibile che la situazione di un paese possa peggiorare, se esso ha l’aspettativa di vita più bassa del mondo, il record mondiale dell’inflazione, se la disoccupazione si aggira attorno all’80 per cento, se la stessa percentuale di persone vive al di sotto del livello di povertà assoluta, e se l’economia ha subito una contrazione del 40 per cento nell’ultimo decennio. Purtroppo, il potere dei regimi proprio in questi paesi è ancora sufficiente per aggredire la popolazione, come è avvenuto lo scorso 11 marzo, il caso più recente. Molti sono stati arrestati e torturati. Come parlamentari, siamo particolarmente scandalizzati per il brutale maltrattamento di cui è stato vittima il nostro omologo, Nelson Chamisa, il quale, mentre era in viaggio per Bruxelles per una riunione di commissione dell’Assemblea parlamentare paritetica, è stato brutalmente picchiato all’aeroporto di Harare dalla teppaglia del regime, perdendo un occhio.</p>
      <p sl="de">Ringrazio il Consiglio, per aver chiaramente espresso le sue opinioni sulla situazione il 13 e 18 marzo, nonché in sede di Consiglio generale il 23 aprile, e per aver anche allungato la lista degli esponenti di spicco del regime a cui è stato imposto il divieto di viaggio. Almeno la SADC ha riconosciuto che esiste una crisi in Zimbabwe e ha fatto intervenire il Presidente Mbeki come mediatore. Siamo consapevoli del fatto che, purtroppo, Mugabe si sente in qualche modo incoraggiato in seguito alla riunione della SADC, e anche che la repressione sta proseguendo in tutto il paese senza che la comunità internazionale vi faccia caso.</p>
      <p sl="de">Il Sudafrica riveste sempre un ruolo chiave. Il Presidente Mbeki deve svolgere il suo ruolo di mediatore in modo credibile. Sappiamo quanto sia difficile accettare che un liberatore si trasformi in un tiranno, ma sta a Mbeki passare alla storia come qualcuno che, alla fine, ha contribuito a far trionfare i diritti umani e la democrazia in Africa, prendendo le parti di coloro che soffrono in silenzio.</p>
    </intervention>
    <intervention id="4-168" speaker_id="28306" name="Ana Maria Gomes" is_mep="True" mode="spoken">
      <p sl="pt">L’Arcivescovo cattolico di Bulawayo, Pius Ncube, ha recentemente condannato la povertà e l’oppressione che Mugabe ha inferto allo Zimbabwe negli ultimi anni e ha invitato la gente a scendere in strada e ad affrontare l’esercito del regime. Ha dichiarato quanto segue:</p>
      <p sl="en">“Mugabe è un folle assetato di potere e vi si aggrapperà, anche a costo di distruggere l’economia e lo Zimbabwe stesso. Mugabe è un uomo malvagio, un prepotente e un assassino. Non mi farò né intimidire, né comprare da lui. Sono conscio del fatto che questo può anche voler dire perdere la vita”.</p>
      <p sl="pt">Gli esponenti dell’opposizione, gli attivisti per i diritti umani e per lo sviluppo dello Zimbabwe e questo coraggioso arcivescovo stanno ricevendo il sostegno che meritano dalla Commissione e dal Consiglio? Tale sostegno consiste anche nel mobilitare la necessaria solidarietà di altri africani, dell’Unione africana e della Comunità di sviluppo dell’Africa australe. In nome di una seria discussione sui problemi dell’Africa e di una positiva interazione tra Europa e Africa, saranno anch’essi invitati e benvenuti a Lisbona in occasione del Vertice UE-Africa sotto la Presidenza portoghese?</p>
      <p sl="pt">La presente risoluzione del Parlamento è importante e giunge al momento opportuno per fornirci risposte chiare.</p>
    </intervention>
    <intervention id="4-171" speaker_id="1318" name="James Nicholson" is_mep="True" mode="spoken">
      <p sl="en">Signora Presidente, sono pienamente d’accordo sulle opinioni espresse dall’onorevole Gahler riguardo all’onorevole Pafilis. Non ho mai sentito in vita mia un tale travisamento della verità come quello che ha poc’anzi pronunciato in questa Aula.</p>
      <p sl="en">Per prima cosa, valuto positivamente la proposta di risoluzione comune che cerca con vigore di difendere le sanzioni dirette contro la spietata violenza del regime, che affligge lo Zimbabwe nel peggior modo possibile. Ringrazio coloro che hanno lavorato con impegno a questa proposta di risoluzione e sono soddisfatto dei risultati.</p>
      <p sl="en">Isolare Mugabe e altre figure del suo regime riveste la massima importanza al fine di dimostrare alla comunità internazionale e alle altre nazioni africane che gli Stati membri dell’Unione europea non tollereranno questi palesi abusi dei diritti umani e della dignità umana. Ci siamo opposti con coerenza a questa brutale minaccia e continueremo a farlo insieme. Mugabe deve ricordarsi della sua promessa di dimettersi e farlo subito. Questo è l’unico atto che potrebbe giovare allo Zimbabwe. Il potere assoluto corrompe in modo assoluto.</p>
      <p sl="en">Gli esponenti del governo illegittimo dello Zimbabwe non sono autorizzati a fare ingresso in nessuno Stato membro dell’UE e a questo proposito mi riferisco, in particolare, al Vertice UE-Africa previsto per dicembre a Lisbona. La proposta di risoluzione comune chiarisce e riafferma che una debolezza di tale misura comprometterebbe gravemente l’azione dell’Unione europea. Ostacolerebbe il futuro impiego del potere di persuasione, dovunque possa tornarci utile metterlo in campo. Le sanzioni dell’Unione europea già applicate esercitano concrete pressioni sul brutale regime di Robert Mugabe. Per questo vanno rafforzate, rinvigorite e portate a un livello più severo.</p>
      <p sl="en">Per quanto riguarda il livello successivo, è ben noto che Mugabe sta cercando appoggi finanziari e sostegno da paesi, come la Cina, che non sono sempre tanto risoluti su temi quali la libertà e la democrazia quanto io e molti altri desidereremmo. La proposta di risoluzione comune mostra la decisione con cui il Parlamento intende portare questa questione davanti al Consiglio di Sicurezza dell’ONU.</p>
      <p sl="en">Infine, il denaro che inviamo allo Zimbabwe deve essere speso correttamente e non andare a rimpinguare le casse del dittatore.</p>
      <p sl="en">Concludo dichiarando in modo chiaro e netto che ci sentiamo vicini al popolo dello Zimbabwe ma non appoggiamo in alcun modo Mugabe.</p>
    </intervention>
    <intervention id="4-172" speaker_id="28392" name="Józef Pinior" is_mep="True" mode="spoken">
      <p sl="pl">Signora Presidente, ventisette anni fa tutti fummo colpiti dalla lotta per l’indipendenza del popolo dello Zimbabwe. All’epoca, la società di quello Zimbabwe era considerata da altri paesi in via di sviluppo un esempio di lotta coloniale. Questo rispetto per il popolo dello Zimbabwe ora rappresenta il principale imperativo morale che ci porta a sostenere la lotta per la democrazia e lo Stato di diritto in quel paese.</p>
      <p sl="pl">Esattamente un mese fa, nel corso della plenaria del Parlamento europeo, abbiamo visto il viso insanguinato del leader dell’opposizione democratica, Morgan Tsvangirai, sugli schermi televisivi in questo stesso edificio. Ora egli è il vero leader della società dello Zimbabwe.</p>
      <p sl="pl">Oggi, i capi oppressi del movimento studentesco, la società civile, i sindacati, l’Unione europea, le Istituzioni e il Parlamento europeo devono tutti fare ciò che è in loro potere per aiutare il popolo dello Zimbabwe, per aiutare la società civile di quel paese e per aiutare lo Zimbabwe a ritornare alla democrazia, alla libertà e allo Stato di diritto. La Repubblica del Sudafrica e il suo Presidente Mbeki hanno un ruolo determinante da svolgere in questo processo. Il Parlamento europeo sostiene le azioni necessarie per promuovere la democrazia e lo Stato di diritto in Zimbabwe.</p>
    </intervention>
    <intervention id="4-173" speaker_id="4544" is_mep="True" mode="spoken" role="Presidente">
      <p sl="unknown">Ho ricevuto sei proposte di risoluzione ai sensi dell’articolo 103, paragrafo 2, del Regolamento.</p>
      <p sl="unknown">La discussione è chiusa.</p>
      <p sl="unknown">La votazione si svolgerà tra breve.</p>
    </intervention>
  </section>
  <section id="creitem26" title="14. Discussioni su casi di violazione dei diritti umani, della democrazia e dello Stato di diritto(discussione)"/>
  <section id="creitem27" title="14.1. Repressione delle recenti manifestazioni in Russia">
    <intervention id="4-176" speaker_id="4544" is_mep="True" mode="spoken" role="Presidente">
      <p sl="unknown">L’ordine del giorno reca la discussione su sei proposte di risoluzione relative alla repressione delle recenti manifestazioni in Russia .</p>
    </intervention>
    <intervention id="4-177" speaker_id="28268" name="Danutė Budreikaitė" is_mep="True" mode="spoken">
      <p sl="lt">autore . – Nelle iniziative e negli accordi con gli altri paesi, l’Unione europea agisce in sintonia con i propri valori fondamentali, primi tra tutti la democrazia, i diritti umani e le libertà.</p>
      <p sl="lt">Sebbene i delegati della Duma russa si rivolgano al Parlamento europeo professando di condividere i valori dell’Unione europea, la Russia non è propensa ad ascoltare i consigli di altri quando sono in gioco questioni interne nazionali.</p>
      <p sl="lt">La brutale reazione alle manifestazioni pacifiche dei cittadini di Mosca, San Pietroburgo e Nizhny Novgorod mette in luce l’intolleranza e il timore verso le divergenze di opinione del governo russo, in particolare adesso che ci troviamo in prossimità delle elezioni presidenziali del 2008.</p>
      <p sl="lt">Appena la Russia si è resa conto del potere economico e politico che può esercitare brandendo l’arma dell’approvvigionamento energetico, ha smesso di curarsi dell’opinione pubblica internazionale e dell’immagine che trasmette nel caso di violazioni dei diritti umani nel paese. La Russia è un partner strategico dell’Unione europea e per garantirci i rifornimenti di energia applichiamo due pesi e due misure diversi per la Russia e il resto del mondo.</p>
      <p sl="lt">Durante i negoziati per il nuovo accordo di cooperazione UE-Russia, invito il Consiglio ad aprire gli occhi sugli incidenti in Russia e a non fare nessuna concessione.</p>
    </intervention>
    <intervention id="4-178" speaker_id="23792" name="Michał Tomasz Kamiński" is_mep="True" mode="spoken">
      <p sl="pl">autore. – Signora Presidente, è positivo che in quest’Aula siamo riusciti a concordare una versione di compromesso della risoluzione sulle violazioni dei diritti umani in Russia, poiché è importante che il Parlamento europeo adotti una posizione unica e si rivolga alla società e al Presidente russo Putin con una sola voce. Nelle tristi giornate che seguono la scomparsa del primo Presidente russo democratico, Boris Eltsin, è particolarmente importante per chi ha sostenuto la democrazia in Russia e crede in una Russia democratica quale partner fondamentale dell’Unione, riconoscere che la Russia di oggi non ha realizzato tutte le speranze sorte con l’arrivo di Boris Eltsin sulla scena politica. Purtroppo, tali speranze sono state disattese; dobbiamo prenderne atto e questo è il senso della risoluzione in discussione. Desidero sottolineare nuovamente che sono soddisfatto di questa risoluzione, elaborata tramite il compromesso tra diversi e numerosi schieramenti politici.</p>
      <p sl="pl">Personalmente, devo dire che le immagini trasmesse delle manifestazioni organizzate in Russia dagli attivisti per i diritti umani e brutalmente represse mi hanno colpito profondamente, poiché mi hanno ricordato i tempi più bui del mio paese, quando le proteste spontanee erano soffocate con violenza dalla polizia. Occorre precisare che, a sorpresa, il mediatore russo per i diritti umani ha condannato la brutalità delle forze di polizia russe. In considerazione di ciò, nella risoluzione incoraggiamo la Duma russa e i nostri omologhi del parlamento russo a istituire una commissione speciale d’inchiesta.</p>
      <p sl="pl">Rivolgo un appello ai membri di questo Emiciclo affinché approvino la risoluzione e vorrei ribadire anche ai cittadini russi – che purtroppo al momento non hanno accesso a informazioni oggettive – che le nostre azioni non sono indice di un comportamento russofobico, come la propaganda del Cremlino vorrebbe fare credere. Anzi, le nostre azioni, la nostra lotta a difesa dei diritti umani in Russia, del ritorno della democrazia in Russia, sono motivate da un profondo sentimento di amicizia verso questo paese, di rispetto per la grande letteratura russa e per questa grande nazione che è la Russia. Vogliamo che i russi possano godere delle medesime libertà che sono garantite nell’Unione europea e vorrei che il Parlamento europeo fosse un faro di riferimento per i russi, un raggio di luce che illumina la rotta verso la democrazia.</p>
    </intervention>
    <intervention id="4-179" speaker_id="28239" name="Milan Horáček" is_mep="True" mode="spoken">
      <p sl="de">Signora Presidente, nel corso della settimana il Parlamento europeo ha dovuto occuparsi più volte della Russia, in seno alla sottocommissione per i diritti umani con il Commissario Piebalgs, in occasione di una riunione congiunta con la delegazione per i rapporti con Russia, Bielorussia e Ucraina e ora in plenaria, perché assistiamo all’acuirsi di alcuni problemi. Con profonda costernazione abbiamo ricevuto notizia delle violazioni sistematiche dei diritti umani perpetrate a Mosca e a San Pietroburgo durante le manifestazioni pacifiche contro l’autoritarismo del sistema a seguito dell’intervento violento delle forze di polizia, che hanno anche aggredito passanti estranei al corteo e giornalisti occidentali.</p>
      <p sl="de">Questa politica d’intimidazione e di repressione della libertà di opinione, assemblea e stampa è ormai connaturata nel sistema russo. L’entità della disinformazione e della menzogna è diventata evidente durante la guerra in Cecenia. Numerosi mezzi di comunicazione sono controllati dal governo o si autocensurano. Giornalisti indipendenti come Anna Politkovskaya sono stati assassinati; durante il governo di Putin sono stati uccisi in Russia 13 giornalisti, un risultato allarmante che colloca la Russia al terzo posto dopo Iraq e Algeria.</p>
      <p sl="de">L’opposizione politica non dispone di strumenti per farsi sentire, la libertà di stampa e di opinione sono in gravissimo pericolo. Alcuni potenziali oppositori di Putin come Khodorkovski e Lebedev sono detenuti in carcere senza aver subito un processo equo, mentre Garry Kasparov è stato arrestato più volte. Le organizzazioni non governative hanno le mani legate da alcune leggi che limitano i diritti della società civile. La dirigenza russa si avvale dei propri tribunali, anzi ormai dell’intero apparato delle forze di sicurezza, per mettere a tacere gli oppositori politici. Con questo dispiegamento di forze da parte del Cremlino viene messo a repentaglio il progresso verso lo Stato di diritto e un sistema giudiziario indipendente. E’ perfido marchiare chi chiede una vera democrazia per il paese come estremista, privandolo così della sua credibilità. Putin non è certo un democratico senza macchia: proviene dal KGB e il suo passato ha lasciato un’impronta forte.</p>
      <p sl="de">Pur avendo aderito al Consiglio d’Europa, all’OSCE e alle Nazioni Unite, la Russia viola i diritti umani e fondamentali più elementari. Nel nuovo accordo di partenariato che l’UE sta negoziando deve essere previsto un capitolo sui diritti umani che è parte integrante di tutti i nostri accordi e trattati. Siamo solidali con gli amici russi che stanno lottando per un futuro di pace e democrazia.</p>
    </intervention>
    <intervention id="4-180" speaker_id="28424" name="Tunne Kelam" is_mep="True" mode="spoken">
      <p sl="en">autore . – Signora Presidente, la repressione delle manifestazioni pacifiche di alcune settimane fa mette seriamente in questione il futuro delle libertà fondamentali in Russia, quali la libertà di parola, di stampa e di assemblea. Il governo russo si era impegnato a garantire tali libertà nell’ambito della procedura di adesione al Consiglio d’Europa nel 1996. Sono trascorsi 11 anni da allora e la maggioranza dei russi si sente ancora insicura e sfiduciata verso le istituzioni e la giustizia. Il sessantacinque per cento dei russi afferma di essere infelice, oltre la metà della popolazione disapprova il governo che, stando alle parole di un leader dell’opposizione, “ha già trasceso il semplice autoritarismo”.</p>
      <p sl="en">Ci aspettiamo che il governo russo reagisca a questa risoluzione che è un’espressione unanime e pacifica di grave preoccupazione. Parimenti crediamo che nel corso del prossimo vertice UE-Russia il Consiglio europeo e la Commissione dovranno insistere sul ripristino delle libertà fondamentali quale dimostrazione della capacità e volontà della Russia di proporsi come interlocutore internazionale credibile.</p>
      <p sl="en">Al momento la Russia è diventato uno Stato autoritario e i politici UE dovranno accollarsi la loro parte di colpa per il deterioramento della situazione se non saranno capaci o disposti a fare fronte a questa nuova situazione con determinazione e chiarezza. L’unico modo per aiutare la Russia a ritornare sulla strada verso la democrazia è parlare con una sola voce, rispecchiando i valori europei. I cittadini russi devono poter godere dei nostri stessi diritti, incluso il diritto di non essere intimiditi o maltrattati dalla polizia.</p>
    </intervention>
    <intervention id="4-181" speaker_id="4508" name="Erik Meijer" is_mep="True" mode="spoken">
      <p sl="nl">autore . – Signora Presidente, i paesi delle Comunità europee si erano illusi a lungo che il monopartitismo autoritario e la repressione violenta di qualsiasi tipo di opposizione organizzata in Russia fossero un prodotto del comunismo. Rammento che il capo degli studenti radicali tedeschi Rudi Dutschke, ormai deceduto da diversi anni e soprannominato a suo tempo Bürgerschreck, aveva cercato di dissuadere la Sinistra dell’Europa occidentale da questa idea. A suo parere, quanto accadeva all’epoca in Russia era completamente slegato dal socialismo o dal comunismo e aveva piuttosto a che fare con quella che chiamava la tradizione “asiatica”, ossia la consuetudine prevalente nei paesi molto estesi e poco popolati di avere una élite ristretta che riesce a rimanere al potere adottando le maniere forti.</p>
      <p sl="nl">A ogni leader russo desideroso di ribaltare questa deprecabile usanza è succeduto in genere un politico che preferiva ricorrere ai vecchi costumi violenti. Kruscev negli anni cinquanta e sessanta e Gorbaciov negli anni ottanta e novanta non riuscirono a trasformare la Russia tramite un’operazione voluta dall’alto.</p>
      <p sl="nl">L’attuale Presidente Putin calca perfettamente le orme di Stalin e degli antichi zar. E’ riuscito ad arrivare al potere nel momento in cui il suo caotico predecessore Eltsin non era più in grado di governare il paese e dopo avere conquistato il favore dei russi con la distruzione della Cecenia, li sta ora privando della democrazia.</p>
      <p sl="nl">Disgraziato è il paese che possiede abbondanti risorse di petrolio o gas perché la ricchezza che queste garantiscono in termini di esportazioni pone i suoi leader in una posizione di forza e rende praticamente impossibile qualsiasi avvicendamento interno. Intanto le critiche sollevate dai paesi che devono acquistare energia sono messe ben presto a tacere. Oggi la Russia si trova nella medesima posizione dell’Arabia Saudita o dell’Iran. Anche nelle due città principali dove finora era tollerato un certo grado di critica e diversità, l’opposizione non ha più la possibilità di manifestare. Gli Stati e i cittadini europei non dovrebbero accettare questa repressione; dobbiamo essere solidali con chi vuole trasformare la Russia in una democrazia dignitosa.</p>
    </intervention>
    <intervention id="4-182" speaker_id="28580" name="Panagiotis Beglitis" is_mep="True" mode="spoken">
      <p sl="el">autore . – Signora Presidente, la necessità di intrecciare rapporti con la Russia e di sviluppare un partenariato strategico e dinamico, dettata dalle attuali circostanze geoeconomiche e geostrategiche, non deve attenuare o inibire le nostre critiche alle reiterate violazioni dei diritti umani e delle libertà fondamentali in Russia. Capisco i motivi della realpolitik dell’Unione europea nei confronti della Russia, ma ritengo anche che dobbiamo difendere i principi fondamentali della nostra comune civiltà democratica europea. Da questo punto di vista, reputo indispensabile porre la questione dei diritti umani tra le principali priorità dell’agenda dell’UE e del dialogo politico rafforzato con la Russia e i suoi dirigenti. Una prima occasione sarà offerta dal Vertice del 17 maggio e dalla riunione con il Presidente Putin.</p>
      <p sl="el">Desidero tuttavia aggiungere un’osservazione su un altro punto. Sarebbe un grave errore politico da parte dell’Unione europea valutare la situazione dei diritti umani in Russia esclusivamente sulla base di quanto riferito da alcuni circoli, evidentemente sponsorizzati da taluni rifugiati politici russi all’interno della nota cricca degli oligarchi. Le recenti dichiarazioni di Berezovski a Londra riflettono chiaramente le intenzioni di alcuni ambienti.</p>
    </intervention>
    <intervention id="4-183" speaker_id="4293" name="Gabriele Stauner" is_mep="True" mode="spoken">
      <p sl="de">a nome del gruppo PPE-DE. – Signora Presidente, onorevoli colleghi, la Russia è un paese di grande cultura; i grandi letterati, musicisti e pittori russi destano sempre in noi rispetto e ammirazione. Da questo punto di vista, la Russia rientra a pieno titolo nella comunità delle nazioni europee.</p>
      <p sl="de">Purtroppo la Russia possiede anche un lato oscuro e le misure attualmente adottate dal governo russo a restrizione dei diritti umani e delle libertà fondamentali si collocano nella parte in ombra dell’anima russa. Gli incidenti del 14 e 15 aprile a Mosca e a San Pietroburgo non sono degni di uno Stato membro delle Nazioni Unite e del Consiglio d’Europa.</p>
      <p sl="de">Le libertà d’opinione e di stampa sono diritti imprescindibili in uno Stato democratico, diritti per i quali i popoli europei – incluso quello russo – hanno pagato con il loro sangue. E’ invero una vergogna che il governo di Putin si comporti con tanta viltà e violenza nei confronti del proprio popolo, mentre nel contempo cova velleità di potenza mondiale e si offre pavoneggiandosi come intermediatore nei conflitti internazionali.</p>
      <p sl="de">Un governo di siffatta specie non è degno di sedere al tavolo delle trattative come interlocutore alla pari. Libertà è anche libertà di pensarla diversamente e il governo russo non dovrebbe dimenticarlo.</p>
    </intervention>
    <intervention id="4-184" speaker_id="28392" name="Józef Pinior" is_mep="True" mode="spoken">
      <p sl="pl">a nome del gruppo PSE . – Signora Presidente, vorrei iniziare esprimendo la mia ammirazione per il grande Presidente russo, Boris Eltsin, una delle persone che dobbiamo ringraziare per il trionfo della democrazia sulla dittatura nella seconda metà del XX secolo. Eltsin rappresentava la vera Russia, una Russia che incoraggia la società civile, una Russia democratica, una Russia che promuove lo Stato di diritto.</p>
      <p sl="pl">Questa settimana a Strasburgo si è tenuta una riunione straordinaria della sottocommissione per i diritti umani nella commissione per gli affari esteri, nell’ambito della quale abbiamo interrogato in maniera approfondita alcuni testimoni su quanto sta avvenendo in Russia. Tutti sono stati concordi nell’affermare che il paese ha imboccato una strada pericolosa. Il Parlamento europeo ha particolarmente a cuore che le elezioni della Duma il prossimo dicembre e le presidenziali del 2008 siano monitorate con la massima attenzione. Da parte nostra, dobbiamo fare tutto il possibile per portare la società civile russa più vicina alla democrazia, affinché le istituzioni siano in grado di garantire elezioni libere, giuste e senza brogli.</p>
    </intervention>
    <intervention id="4-185" speaker_id="24087" name="Marcin Libicki" is_mep="True" mode="spoken">
      <p sl="pl">a nome del gruppo UEN. – Signora Presidente, la Russia è funestata da tristi eventi. I tentativi di portare la democrazia in Russia sono repressi, come pure le manifestazioni e la libertà di parola. E’ opportuno in questo contesto ricordare che la Russia non ha alle spalle alcuna tradizione democratica e coloro che, come Alessandro I, hanno tentato in passato di portare la democrazia in Russia hanno dovuto abbandonare questo intento oppure, come Boris Eltsin, sono stati diffusamente criticati al momento della loro scomparsa. Dobbiamo tenere conto dei sondaggi, secondo cui i russi attribuiscono più importanza all’ordine che alla democrazia. Pur dando supporto a tutti gli eventi positivi e forieri di speranza che hanno luogo in Russia, dobbiamo prendere atto nei negoziati con il governo russo che i nostri interlocutori hanno un sistema di valori diverso da quello europeo. La Russia non conosce la democrazia al proprio interno e neppure sa adottare un comportamento normale e civile nelle sue relazioni esterne. Che questo serva da monito a chi vuole fondare il futuro dell’Europa sulla speranza di una Russia solidale e collaborativa.</p>
    </intervention>
    <intervention id="4-186" speaker_id="24089" name="Witold Tomczak" is_mep="True" mode="spoken">
      <p sl="pl">a nome del gruppo IND/DEM. – Signora Presidente, le misure volte a reprimere l’opposizione, inibire le manifestazioni pacifiche, limitare la libertà di stampa e violare i diritti umani sono fenomeni preoccupanti che devono essere sempre denunciati, a prescindere dal paese in cui si verificano.</p>
      <p sl="pl">Purtroppo queste accuse potrebbero essere rivolte a tutte le potenze di oggi, sia in Oriente che in Occidente, che si arrogano il diritto di dominare il mondo, pretendono di porsi come giudici del pianeta, poliziotti e tutori della moralità. Se accusiamo la Russia di pratiche antidemocratiche e violazioni dei diritti umani siamo come il bue che dà del cornuto all’asino.</p>
      <p sl="pl">Le ingiustizie verso gli oppositori politici, le minoranze etniche e religiose o le misure volte a ostacolare la pratica della religione sono all’ordine del giorno in numerosi paesi, sebbene siano spesso occultate dalle menzogne che ci propinano i mezzi di comunicazione. Soprattutto il diritto fondamentale di tutti gli individui alla vita, dal concepimento alla morte naturale, è violato ovunque nel mondo, Russia ed Unione europea incluse. Nessuno è innocente qui! Questo peccato è la radice di tutti i mali.</p>
    </intervention>
    <intervention id="4-187" speaker_id="2229" name="Bernd Posselt" is_mep="True" mode="spoken">
      <p sl="de">Signora Presidente, il 1991 è stato l’anno in cui ho conosciuto sia il campione estone della libertà, Tunne Kelam, sia Boris Eltsin in occasione della sua visita a Strasburgo, dove annunciò la nascita di una nuova Russia. Da allora è stato compiuto un enorme passo indietro. La Russia è tornata ad essere uno stato autoritario con una politica estera aggressiva e dobbiamo ribadire senza mezzi termini che il pesce comincia sempre a puzzare dalla testa. Le milizie speciali OMON non sarebbero mai intervenute contro i manifestanti e i giornalisti stranieri, tra cui anche il corrispondente televisivo tedesco, senza un ordine esplicito da parte del Cremlino. Dobbiamo riconoscere che il Presidente Putin è il solo responsabile della repressione dei timidi tentativi di democrazia e libertà avviati in Russia.</p>
      <p sl="de">Rinunciamo agli eufemismi: non si può parlare di uno sbaglio. La responsabilità risiede in Putin e nella dirigenza russa. Qui è in gioco la nostra credibilità, poiché la Russia ha sottoscritto la dichiarazione dei diritti umani del Consiglio d’Europa aderendo ai principi europei che noi dobbiamo difendere con determinazione e forza.</p>
    </intervention>
    <intervention id="4-188" speaker_id="28279" name="Justas Vincas Paleckis" is_mep="True" mode="spoken">
      <p sl="lt">Negli ultimi anni la Russia ha consolidato la propria economia e i sondaggi dimostrano che la cittadinanza è favorevole all’attuale regime. Di fronte a questi riscontri, risulta ancora più difficile comprendere le mosse di metà aprile effettuate dal governo russo ai danni dell’opposizione.</p>
      <p sl="lt">Impossibilitati a trovare spazio sui media , i partiti dell’opposizione e le organizzazioni non governative hanno tentato di denunciare le violazioni dei principi democratici in Russia. La reazione smisurata ai cortei di appena qualche migliaio di persone, aggravata dagli interventi della polizia e dell’OMON, offusca la già indebolita autorità della Russia in Occidente e rende più complessi i prossimi negoziati per un nuovo accordo tra UE e Russia.</p>
      <p sl="lt">Solo qualche funzionario a Mosca ha il coraggio di ammettere che gli interventi delle forze al potere hanno scavalcato i limiti dell’ammissibile. Le violazioni dei diritti umani e la crescente tensione tra governo e opposizione in Russia riducono le speranze che la campagna elettorale appena agli inizi possa essere condotta in uno spirito di trasparenza e democrazia.</p>
    </intervention>
    <intervention id="4-189" speaker_id="photo_generic" name="Günter Nooke" is_mep="True" mode="spoken">
      <p sl="de">Presidente in carica del Consiglio . – Signora Presidente, onorevoli deputati, desidero innanzi tutto ringraziarvi per avermi dato l’opportunità di partecipare alla discussione e prendere la parola per la seconda volta come portavoce tedesco per i diritti umani.</p>
      <p sl="de">Abbiamo seguito tutti con grande apprensione gli accadimenti del 14 e 15 aprile a Mosca e a San Pietroburgo. Non siamo in pochi a interrogarci sull’incerto futuro della libertà di assemblea in Russia. La costituzione russa salvaguarda il diritto dei cittadini a riunirsi pacificamente e senza armi, a organizzare raduni, manifestazioni, marce e sit-in .</p>
      <p sl="de">In contrasto stridente con tale diritto si pone il comportamento delle autorità russe nei confronti dei manifestanti di Mosca, San Pietroburgo e Nizhni Novgorod. Garry Kasparov mi ha riferito personalmente per telefono degli eventi. Occorre inoltre ricordare che la milizia russa è intervenuta alle manifestazioni del 14 e 15 aprile con maggiore veemenza rispetto ai cortei precedenti, procedendo questa volta anche ad arresti temporanei di giornalisti accreditati e al loro pestaggio.</p>
      <p sl="de">Alcuni organi di stampa non hanno avuto timore di riportare criticamente quanto accaduto. Tra i quotidiani, il Kommersant ha denunciato il “macello dei dissidenti”, il Moskovski Komsomolets recava il titolo “Lo strapotere dell’OMON” e il Novaya Izvestiya ha parlato di una “fortezza assediata e una durezza senza precedenti”.</p>
      <p sl="de">Dall’altra parte, alcune voci compiacenti hanno tentato di minimizzare la portata degli eventi. Il medesimo dualismo era riscontrabile all’interno del governo; alcuni organi istituzionali hanno giustificato l’intervento delle forze di sicurezza, mentre il delegato per i diritti umani Lukin ha ammesso che la polizia ha abusato in larga misura dei propri poteri. La governatrice di San Pietroburgo, Valentina Matvienko, ha disposto un’inchiesta sui casi di aggressione da parte delle forze dell’ordine russe. La medesima richiesta è stata avanzata da Sergei Yastrzhembski, consulente del Presidente russo per le questioni attinenti all’Unione europea, mentre Ella Pamfilova, presidente del consiglio per la società civile, ha denunciato come il comportamento della milizia abbia danneggiato l’immagine della Russia in tutto il mondo.</p>
      <p sl="de">Anche il governo tedesco ha reagito prontamente il 16 aprile, dando pubblica espressione della propria preoccupazione attraverso una dichiarazione della Presidenza di turno dell’UE. Anche il portavoce governativo Thomas Steg ha affermato il 16 aprile a Berlino che il ricorso smisurato alla violenza del precedente fine settimana era motivo di preoccupazione e ha giudicato inaccettabile il comportamento nei confronti dei giornalisti.</p>
      <p sl="de">Il governo tedesco attende dalle autorità russe un’indagine approfondita su quanto accaduto. Immediatamente dopo gli incidenti di Mosca e San Pietroburgo, l’ambasciata tedesca nella capitale russa ha preso contatti con i massimi livelli per chiedere una spiegazione esaustiva. Il problema della libertà di espressione e di assemblea sarà senz’altro discusso con la controparte russa durante le consultazioni sui diritti umani che si terranno il 3 maggio tra UE e Russia.</p>
      <p sl="de">La situazione dei diritti umani in Russia dovrà essere monitorata con la massima attenzione, in particolare per quanto concerne la libertà di opinione e di assemblea e un accesso equo e libero ai mezzi di comunicazione. La Russia si è impegnata a rispettare i diritti fondamentali quale membro delle Nazioni Unite, del nuovo Consiglio per i diritti umani, del Consiglio d’Europa e dell’OSCE. La tutela dei diritti fondamentali è particolarmente importante in questo momento, a ridosso delle elezioni in Russia.</p>
      <p sl="de">Ribadiremo alla Russia che è nel suo stesso interesse fare tutto il possibile affinché la libertà di espressione e di assemblea sia vieppiù garantita anziché indebolita.</p>
      <p sl="de">Credo che i valori e i diritti umani su cui si fonda l’Europa siano stati formulati con il contributo degli intellettuali e degli artisti russi; sono valori che noi tutti dobbiamo tenere vivi. Dobbiamo assicurarci di percorrere sempre questa via senza lasciarci deviare.</p>
      <a text="(Applausi)"/>
    </intervention>
    <intervention id="4-190" speaker_id="photo_generic" name="Joaquín Almunia" is_mep="True" mode="spoken">
      <p sl="en">Membro della Commissione . – Signora Presidente, anche la Commissione è preoccupata per il ricorso smisurato alla violenza da parte delle forze di sicurezza russe contro i manifestanti pacifici e i giornalisti nelle giornate del 14 e 15 aprile a Mosca e a San Pietroburgo. Anche gli arresti arbitrari effettuati durante questi cortei di protesta sono motivo di preoccupazione.</p>
      <p sl="en">La libertà di espressione e di assemblea, che comprende anche il diritto a manifestare, sono diritti umani fondamentali, i pilastri di una democrazia pluralista. La Russia si è impegnata a rispettare queste libertà tramite la sua adesione all’ONU, all’OSCE e al Consiglio d’Europa e tale impegno è quanto mai importante nel periodo che intercorre fino alle elezioni parlamentari e presidenziali russe.</p>
      <p sl="en">L’UE ha sollevato questi timori in una dichiarazione della Presidenza del 16 aprile. Rileviamo che il portavoce presidenziale ha ammesso pubblicamente una reazione eccessiva da parte delle forze di polizia antisommossa.</p>
      <p sl="en">La Commissione continuerà a seguire da vicino gli sviluppi in Russia durante la fase preelettorale. Continueremo anche a sollevare queste questioni durante i negoziati bilaterali con le autorità russe, per esempio nelle prossime consultazioni periodiche UE-Russia sui diritti umani che si terranno il 2 e il 3 maggio prossimi.</p>
    </intervention>
    <intervention id="4-191" speaker_id="4544" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">La votazione si svolgerà tra breve.</p>
    </intervention>
  </section>
  <section id="creitem28" title="14.2. Rapimento del giornalista Alan Johnston a Gaza">
    <intervention id="4-193" speaker_id="4544" is_mep="True" mode="spoken" role="Presidente">
      <p sl="unknown">L’ordine del giorno reca la discussione su sei proposte di risoluzione concernenti il rapimento del giornalista Alan Johnston a Gaza.</p>
    </intervention>
    <intervention id="4-194" speaker_id="2073" name="Richard Howitt" is_mep="True" mode="spoken">
      <p sl="en">autore. – Signora Presidente, con il suo permesso inizierò dicendo che la settimana scorsa più di mille persone tra dipendenti della BBC, amici e colleghi di Alan Johnston si sono raccolte in veglia davanti alle sedi della BBC di tutto il mondo. Do il benvenuto ai collaboratori della sede della BBC di Strasburgo, che, in segno di omaggio per il loro collega rapito, presenziano ai nostri lavori dalla tribuna del pubblico.</p>
      <a text="(Applausi)"/>
      <p sl="en">Quando, in qualsiasi parte del mondo, una persona viene rapita, i suoi amici e i suoi familiari si affidano sempre ai media perché mantengano viva agli occhi del mondo e di noi politici la sorte del loro caro. E quando la persona rapita è essa stessa giornalista, spetta a noi tener desta l’attenzione sulla sua vicenda, così come i giornalisti lo fanno per altre persone.</p>
      <p sl="en">Ciò vale anche nel caso di Alan Johnston, il giornalista della BBC rapito a Gaza 46 giorni fa. Con la sua carriera, Alan è il simbolo vivente dell’ottima reputazione della BBC quanto a integrità e obiettività. Dopo aver lavorato in Uzbekistan e Afghanistan, Alan scriveva ora appassionati reportage sul popolo palestinese, al quale è strettamente legato e per il quale nutre un profondo rispetto. E il suo pubblico lo ha capito, tanto che 50 000 persone hanno firmato questa settimana la petizione on line per chiedere il suo rilascio.</p>
      <p sl="en">I nostri pensieri vanno, naturalmente, innanzi tutto a Graham e Margaret Johnston e agli altri componenti della sua famiglia, che possono contare sulla nostra partecipazione e sul nostro sostegno.</p>
      <p sl="en">Desidero rendere omaggio all’impegno di tutti i dirigenti e collaboratori della BBC nonché ai giornalisti e ai sindacati britannici e di tutto il mondo che hanno condotto la campagna per la liberazione di Alan.</p>
      <p sl="en">Uno dei colleghi presenti qui oggi mi ha detto che Alan è conosciuto molto semplicemente come una persona che dà vita a storie. La nostra storia di oggi è la sua vita. Grazie alla sua coraggiosa presenza a Gaza, dove è l’unico giornalista occidentale residente stabilmente, Alan Johnston ha avuto modo di raccontare le sofferenze del popolo palestinese ed è ora diventato il caso emblematico di un giornalista intrappolato nella sua stessa storia – vittima delle stesse sofferenze che raccontava.</p>
      <p sl="en">Ci è stato detto che Alan è vivo e in salute, ma non chi lo tiene prigioniero. Sugli scopi del suo rapimento – motivi politici, richieste di danaro o di riconoscimento – possiamo solo fare ipotesi, perché in realtà non li conosciamo, ammesso che esistano. E’ nondimeno evidente che, per impedire che altri siano vittime di quanto è accaduto ad Alan, occorre comprendere il problema palestinese in termini politici, così come politica deve essere la soluzione.</p>
      <p sl="en">Oggi, però, la nostra risposta non è politica, è una risposta umanitaria. A chiunque voglia ascoltare chiediamo di rilasciare Alan Johnston senza fargli del male e senza frapporre ostacoli. Il Parlamento europeo dovrebbe accogliere con favore le garanzie di aiuto giunte questa settimana dai ministri europei degli Affari esteri e il “contatto permanente” promesso dall’Alto rappresentante, che, ne siamo certi, manterrà le sue promesse. Apprendo inoltre che il Commissario Almunia, nella sua replica alla discussione odierna, si impegnerà affinché il suo collega Commissario Michel insista sul caso di Alan Johnston nei colloqui che avrà il prossimo fine settimana con il Presidente Abbas e i rappresentanti dell’Autorità palestinese. La ringraziamo.</p>
      <p sl="en">Il Parlamento europeo apprezza il sostegno e la collaborazione dell’Autorità palestinese ed è orgoglioso degli aiuti che l’Unione vi mette a disposizione per pagare il vostro personale e garantire i servizi essenziali che esso fornisce. Ma sono stati i vostri servizi di intelligence a mettersi in contatto con i rapitori di Alan, ed è quindi in voi che riponiamo le nostre speranze di una soluzione positiva.</p>
      <p sl="en">Negli ambienti della radio si dice che la cosa peggiore sia “fare buco”, cioè avere il microfono acceso e non dire nulla. Il rapimento di Alan Johnston è il silenzio di fronte a un microfono aperto, un silenzio che deve cessare.</p>
      <a text="(Applausi)"/>
    </intervention>
    <intervention id="4-195" speaker_id="24087" name="Marcin Libicki" is_mep="True" mode="spoken">
      <p sl="pl">autore. – Signora Presidente, ci sono giornalisti che svolgono il loro compito in maniera più o meno soddisfacente, così come ci sono media migliori e media peggiori. Alan Johnston era un buon giornalista, che lavorava per una testata famosa, popolare e rispettata come la BBC. Alan Johnston è stato rapito, nonostante o a causa della sua decisione di lavorare specificamente per e tra la gente del Medio Oriente, una regione che si trova attualmente in una situazione di crisi. Lavorava per quella gente informando il mondo sulle sue condizioni e, fornendoci informazioni, permetteva a noi politici di cercare di risolvere quella situazione di crisi, sulla quale, purtroppo, abbiamo ben poche possibilità di intervenire.</p>
      <p sl="pl">Signora Presidente, rapimenti, attentati terroristici e assassini sono tutti, purtroppo, fenomeni che fanno parte del mondo odierno, un mondo privo ormai di qualsiasi principio, persino – se così si può dire – dei principi della guerra. Le guerre sono combattute nella maniera più brutale. Alan Johnston è rimasto vittima di questo fenomeno, ma, in un certo senso, ne siamo tutti vittima. Mi auguro che le autorità competenti facciano tutto il possibile per liberare Alan Johnston.</p>
    </intervention>
    <intervention id="4-196" speaker_id="23881" name="Marios Matsakis" is_mep="True" mode="spoken">
      <p sl="en">autore. – Signora Presidente, non c’è dubbio che i palestinesi che vivono a Gaza soffrano profondamente per le pesanti violazioni dei loro diritti umani causate dalla terribile condizione di assedio imposta loro dalle azioni aggressive del governo israeliano e dalla tolleranza dei governi occidentali verso quelle azioni.</p>
      <p sl="en">Allo stesso tempo, non c’è dubbio che della piaga quotidiana sofferta dai palestinesi l’opinione pubblica mondiale viene a conoscenza grazie al lavoro dei giornalisti, che rischiano la loro stessa vita per servire la causa della libertà d’informazione e quindi contribuiscono a promuovere la lotta del popolo palestinese per ottenere giustizia. Pertanto, il rapimento di giornalisti come Alan Johnston va contro gli interessi del popolo palestinese e danneggia gravemente le loro giuste richieste. Invitiamo il popolo palestinese a moltiplicare gli sforzi per la liberazione di Alan Johnston. Riteniamo che in questo modo aiuteranno se stessi più di chiunque altro.</p>
    </intervention>
    <intervention id="4-197" speaker_id="4508" name="Erik Meijer" is_mep="True" mode="spoken">
      <p sl="nl">autore. – Signora Presidente, Gaza è una zona piccola ma altamente urbanizzata, praticamente tagliata fuori dal mondo che la circonda. A causa dell’opposizione da parte del confinante Israele, il porto e l’aeroporto che avrebbero dovuto essere costruiti grazie ai finanziamenti dell’Unione europea non sono stati realizzati, così come non è stato realizzato il collegamento aperto con la parte molto più grande del futuro Stato palestinese lungo il fiume Giordano. Per molto tempo Israele è stato un luogo che offriva opportunità di lavoro, ma ora ha ridotto in gran misura questa possibilità per il timore di attentati e permette a un numero molto inferiore di persone di entrare nel proprio territorio attraverso il posto di frontiera di Erez.</p>
      <p sl="nl">Israele controlla, inoltre, il posto di frontiera con l’Egitto. Si tratta di una zona isolata, dove un’ampia fascia della popolazione palestinese vive ammassata, senza un lavoro, senza un reddito e senza un’abitazione adeguata. La saggia decisione di rimuovere gli insediamenti dei coloni israeliani da quella striscia costiera può aver avuto qualche effetto su coloro che vi avevano abitato ed erano stati odiati da chi viveva loro intorno, però ha significato ben poco per chiunque altro risieda nell’area.</p>
      <p sl="nl">Gaza è una zona disastrata, brulicante di persone prive di un futuro cui guardare con speranza, e questo fa di Gaza una prigione a cielo aperto e un luogo di coltura per gesti disperati. Per lungo tempo, i gesti disperati sono consistiti essenzialmente in attentati suicidi contro obiettivi israeliani, ma anche in rapimenti. Alan Johnston è il quindicesimo giornalista rapito a Gaza e nel mese successivo al suo rapimento non si è più saputo nulla di lui per molto tempo.</p>
      <p sl="nl">Tutti i leader palestinesi, il Presidente Mahmoud Abbas, il Primo Ministro Ismail Haniya e il capo dell’OLP Marwan Barghouti, ora in carcere, condannano unanimemente atti efferati come questo. In assenza di risultati positivi e convincenti sulla strada verso l’ottenimento di un loro Stato e in mancanza di aiuti e di un reddito per il loro popolo, hanno perso il controllo della situazione. In questo vuoto di prospettive per il futuro, criminali sconosciuti stanno conquistando il potere, e ciò non contribuisce affatto a migliorare la situazione in Palestina o in Israele. I giornalisti che operano in Iraq e Afghanistan, per esempio, sono sempre meno in grado di seguire gli eventi sul terreno. Per tale motivo dobbiamo essere vigili; per tale motivo i giornalisti rapiti devono essere liberati.</p>
    </intervention>
    <intervention id="4-198" speaker_id="28139" name="Carl Schlyter" is_mep="True" mode="spoken">
      <p sl="sv">autore. – Signora Presidente, l’anno scorso il numero di giornalisti rapiti e uccisi in tutto il mondo ha raggiunto un livello record . E’ ora nostro compito impegnarci affinché quel record non sia battuto nel corso del 2007, ed è nostro dovere adoperarci per contribuire alla liberazione di Alan Johnston.</p>
      <p sl="sv">Il mio pensiero va a tutti i suoi familiari e ai suoi colleghi. Devo dire che sono molto fiducioso sul suo rilascio. Sappiamo che i leader palestinesi hanno condannato il rapimento e che i rapitori non possono contare sul sostegno del popolo palestinese. Sappiamo che il popolo palestinese è consapevole del fatto che Alan Johnston ha fatto più di chiunque altro per far conoscere le sue sofferenze nel corso di 16 anni di attività giornalistica. Sulla base di questi elementi, anche noi possiamo contribuire a ottenere la liberazione di Alan Johnston.</p>
      <p sl="sv">Sono stato a Gaza e so quanto la situazione sul posto sia difficile. Però, è solo garantendo che a Gaza siano presenti quanti più giornalisti possibile e che quanti più giornalisti possibile possano scrivere di quello che vi succede che gli abitanti di Gaza riusciranno a convincerci di contribuire a migliorare la loro condizione. Poiché il popolo palestinese sa che questo rapimento va contro i suoi interessi, sono certo che i sequestratori non riceveranno alcun aiuto e saranno infine costretti a rilasciare Alan Johnston.</p>
    </intervention>
    <intervention id="4-199" speaker_id="4482" name="Rodi Kratsa-Tsagaropoulou" is_mep="True" mode="spoken">
      <p sl="el">autore. – Signora Presidente, desidero esprimere il mio rammarico per questa vicenda. Ancora una volta un giornalista che aveva il coraggio di lavorare in condizioni difficili e pericolose è rimasto vittima di rapitori, i quali col loro gesto hanno anche privato noi politici e opinione pubblica internazionale della possibilità di ricevere informazioni sulle tragiche condizioni di vita in quella regione.</p>
      <p sl="el">Mi auguro che la reazione dell’opinione pubblica e della leadership politica dei Territori palestinesi nonché l’azione efficace del governo di unità nazionale, di giorno in giorno sempre più visibile, possano favorire la liberazione del giornalista Alan Johnston e consentire di identificare gli autori del rapimento e individuare le responsabilità.</p>
      <p sl="el">Una missione di deputati al Parlamento, di cui faccio parte insieme con altri colleghi presenti in Aula, si recherà nei Territori palestinesi la settimana prossima. Nel quadro delle convenzioni internazionali e delle nostre relazioni bilaterali con l’Autorità palestinese, esprimeremo tutte le nostre preoccupazioni ed eserciteremo tutte le possibili pressioni – se la vicenda non si sarà già risolta – per ottenere la liberazione di Alan Johnston e fornire quante più garanzie possibile per la sicurezza degli abitanti e dei visitatori di quell’area.</p>
    </intervention>
    <intervention id="4-200" speaker_id="28118" name="Simon Coveney" is_mep="True" mode="spoken">
      <p sl="en">a nome del gruppo PPE-DE. – Signora Presidente, mi auguro che questa discussione e la risoluzione possano contribuire, in qualche modo, alla pressione internazionale volta a ottenere la liberazione di Alan Johnston, rapito due settimane fa.</p>
      <p sl="en">Come Parlamento dobbiamo far sentire la nostra voce e lanciare un chiaro messaggio di condanna degli atti di violenza che sono stati compiuti e del rapimento di un uomo che si è guadagnato la reputazione di uno dei più autorevoli giornalisti del mondo. Si è costruito questa reputazione nel corso di molti anni ma in modo particolare durante gli ultimi tre anni a Gaza, ed è apprezzato per l’obiettività e l’equilibrio delle sue cronache su una situazione molto difficile.</p>
      <p sl="en">Invitiamo tutti coloro che sono in grado di esercitare influenza o potere sui suoi sequestratori a fare tutto il possibile per ottenerne la liberazione. Per quanto riguarda il popolo palestinese, questa crisi va ad aggiungersi a una situazione già tragica di per sé e lancia al resto del mondo il messaggio che a Gaza non sono né graditi né al sicuro neppure i giornalisti di provata esperienza.</p>
      <p sl="en">Alan Johnston è un uomo che da anni informa il resto del mondo sulle sofferenze, sulle ingiustizie e sulle tragedie che continuano ad affliggere quella regione. Fare di lui l’obiettivo di un sequestro è non soltanto un crimine orrendo in sé e per sé, ma anche un atto controproducente per la causa del popolo palestinese.</p>
      <p sl="en">Gaza è già abbastanza isolata senza che venga cancellata la possibilità di un’informazione accurata da parte dei media . Invitiamo in particolare l’Autorità palestinese ad adoperarsi per la liberazione di Alan Johnston e a trattarla come un’assoluta priorità, e sollecitiamo il Consiglio e la Commissione a massimizzare i loro sforzi a tal fine.</p>
      <p sl="en">Concludo esprimendo ai familiari e agli amici di Alan Johnston la sincera partecipazione del gruppo del PPE-DE al Parlamento europeo. Mi auguro che le loro sofferenze possano presto trovare sollievo e una conclusione positiva.</p>
    </intervention>
    <intervention id="4-201" speaker_id="4541" name="Elizabeth Lynne" is_mep="True" mode="spoken">
      <p sl="en">a nome del gruppo ALDE. – Anch’io desidero esprimere il sostegno mio personale e quello del gruppo ALDE ad Alan Johnston e alla sua famiglia.</p>
      <p sl="en">Credo che nessuno di noi possa immaginare i motivi per cui egli viene tenuto prigioniero. E’ una persona che ha sempre sostenuto il popolo palestinese; è quindi incomprensibile che venga rapito. Cosa sperano di ottenere i suoi sequestratori? Non possono certamente pensare di favorire la causa palestinese, come persino molti palestinesi hanno sottolineato. L’unica colpa di Alan Johnston è credere che la storia di Gaza e del suo popolo debba essere raccontata in modo corretto ed equilibrato, cosa che ha fatto in maniera straordinaria negli ultimi tre anni, quando è stato l’unico corrispondente straniero a vivere stabilmente nella striscia di Gaza.</p>
      <p sl="en">Abbiamo tutti sperato nella sua liberazione quando sono state rilasciate le altre 14 persone rapite dal 2005 a oggi, e ora aggiungiamo la nostra voce agli inviti rivolti all’Autorità palestinese affinché moltiplichi gli sforzi per ottenere la liberazione in tempi rapidi di Alan Johnston. Chiediamo anche che cessino tutti gli attacchi contro giornalisti. Cos’altro possiamo ancora dire? Sono certa che in tutta l’Unione europea si spera e si prega per il suo rilascio. Quello che stiamo facendo oggi è aggiungere le nostre voci a quelle dei familiari e dei colleghi per dire ai suoi rapitori: rendetevi conto del fatto che, se dovesse succedergli qualcosa, perdereste una voce forte capace di raccontare la vostra storia a tutto il mondo. L’unica cosa che otterreste sarebbe di isolare ancora di più voi stessi e il popolo palestinese. E’ veramente questo ciò che volete? O non volete piuttosto far sentire la vostra voce per non essere ancora più costretti ai margini? Atti del genere rendono ancora più difficile a coloro tra noi che hanno sempre sostenuto la causa palestinese il compito di convincere gli altri della validità delle vostre argomentazioni, ed è per questo che gesti simili sono del tutto controproducenti e tradiscono il popolo palestinese, che continua a soffrire.</p>
    </intervention>
    <intervention id="4-202" speaker_id="28352" name="Zuzana Roithová" is_mep="True" mode="spoken">
      <p sl="cs">Onorevoli colleghi, ho firmato l’appello inviato dai deputati del Parlamento europeo alle autorità palestinesi e ad altre organizzazioni affinché concentrino immediatamente tutti i loro sforzi per ottenere il rilascio incondizionato del giornalista della BBC.</p>
      <p sl="cs">Ora lanciamo un pressante invito alla Commissione e al Consiglio a fare altrettanto e a imporre sanzioni in caso di fallimento delle vie diplomatiche. Il Presidente Abbas e i rapitori che da 26 giorni tengono in ostaggio il giornalista devono sapere che stanno tenendo in ostaggio l’intera Palestina, impedendole di proseguire il suo cammino sulla strada dello sviluppo e condannandola all’isolamento.</p>
      <p sl="cs">Voglio sottolineare che la liberazione di Alan Johnston è essenziale per la sicurezza di tutti i giornalisti che lavorano nel Medio Oriente. Desidero esprimere qui, nella sede del Parlamento, la mia stima per il lavoro compiuto da Alan Johnston negli ultimi tre anni, e plaudo all’impegno eroico di tutti i suoi colleghi giornalisti e delle loro famiglie per salvaguardare la libertà di stampa nelle zone di conflitto in tutto il mondo. Loro sono un’importante ragione di speranza per le popolazioni locali, vittima di terribili violenze sulle quali non sarebbe possibile fare giustizia se non ci fosse la libertà di stampa.</p>
      <p sl="cs">L’Europa deve fare tutto quanto in suo potere per garantire la sicurezza dei giornalisti in quella regione.</p>
    </intervention>
    <intervention id="4-203" speaker_id="4529" name="Sarah Ludford" is_mep="True" mode="spoken">
      <p sl="en">Signora Presidente, sono 16 anni che Alan Johnston lavora in qualità di giornalista per la BBC. Ha coperto numerosi paesi, tra cui l’Afghanistan e l’Uzbekistan, e quindi non si può proprio dire che si sia scelto una vita comoda! Durante i tre anni trascorsi a Gaza ha seguito con grande interesse le vicende sociali e politiche di quell’area e ha raccontato la storia della gente di Gaza. Pertanto, come già osservato da altri, il fatto che ora non possa svolgere il lavoro che ama e sa fare così bene è un grave danno per la causa palestinese.</p>
      <p sl="en">Solamente nel 2005 e 2006, 181 giornalisti e loro collaboratori sono stati uccisi, 1 678 sono stati arrestati e 56 rapiti, mentre 2 780 hanno subito attacchi fisici o minacce. Nel 2006 è stato registrato il numero più alto di uccisioni dopo il 1994, quando furono ammazzati 103 giornalisti, perlopiù in Ruanda, Algeria e nell’ex Jugoslavia. La censura e i divieti all’attività dei media sono, ovviamente, diffusi e duraturi.</p>
      <p sl="en">In questa proposta di risoluzione comune invitiamo tutti gli organismi dell’Unione europea – diplomatici degli Stati membri, l’Alto rappresentante per la PESC e la Commissione – a potenziare e coordinare il loro impegno per ottenere il rilascio di Alan Johnston. Invitiamo altresì l’Autorità palestinese a moltiplicare i suoi sforzi, la quale indubbiamente darà la massima priorità a questa vicenda se sarà messa sotto pressione dal popolo palestinese. Ringrazio tutti coloro – giornalisti e non – che a Gaza hanno chiesto la liberazione di Alan Johnston. I cittadini di Gaza sanno che hanno bisogno di un giornalista integro e impegnato che offra loro una finestra sul mondo.</p>
      <p sl="en">Le democrazie libere non possono crescere se non è garantita la libertà di stampa. Chiedendo con insistenza che Alan Johnston ritorni sano e salvo rendiamo omaggio al coraggio di tutti i giornalisti che mettono a rischio la loro stessa sicurezza pur di diffondere nel mondo la verità e di consentire a noi tutti di godere della democrazia.</p>
    </intervention>
    <intervention id="4-204" speaker_id="photo_generic" name="Günter Nooke" is_mep="True" mode="spoken">
      <p sl="de">Presidente in carica del Consiglio. – Signora Presidente, onorevoli deputati, consentitemi, a questo punto della discussione, di fare un breve commento a nome del Consiglio, per dire quanto sia deprimente per tutti noi affrontare questo argomento. Il corrispondente della BBC Alan Johnston è stato rapito a Gaza il 12 marzo. Il Consiglio “Affari esteri” di lunedì scorso si è svolto in un clima di grande preoccupazione per la sorte del giornalista, sequestrato ormai da sei settimane. Chiediamo la sua immediata e incondizionata liberazione.</p>
      <p sl="de">Alan Johnston è un giornalista rispettato a livello internazionale e a Gaza può contare su molti amici. E’ sempre stato suo intento far vedere al mondo coi suoi stessi occhi come stanno realmente le cose a Gaza. Il suo rapimento è un atto criminale che non posso che condannare il più recisamente possibile. Desidero infine esprimere la mia partecipazione alla sua famiglia, che sta lottando a suo nome e da oltre un mese e mezzo vive nell’angoscia e in una pesante incertezza.</p>
      <a text="(Applausi)"/>
    </intervention>
    <intervention id="4-205" speaker_id="photo_generic" name="Joaquín Almunia" is_mep="True" mode="spoken">
      <p sl="en">Membro della Commissione. – Signora Presidente, sono già passate più di sei settimane dal rapimento di Alan Johnston e la Commissione ha espresso la sua solidarietà con la famiglia, gli amici e i colleghi in questo momento così difficile.</p>
      <p sl="en">Margot Wallström, in qualità di Vicepresidente della Commissione, ha rilasciato a nome di quest’ultima una dichiarazione pubblica sul rapimento di Alan Johnston, manifestando profonda preoccupazione per la sorte del giornalista e chiedendone l’immediato rilascio. Questa settimana il rapimento è stato condannato anche dal Consiglio, che ha invocato la liberazione incondizionata del giornalista. Ieri, inoltre, anche il collega Commissario Michel ha sollevato la questione del rapimento del giornalista della BBC durante un incontro con il Vice Primo Ministro palestinese al-Ahmad, al quale ha chiesto di esercitare tutta la sua influenza e di attivare tutti i suoi contatti per ritrovare Alan Johnston. Il Vice Primo Ministro ha garantito al Commissario Michel che farà tutto quanto in suo potere affinché il giornalista sia rilasciato in tempi rapidi.</p>
      <p sl="en">Il Commissario Michel ha poi ribadito le sue richieste negli incontri con altri interlocutori palestinesi durante il viaggio che ha compiuto nella regione. Intensi e coordinati sforzi diplomatici sono ora in corso per ottenere il rilascio immediato di Alan Johnston. Il nostro personale a Gerusalemme segue da vicino gli sviluppi della situazione e ci ha comunicato che le autorità palestinesi, d’intesa con le forze di sicurezza, stanno discutendo di tutte le opzioni possibili con il governo britannico, al fine di giungere a un esito positivo della vicenda.</p>
      <p sl="en">La vicenda rimane una questione di alta priorità per il Presidente Abbas. Prendiamo atto delle dichiarazioni pubbliche di condanna del rapimento che sono state rilasciate dal Primo Ministro Haniyeh, da Barghouti, a nome dei prigionieri palestinesi, e dai palestinesi in tutto il mondo.</p>
      <p sl="en">E’ evidente che il rapimento di un giornalista famoso come Alan Johnston, che ha fatto così tanto per portare all’attenzione del mondo la situazione dei palestinesi, è particolarmente allarmante. I responsabili del rapimento stanno rendendo un cattivo servizio alla causa del popolo palestinese e al processo di pace nel Medio Oriente.</p>
      <a text="(Applausi)"/>
    </intervention>
    <intervention id="4-206" speaker_id="4544" is_mep="True" mode="spoken" role="Presidente">
      <p sl="unknown">Vi ringrazio per queste dichiarazioni.</p>
      <p sl="unknown">La discussione è chiusa.</p>
      <p sl="unknown">La votazione si svolgerà tra breve.</p>
    </intervention>
  </section>
  <section id="creitem29" title="14.3. Situazione dei diritti umani nelle Filippine">
    <intervention id="4-208" speaker_id="4544" is_mep="True" mode="spoken" role="Presidente">
      <p sl="unknown">L’ordine del giorno reca la discussione su sei proposte di risoluzione concernenti le Filippine.</p>
    </intervention>
    <intervention id="4-209" speaker_id="4242" name="Karin Scheele" is_mep="True" mode="spoken">
      <p sl="de">autore. – Signora Presidente, con questa risoluzione esprimiamo la nostra profonda preoccupazione per il crescente numero di assassini politici commessi negli anni scorsi nelle Filippine. L’organizzazione per i diritti umani Karapatan ha registrato 839 casi di esecuzioni sommarie dal 2001. Tutte le vittime erano cittadini che avevano protestato contro i problemi che affliggono il popolo filippino: contadini che rivendicano loro terre, lavoratori e sindacalisti che rivendicano salari e condizioni di lavoro migliori, sacerdoti impegnati.</p>
      <p sl="de">Esecuzioni arbitrarie, una repressione politica onnipresente, una militarizzazione crescente, l’immunità e le protezioni di cui godono gli appartenenti ai corpi militari e paramilitari sono diventati purtroppo il marchio caratteristico del governo filippino. Per molto tempo la comunità internazionale ha fatto finta di non vedere. Secondo la Corte di giustizia internazionale dell’Aia, l’ignoranza e un’errata interpretazione della situazione sono altrettanto responsabili dell’annosa indifferenza della comunità internazionale quanto lo è l’appoggio degli Stati Uniti, su cui il governo di Manila poteva e può continuare a contare.</p>
      <p sl="de">Condanniamo le brutali e sistematiche violazioni dei diritti dei cittadini, i rapimenti, le scomparse e gli assassini politici. Sollecitiamo fermamente le autorità statali filippine a compiere le necessarie inchieste e a processare i responsabili, nonché a ratificare la Convenzione dell’ONU sui trasferimenti forzati e a darle attuazione. Le autorità filippine devono adottare questi provvedimenti come primo passo per interrompere la spirale di violenza, al fine di garantire che le elezioni che si terranno tra qualche settimana siano almeno parzialmente democratiche.</p>
    </intervention>
    <intervention id="4-210" speaker_id="23881" name="Marios Matsakis" is_mep="True" mode="spoken">
      <p sl="en">autore. – Signora Presidente, la situazione dei diritti umani nelle Filippine è grave e peggiora ogni giorno. Sempre più spesso alle organizzazioni per i diritti umani giungono notizie di esecuzioni extragiudiziali, detenzioni illegali, torture, minacce e violenze ai danni di politici, sindacalisti, studenti, sacerdoti e attivisti dei diritti umani.</p>
      <p sl="en">Il governo filippino sembra non avere la capacità, e spesso neppure la volontà, di agire con la necessaria determinazione sia per indagare sulle violazioni dei diritti umani sia per processare con vigore ed efficacia i responsabili. In questa proposta di risoluzione vogliamo esprimere alle autorità filippine la nostra grave preoccupazione per la penosa e allarmante situazione in cui versa il loro paese. Nel contempo, vogliamo inviare un segnale forte che l’Unione europea non resterà inerte a guardare il continuo peggiorare della condizione dei diritti umani nelle Filippine, bensì prenderà le misure necessarie se la situazione non inizierà quanto prima a dare segni di miglioramento.</p>
    </intervention>
    <intervention id="4-211" speaker_id="28249" name="Tobias Pflüger" is_mep="True" mode="spoken">
      <p sl="de">autore. – Signora Presidente, nel suo rapporto del 22 marzo al Consiglio per i diritti umani delle Nazioni Unite, il relatore speciale dell’ONU Philip Alston illustrava in termini inequivocabili come avvengono le esecuzioni sommarie nelle Filippine. Come si afferma nella risoluzione comune, tra le vittime di quelle esecuzioni vi sono esponenti dei partiti di opposizione, del clero, sindacalisti, contadini, giornalisti, avvocati, attivisti dei diritti umani, e così via, nonché testimoni di altri assassini sommari accusati da membri del governo di fungere da copertura per gruppi armati illegali.</p>
      <p sl="de">Il governo Arroyo è in gran parte responsabile degli oltre 800 assassini politici compiuti dopo la presa di potere nel 2001. Nel quadro della cosiddetta politica antisommossa, anche l’esercito e la polizia filippini si sono resi colpevoli di assassini politici. In un capitolo della relazione intitolata Orders of Battle , alla luce dei documenti in possesso delle forze armate filippine si dimostra chiaramente che il ricorso a esecuzioni sommarie rientra nella strategia adottata dalla polizia e dall’esercito. La relazione, che è il documento in base al quale agiscono le forze armate, spesso applicato anche dalla polizia, prevede l’uso della lotta armata come mezzo di contrasto degli oppositori politici.</p>
      <p sl="de">Come c’era da aspettarsi, i conservatori vogliono ora depennare dalla risoluzione comune qualsiasi riferimento al ruolo avuto dalle forze armate negli assassini. Dire che tale richiesta è scandalosa è dire poco. Accogliendola, daremmo uno schiaffo non solo alle Nazioni Unite e al suo relatore speciale, ma anche alle vittime, ai loro amici e alle loro famiglie. Nel rapporto del relatore speciale delle Nazioni Unite va sottolineato il passo in cui si afferma che i giornali pubblicano quasi quotidianamente articoli che riportano sia le richieste di militari di alto grado affinché i gruppi siano neutralizzati sia i loro appelli alla popolazione affinché riconosca che sostenere i candidati di quei gruppi alle prossime elezioni significherebbe appoggiare il nemico. Si tratta di affermazioni che non si prestano a equivoci. Chiedo che il riferimento che ho citato poc’anzi non sia tolto dalla risoluzione, affinché l’Assemblea possa inviare un segnale chiaro.</p>
    </intervention>
    <intervention id="4-212" speaker_id="28409" name="Raül Romeva i Rueda" is_mep="True" mode="spoken">
      <p sl="es">autore. – Signora Presidente, alla vigilia di elezioni importanti – le elezioni amministrative e legislative nelle Filippine – è opportuno e tempestivo che il Parlamento europeo discuta alcuni dei problemi principali di quel paese, in particolare l’allarmante escalation di crimini ed esecuzioni extragiudiziali compiuti da quando la Presidente Arroyo ha preso il potere nel 2001, il cui numero ha ormai superato quota 800 e che per la stragrande maggioranza sono rimasti impuniti.</p>
      <p sl="es">Dall’attuale situazione filippina emerge chiaramente l’esistenza di una strategia fondata sugli assassini politici. Dobbiamo pertanto sollecitare il governo di Manila a prendere le misure adeguate per porre fine alle minacce e alle violenze contro esponenti dell’opposizione, giornalisti, braccianti agricoli che chiedono il rispetto dei loro diritti nel quadro della riforma agraria attualmente in corso, attivisti dei diritti umani e persino testimoni in processi contro i responsabili di questi reati.</p>
      <p sl="es">Numerose organizzazioni dei diritti umani – come Food First Information and Action Network – hanno da lungo tempo richiamato l’attenzione, per esempio, sulla mancata attuazione dei programmi nazionali di riforma agraria, con la conseguenza che molti proprietari terrieri si rifiutano di consegnare le terre ai contadini. Il clima di violenza conseguente a questa situazione ha causato l’uccisione di almeno 38 leader dei campesino .</p>
      <p sl="es">Dovremmo essere soddisfatti per la volontà espressa dalla Presidente di attenersi al principio della “tolleranza zero” nei confronti delle violazioni dei diritti umani; la gravità del fenomeno, tuttavia, richiede azioni molto più ambiziose, soprattutto perché, stando a numerosi rapporti nazionali e internazionali, alcuni ambienti dell’esercito e della polizia sarebbero implicati direttamente in tali violazioni. Particolarmente interessanti, tra questi rapporti, sono quello del relatore speciale del Consiglio sui diritti umani delle Nazioni Unite sulle esecuzioni extragiudiziali, sommarie o arbitrarie Philip Alston e quello dalla Commissione Melo.</p>
      <p sl="es">La situazione è particolarmente allarmante nella penisola di Bontoc, dove centinaia di contadini subiscono vessazioni e violenze fisiche da parte di gruppi armati privati.</p>
      <p sl="es">Reputo, infine, importante prendere atto del lavoro compiuto dal comitato di negoziazione del processo di pace e dell’annuncio del governo secondo cui agli abitanti di Mindanao sarà garantita la completa autodeterminazione.</p>
      <p sl="es">Devo inoltre esprimere nuovamente le riserve di molti di noi sull’inserimento di determinati gruppi, tra cui l’Ejercito del Nuevo Pueblo , nell’elenco UE dei gruppi terroristici, perché tale decisione non favorisce i futuri negoziati di pace, anzi li ostacola.</p>
      <p sl="es">Come richiesto da molte organizzazioni e istituzioni internazionali che tutelano e promuovono il rispetto dei diritti umani, ci auguriamo che questa risoluzione urgente possa contribuire a indurre il governo filippino ad adottare una posizione molto più risoluta nella lotta contro gli assassini politici e a garantire la sicurezza delle persone minacciate, soprattutto dei contadini e degli attivisti politici e dei diritti umani.</p>
    </intervention>
    <intervention id="4-213" speaker_id="1922" name="Thomas Mann" is_mep="True" mode="spoken">
      <p sl="de">autore. – Signora Presidente, tra due settimane nelle Filippine si terrà una consultazione elettorale, e questo appuntamento acuisce il rischio di un’escalation degli scontri politici interni. Dal 2006, come hanno ricordato i colleghi, sono stati assassinati giornalisti, attivisti dei diritti umani, avvocati, contadini e sacerdoti. Ciò che rimane oscuro è chi siano i responsabili di tali crimini. E’ invece chiaro che gli assassini sono stati compiuti tutti secondo lo stesso copione. Le autorità non sono in grado di svolgere indagini con sufficiente accuratezza. Il sistema giudiziario è oberato di lavoro, privo di fondi adeguati e inefficiente. Il numero di condanne è talmente basso che verrebbe quasi da dire che esiste un clima di impunità.</p>
      <p sl="de">La Presidente Arroyo e il suo governo sono consapevoli della gravità della situazione. Sono stati istituiti uno speciale corpo di polizia e la Commissione indipendente Melo; sulla base delle loro raccomandazioni la Presidente ha ordinato un potenziamento delle indagini e delle procedure di accusa, la costituzione di tribunali speciali e, finalmente, anche l’attuazione di uno speciale programma di protezione dei testimoni. In febbraio, il relatore speciale delle Nazioni Unite Philip Alston ha potuto interrogare ampiamente i responsabili e le vittime dei crimini. Mi associo alla sua richiesta affinché siano vagliate le accuse di coinvolgimento di elementi militari o di singoli esponenti dell’esercito. L’Unione europea dovrebbe fornire assistenza sia dal punto di vista tecnico sia in termini di personale perché si possa far luce su questi crimini e migliorare in modo sostenibile il sistema giudiziario.</p>
    </intervention>
    <intervention id="4-214" speaker_id="23792" name="Michał Tomasz Kamiński" is_mep="True" mode="spoken">
      <p sl="pl">autore. – Signora Presidente, la situazione nelle Filippine è motivo di grave allarme. Tra due settimane si terranno le elezioni, che riguarderanno in parte il rinnovo del senato. Purtroppo, la situazione nel paese è ancora una volta così preoccupante che la stampa filippina parla soltanto dei morti che ci saranno e delle violenze che la tornata elettorale porterà con sé, mentre in altri paesi le elezioni sono di solito un’occasione per celebrare la democrazia e portare un’ondata di rinnovamento, anche quando non sono assenti le tensioni. Questo stato di cose esiste ormai da oltre sei mesi. Personalmente me ne sono occupato da vicino e ritengo che i segnali siano di cattivo auspicio per le Filippine.</p>
      <p sl="pl">Sono stato nelle Filippine lo scorso anno e ho cercato di capire la situazione. Vorrei dire che in quel paese la voce dell’Unione europea è ascoltata con grande attenzione, ed è positivo che il Parlamento europeo critichi molto severamente qualsiasi violenza accompagni il processo politico. Dobbiamo chiedere apertamente al governo filippino di intensificare i propri sforzi affinché gli assassini politici non siano più un elemento costante della campagna elettorale nelle Filippine. Purtroppo, essi sono un esempio estremo del panorama politico di quel bellissimo paese, che merita di vivere in democrazia, al pari di noi. Mi fa piacere che così tanti colleghi in quest’Aula condividano tale opinione e appoggino la risoluzione congiunta.</p>
    </intervention>
    <intervention id="4-215" speaker_id="4521" name="Charles Tannock" is_mep="True" mode="spoken">
      <p sl="en">a nome del gruppo PPE-DE. – Signora Presidente, la nomina di Gloria Arroyo a Presidente delle Filippine dopo la messa in stato d’accusa e il processo contro il suo predecessore Estrada, accusato di corruzione, e la successiva elezione nel maggio 2004 hanno portato qualche miglioramento nel paese, soprattutto sotto il profilo della sicurezza. Il governo filippino ha umiliato l’efficienza militare dei terroristi islamici nel sudest del paese e negoziato un accordo di pace con un gruppo e un cessato il fuoco, tuttora in corso, con un altro. Però, per un certo periodo di tempo sono state purtroppo compiute diverse esecuzioni extragiudiziali di cui sarebbero responsabili le forze di sicurezza del paese. Il governo ha giustamente ammesso che si tratta di una vicenda molto grave e ha disposto adeguate indagini.</p>
      <p sl="en">Si è giunti così, lo scorso febbraio, alla formulazione di alcune raccomandazioni da parte della Commissione indipendente del giudice Melo, istituita appositamente per affrontare tale questione, e poi alla redazione di un piano in sei punti approvato dal governo per porre fine alle violazioni dei diritti umani e al clima di impunità. Apprezzo molto questo tipo di approccio, in particolare l’istituzione di un corpo di polizia ad hoc , l’USIG, incaricato di portare infine davanti alla giustizia le autorità che hanno ordinato violazioni dei diritti umani.</p>
    </intervention>
    <intervention id="4-216" speaker_id="photo_generic" name="Günter Nooke" is_mep="True" mode="spoken">
      <p sl="de">Presidente in carica del Consiglio. – Signora Presidente, le Filippine hanno ratificato i principali accordi e convenzioni internazionali sui diritti umani. Il governo di quel paese rispetta in linea di principio i diritti umani dei suoi cittadini. Un altro dato positivo è l’abolizione della pena di morte nel giugno 2006, un risultato per il quale l’Unione europea si è battuta strenuamente.</p>
      <p sl="de">Cionondimeno, vi è motivo di allarme. Nel 2006 gli assassini e i rapimenti di giornalisti, attivisti politici di sinistra, attivisti dei diritti umani ed esponenti del clero sono enormemente aumentati in tutto il paese. L’opposizione ha dato notizia di esecuzioni extragiudiziali, attribuendone la responsabilità al governo e al suo apparato di sicurezza. Come minimo, il governo è accusato di incapacità di contrastare il crimine con il dovuto rigore. Da parte sua, il governo respinge simili accuse e ipotizza, almeno in parte, che siano in atto epurazioni nel campo della sinistra militante.</p>
      <p sl="de">La più illustre tra le vittime recenti è stato il vescovo Alberto Ramento, che aveva criticato duramente il governo. Dell’assassinio si è detto che era stata fatta luce lo stesso giorno in era stato commesso. Si sarebbe trattato di una rapina con omicidio a opera di un giovane, ma in proposito sono stati espressi pesanti dubbi dai collaboratori di Ramento ed è stata denunciata la conservazione inadeguata e non professionale delle prove.</p>
      <p sl="de">Poco prima di partire per il suo viaggio in Europa nell’estate del 2006, la Presidente Arroyo aveva insediato una commissione sotto la presidenza dell’ex giudice della Corte suprema José Melo, perché indagasse sugli omicidi di oppositori politici del governo. Il rapporto della Commissione Melo, pubblicato nel febbraio 2007 a fronte di una massiccia pressione dell’opinione pubblica, ha confermato le accuse di indisponibilità a fornire elementi di prova utili a chiarire le vicende esaminate, e ha attribuito la responsabilità principale alle forze armate. Un’inchiesta del relatore speciale delle Nazioni Unite Alston è giunta alle stesse conclusioni.</p>
      <p sl="de">L’Unione europea ha ripetutamente sollecitato alle Filippine una risposta inequivocabile su questo problema per il tramite delle sue rappresentanze diplomatiche nel paese e durante incontri politici nel contesto del dialogo sui diritti umani. Per effetto di questi interventi nonché delle pressioni esercitate dalla società civile filippina, il governo ha presentato pubblicamente le misure adottate finora, ha riconosciuto le proprie manchevolezze e ha chiesto aiuto all’Unione per istituire tribunali speciali e uffici speciali di pubblici ministeri, consolidare il programma di protezione dei testimoni, migliorare le capacità tecniche e forensi delle forze di sicurezza e sensibilizzare queste ultime sul rispetto dei diritti umani.</p>
      <p sl="de">Su invito del governo filippino, una missione dell’UE sta compiendo una visita nel paese al fine di accertare le condizioni di tale richiesta. Inoltre, si dovrebbero rafforzare la Commissione nazionale per i diritti umani e la società civile affinché possano monitorare la situazione. Oltre agli assassini e ai rapimenti degli oppositori del regime e del governo, vengono ora sollevate pesanti accuse di torture, scomparse di persone, detenzioni illegali, tratta di esseri umani e abusi contro donne e bambini. Ancora più gravi sono le violazioni dei diritti umani che vengono commesse regolarmente dalla polizia e dai militari e gli atti di violenza compiuti anche da esponenti di gruppi estremisti nel contesto dello scontro militare con vari gruppi comunisti e ribelli separatisti e della lotta contro il terrorismo.</p>
    </intervention>
    <intervention id="4-217" speaker_id="photo_generic" name="Joaquín Almunia" is_mep="True" mode="spoken">
      <p sl="en">Membro della Commissione. – Signora Presidente, la Commissione europea segue con grande attenzione gli eventi nelle Filippine. Nel corso di recenti contatti ad alto livello – compresi l’incontro tra il Presidente Barroso e la Presidente Arroyo lo scorso settembre e quello tra il Commissario Ferrero-Waldner e il ministro degli Esteri Romulo in marzo – abbiamo incoraggiato le autorità filippine a portare avanti le loro riforme economiche e sociali; abbiamo però espresso anche il nostro allarme per il forte aumento delle esecuzioni extragiudiziali e manifestato apertamente il nostro appoggio al processo di pace a Mindanao.</p>
      <p sl="en">Il nostro scopo principale è porre fine alle esecuzioni extragiudiziali, avviare indagini adeguate sui crimini commessi e sottoporre a debito processo i responsabili, partendo dalle conclusioni cui sono giunti il giudice Melo e il professor Alston nei loro rapporti.</p>
      <p sl="en">La Commissione, insieme con gli Stati membri, sta quindi rispondendo positivamente alla richiesta da parte del governo filippino di aiuto tecnico per le indagini. Poiché i settori per cui è stato chiesto aiuto sono molto diversi tra loro, stiamo preparando una missione per valutare le necessità, cui parteciperanno gli Stati membri e la Commissione. La missione si recherà nelle Filippine in maggio e avrà contatti diretti con le autorità e altri soggetti interessati, tra cui esponenti della società civile. La Commissione sta finanziando la maggior parte dei costi della missione e ha svolto un ruolo guida nella sua preparazione.</p>
      <p sl="en">I risultati che la missione otterrà dovrebbero costituire la base che permetterà all’Unione di mobilitare efficacemente gli aiuti per le indagini. Cercheremo ovviamente di agire in stretto coordinamento con il professor Alston, relatore delle Nazioni Unite per le esecuzioni extragiudiziali. Sono molto lieto che il Parlamento abbia ricordato il suo sostegno. Dobbiamo continuare a incoraggiare le autorità affinché assicurino che le indagini siano condotte in modo adeguato e i responsabili siano assicurati alla giustizia in tempi congrui.</p>
      <p sl="en">La Commissione è del parere che si stiano facendo passi avanti nel processo di pace a Mindanao. La firma di un accordo di pace formale dovrebbe ormai essere imminente. Attualmente forniamo un notevole sostegno indiretto per mezzo degli aiuti allo sviluppo rurale, alla sanità e al miglioramento delle condizioni di vita. Abbiamo comunicato la nostra disponibilità a dare importanti aiuti diretti quando le parti saranno prossime a concludere un accordo di pace formale.</p>
      <p sl="en">Per quanto riguarda i disordini causati dall’NPA, continueremo a incoraggiare le autorità filippine a riavviare colloqui di pace e a permettere a coloro che intendono lasciare la via delle armi per quella della politica di farlo, garantendo che le nuove norme in materia di sicurezza siano attuate nel pieno rispetto dei diritti umani.</p>
    </intervention>
    <intervention id="4-218" speaker_id="4544" is_mep="True" mode="spoken" role="Presidente">
      <p sl="unknown">La discussione è chiusa.</p>
      <p sl="unknown">La votazione si svolgerà tra breve.</p>
    </intervention>
    <intervention id="4-221" speaker_id="28118" name="Simon Coveney" is_mep="True" mode="spoken">
      <p sl="en">Signora Presidente, prima di passare alla votazione vorrei intervenire brevemente per una mozione di procedura. A nome del mio gruppo, prendo atto con piacere del fatto che, per la prima volta, durante una discussione su questioni urgenti abbiamo visto la partecipazione e il contributo del Consiglio.</p>
      <a text="(Applausi)"/>
      <p sl="en">Mi auguro che questo positivo precedente abbia un seguito. Lo abbiamo apprezzato tantissimo. So che è merito in particolare della delegazione tedesca, che si è impegnata molto in tal senso, se ciò è potuto avvenire. Ringrazio il Consiglio per la sua presenza e spero che continui su questa strada.</p>
    </intervention>
    <intervention id="4-222" speaker_id="4544" is_mep="True" mode="spoken" role="Presidente">
      <p sl="unknown">La ringrazio, e ringrazio anche il Presidente Nooke.</p>
    </intervention>
  </section>
  <section id="creitem30" title="15. Turno di votazioni"/>
  <section id="creitem31" title="15.1. Repressione delle recenti manifestazioni in Russia (votazione)"/>
  <section id="creitem32" title="15.2. Rapimento del giornalista Alan Johnston a Gaza (votazione)"/>
  <section id="creitem33" title="15.3. Situazione dei diritti umani nelle Filippine (votazione)"/>
  <section id="creitem34" title="15.4. Zimbabwe (votazione)"/>
  <section id="creitem35" title="16. Dichiarazioni di voto">
    <intervention id="4-233" speaker_id="4508" name="Erik Meijer" is_mep="True" mode="written">
      <p sl="it">L’onorevole Pafilis è intervenuto oggi pomeriggio a nome del mio gruppo nella discussione sullo Zimbabwe. So che ciò che egli e il suo partito greco vogliono più di tutto è sottolineare il conflitto in corso da lungo tempo tra l’ex impero coloniale britannico e l’ex movimento per l’indipendenza guidato da Mugabe, attuale Presidente di quel paese. Questo conflitto viene presentato come uno scontro tra il bene assoluto e il male assoluto. Al pari del collega Pafilis, ho apprezzato l’attività di Mugabe negli anni ’70 contro il colonialismo; abbiamo però posizioni molto diverse riguardo alla situazione attuale, come ho già avuto modo di dire durante precedenti discussioni su questioni urgenti. Sono favorevole alla riforma terriera, ovvero al fatto che le terre dei grandi proprietari siano suddivise e distribuite a piccoli proprietari. Tuttavia, il modo in cui si sta attuando tale riforma nello Zimbabwe ha causato violenze e intimidazioni, e la popolazione, compresi i contadini neri e i lavoratori nelle zone rurali, teme per la propria vita. Più recentemente, anche le città hanno cominciato a subire simili violenze. Mugabe non sta più facendo gli interessi del suo popolo contro gli sfruttatori colonialisti, bensì sta facendo precipitare il paese nel caos, nell’oppressione e nella povertà. Poiché il regime di Mugabe si fonda sulla violenza e sull’intimidazione e non merita di restare al potere, voterò a favore della risoluzione sullo Zimbabwe.</p>
    </intervention>
  </section>
  <section id="creitem36" title="17. Correzioni e intenzioni di voto: vedasi processo verbale"/>
  <section id="creitem37" title="18. Composizione del Parlamento: vedasi processo verbale"/>
  <section id="creitem38" title="19. Composizione delle commissioni e delle delegazioni: vedasi processo verbale"/>
  <section id="creitem39" title="20. Verifica dei poteri: vedasi processo verbale"/>
  <section id="creitem40" title="21. Decisioni concernenti taluni documenti: vedasi processo verbale"/>
  <section id="creitem41" title="22. Dichiarazioni scritte che figurano nel registro (articolo 116 del regolamento): vedasi processo verbale"/>
  <section id="creitem42" title="23. Trasmissione dei testi approvati nel corso della presente seduta: vedasi processo verbale"/>
  <section id="creitem43" title="24. Calendario delle prossime sedute: vedasi processo verbale"/>
  <section id="creitem44" title="25. Interruzione della sessione">
    <intervention id="4-243" speaker_id="4544" is_mep="True" mode="spoken" role="Presidente">
      <p sl="unknown">Dichiaro interrotta la sessione del Parlamento europeo.</p>
      <a text="(La seduta termina alle 17.00)"/>
    </intervention>
  </section>
</text>
