<?xml version='1.0' encoding='utf-8'?>
<text id="20110405.IT" lang="it" date="2011-04-05" place="Strasburgo" edition="Edizione GU">
  <section id="creitem1" title="1. Apertura della seduta"/>
  <section id="creitem2" title="2. Discussioni su casi di violazione dei diritti umani, della democrazia e dello Stato di diritto (comunicazione delle proposte di risoluzione presentate): vedasi processo verbale"/>
  <section id="creitem3" title="3. Conclusioni del Consiglio europeo (24-25 marzo 2011) (discussione)">
    <intervention id="2-007-000" speaker_id="28269" is_mep="True" mode="spoken" role="Presidente" name="Jerzy BUZEK" nationality="Poland" birth_date="03-07-1940" birth_place="Śmiłowice" m_state="PL">
      <p sl="unknown">L’ordine del giorno reca la dichiarazione del Presidente del Consiglio europeo: Conclusioni del Consiglio europeo (24-25 marzo 2011). Il Presidente del Consiglio europeo, Van Rompuy, prende la parola.</p>
    </intervention>
    <intervention id="2-008-000" speaker_id="photo_generic" name="Herman Van Rompuy" is_mep="True" mode="spoken">
      <p sl="en">Presidente del Consiglio europeo. − Signor Presidente, signor Presidente della Commissione europea, onorevoli deputati, nello spazio di 49 giorni ho presieduto tre riunioni del Consiglio europeo e un vertice dei capi di Stato e di governo della zona euro. Tale circostanza basta a dimostrare quanto siano urgenti e vaste le sfide che la nostra Unione si trova ad affrontare, sia sul fronte economico che su quello diplomatico; e prova altresì che le riunioni del Consiglio europeo non sono eventi isolati, bensì elementi di un processo. Nella riunione di cui vi riferisco oggi (quella del 24 e 25 marzo) abbiamo approvato una serie di importanti misure economiche che erano state preparate e discusse nel corso dell’anno precedente, abbiamo impresso un salto di qualità alla nostra azione relativa alle attuali vicende della Libia e abbiamo avviato una risposta alla catastrofe che ha colpito il Giappone. Permettetemi di analizzare separatamente ciascuno di questi problemi.</p>
      <p sl="en">Per quanto riguarda i problemi economici, abbiamo presentato un pacchetto di misure vasto e organico. Sfruttando l’impulso fornito da riunioni precedenti – tra cui il vertice informale della zona euro tenutosi l’11 marzo – siamo riusciti a unire in quest’impresa quasi tutte le forze. Ovviamente, approvare misure e procedure per affrontare la crisi non significa automaticamente uscire dalla crisi stessa; a tal fine sarà indispensabile uno sforzo tenace e intenso. Non elencherò nei dettagli tutte le decisioni prese, che potrete reperire nelle conclusioni; vorrei però sintetizzare sei punti chiave.</p>
      <p sl="en">In primo luogo, abbiamo raggiunto un accordo sull’emendamento al trattato necessario per conferire piena certezza giuridica al meccanismo permanente di stabilità. Con la risoluzione del 15 dicembre il Parlamento ha chiesto di apportare al trattato una lieve modifica per fornire una base giuridica a tale meccanismo, anziché ricorrere a una radicale modifica del trattato. Abbiamo aderito a quest’approccio e ho accolto con grande soddisfazione la schiacciante maggioranza con cui il Parlamento, il 23 marzo, ha approvato la proposta di emendamento al trattato. Sono lieto soprattutto che siamo stati in grado di rassicurare il Parlamento in merito ad alcune preoccupazioni che erano emerse in tale contesto. Ringrazio i relatori, onorevoli Brok e Gualtieri, per la stretta collaborazione che hanno allacciato con me allo scopo di approdare a questo risultato.</p>
      <p sl="en">In secondo luogo, abbiamo concluso un accordo dettagliato su dimensioni, raggio d’azione e modalità operative del futuro meccanismo di stabilità, oltre che sul perfezionamento dello strumento provvisorio.</p>
      <p sl="en">In terzo luogo, abbiamo approvato la posizione del Consiglio in merito alle sei proposte legislative sulla vigilanza macroeconomica e di bilancio in vista dei negoziati con il Parlamento. So che state lavorando intensamente su questo tema; ho anzi già incontrato i vostri relatori e mi accingo a incontrare i vostri coordinatori questo pomeriggio. Tutte le parti interessate comprendono la necessità di giungere a una conclusione entro giugno.</p>
      <p sl="en">In quarto luogo, abbiamo iniziato il semestre europeo. Si tratta di un processo grazie al quale seguiamo l’attuazione della strategia Europa 2020, del Patto di stabilità e di crescita e della vigilanza macroeconomica; il Consiglio europeo di giugno trarrà le indispensabili conclusioni. Eserciterò un controllo personale, per scongiurare il rischio che il semestre si impantani nella palude della burocrazia.</p>
      <p sl="en">In quinto luogo, ci siamo accordati per sottoporre rapidamente le banche a credibili prove di stress. Il compito è duplice: le banche devono effettuare le prove e i governi dovranno agire tempestivamente sulla base dei risultati delle prove stesse.</p>
      <p sl="en">In sesto luogo abbiamo elaborato un coordinamento economico di nuovo tipo, che abbiamo denominato Patto euro plus per due ragioni: anzitutto perché concerne gli impegni ulteriori che i paesi della zona euro sono disposti ad assumersi (essi condividono la stessa moneta e desiderano intraprendere uno sforzo supplementare, che vada ad aggiungersi ad accordi e impegni già esistenti in sede di Unione europea); e poi perché è aperto anche agli altri paesi. Per tale motivo sono lieto che sei paesi non appartenenti alla zona euro abbiano già annunciato l’intenzione di aderire al Patto: si tratta di Danimarca, Polonia, Lettonia, Lituania, Bulgaria e Romania. Ciascuno dei quattro Stati membri rimanenti avrà la possibilità di aderire successivamente.</p>
      <p sl="en">Consentitemi di ribadire che l’impegno politico del Patto euro plus va ad aggiungersi a tutte le altre misure contenute nel pacchetto destinato a migliorare le prestazioni economiche degli Stati membri: il Patto di stabilità e di crescita rafforzato sulla vigilanza fiscale, la nuova vigilanza macroeconomica e l’attuazione dell’essenziale strategia Europa 2020 imperniata sulle riforme strutturali per avviare la crescita economica. Gli impegni in materia di competitività, finanze pubbliche e pensioni, occupazione e così via vanno recepiti nei programmi nazionali per la stabilità e le riforme; essi inoltre verranno valutati al massimo livello a scadenza annuale.</p>
      <p sl="en">Per quanto riguarda l’economia vorrei formulare un’ultima osservazione. Alcuni temono che la nostra azione punti a smantellare il welfare e la protezione sociale; non è affatto così. Come ho dichiarato alle parti sociali in occasione del Vertice sociale trilaterale, si tratta anzi di salvare questi aspetti fondamentali del modello europeo. Vogliamo garantire alle nostre economie una competitività che consenta di creare occupazione e di alimentare il benessere di tutti i cittadini: ecco lo scopo del nostro operato ed ecco gli elementi principali del pacchetto economico globale che ci aiuterà a superare la crisi. Come ho notato, tali elementi costituiscono il frutto di un lungo processo, non di un’unica riunione.</p>
      <p sl="en">Il 25 marzo 2010 il Consiglio europeo ha deciso di migliorare la governance economica europea, istituendo la task-force che ho avuto l’onore di presiedere. A un anno di distanza, stiamo varando nuove norme, strumenti nuovi e politiche più ambiziose. È stato ed è uno sforzo comune di tutte le istituzioni e quindi anche del Parlamento europeo e degli Stati membri. Si è trattato di un compito non sempre facile e non privo di risvolti drammatici, ma la volontà politica è rimasta inflessibile, la meta è chiaramente segnata e risultati significativi sono già arrivati.</p>
      <p sl="en">Non tutti i problemi sono risolti; essi derivano dall’intreccio tra errori passati e carenza di adeguati strumenti, a livello sia nazionale che europeo. Ora però abbiamo tutte le possibilità di riparare gli errori commessi e di non ripeterli più.</p>
      <p sl="en">Passo ora a esaminare la situazione in Libia, di cui abbiamo ovviamente discusso il 24 e 25 marzo. Abbiamo dato prova di determinazione comune; so che alcuni di voi nutrivano dei dubbi, ma abbiamo lavorato intensamente per ottenere risultati concreti. Due settimane prima, in occasione della riunione straordinaria del Consiglio europeo tenuta l’11 marzo, avevamo adottato una linea chiara in merito alla Libia; senza quella netta posizione europea, le azioni successive non sarebbero state possibili. Abbiamo deciso che gli Stati membri avrebbero preso in esame tutte le opzioni necessarie per salvaguardare la popolazione civile, purché esistessero uno stato di necessità dimostrabile, una chiara base giuridica e il sostegno degli Stati della regione.</p>
      <p sl="en">Queste tre condizioni sono state presto soddisfatte. L’evidente stato di necessità è risultato ovvio allorché il regime ha intensificato le violenze contro la propria stessa popolazione. La base giuridica è giunta allorché il Consiglio di sicurezza delle Nazioni Unite ha approvato la storica risoluzione sulla Libia, pochi giorni dopo la riunione del Consiglio europeo. Il sostegno regionale è stato immediatamente offerto dalla Lega araba.</p>
      <p sl="en">Le azioni intraprese da una coalizione di paesi europei, arabi e nordamericani per attuare la risoluzione delle Nazioni Unite hanno contribuito a proteggere la popolazione civile libica, scongiurando un bagno di sangue di enormi proporzioni e salvando migliaia di vite umane. È questo il risultato più importante, che merita porre nel massimo rilievo, al di là del processo decisionale: la foresta è più importante degli alberi.</p>
      <p sl="en">Come tutti sappiamo, la decisione di dare il via a un’azione militare non è stata facile; sono sorti interrogativi ed esitazioni, com’è del tutto naturale. È perfettamente normale che ciò avvenga quando si discute della guerra e della pace, ma tutte le difficoltà che si sono presentate in merito a quest’aspetto della crisi libica non devono oscurare il fattivo dinamismo dimostrato dall’Unione europea. Fin dall’inizio della crisi l’Unione è stata in prima linea; è stata la prima a comminare sanzioni, la prima a imporre un divieto sugli spostamenti delle principali figure del regime, la prima a congelare i beni libici e la prima a riconoscere il Consiglio nazionale provvisorio di transizione come interlocutore, su richiesta di questo Parlamento. L’Unione ha pure coordinato l’opera di soccorso a favore dei propri cittadini e ha fornito – e continua a fornire – massicci aiuti umanitari.</p>
      <p sl="en">Gli obiettivi politici fissati l’11 marzo rimangono immutati. Gheddafi se ne deve andare; vogliamo una transizione politica guidata dai libici stessi e basata su un vasto dialogo politico; siamo pronti ad aiutare la nuova Libia, sia dal punto di vista economico sia nella costruzione del nuovo edificio istituzionale.</p>
      <p sl="en">Seguiamo da vicino anche gli avvenimenti che si dipanano nel resto della regione. Ben sapendo che le condizioni di ogni paese sono diverse, esprimiamo una preoccupazione particolarmente profonda per la situazione di Siria, Yemen e Bahrein. Condanniamo con forza l’intensificarsi delle violenze e siamo favorevoli a riforme politiche e sociali per i nostri vicini meridionali. Dobbiamo modificare la nostra politica, e di questo discuterò oggi stesso con numerosi deputati al Parlamento europeo responsabili per questa regione in seno alla commissione parlamentare per gli Affari esteri. Tra gli aspetti positivi va segnalato il felice svolgimento del referendum costituzionale tenuto due settimane fa in Egitto.</p>
      <p sl="en">Consentitemi di dedicare qualche riflessione anche alla Costa d’Avorio; essa non figurava nell’ordine del giorno dell’ultimo Consiglio europeo, ma avevamo adottato alcune conclusioni in dicembre e da allora abbiamo seguito con attenzione le vicende di quel paese. In primo luogo condanniamo con la massima fermezza possibile le violenze – soprattutto quelle contro i civili – che devono cessare, da qualsiasi parte provengano. In secondo luogo l’attuale situazione deriva con ogni evidenza dal mancato rispetto della democrazia: democrazia non significa solo elezioni, ma anche rispetto per il risultato delle elezioni stesse. La comunità internazionale si è espressa nettamente in merito ai risultati delle elezioni presidenziali svoltesi in Costa d’Avorio l’anno scorso; dobbiamo mantenere la nostra posizione con coerenza.</p>
      <p sl="en">Per quanto riguarda infine la serie di tragedie successive che si è abbattuta sul Giappone, il Consiglio europeo ha espresso partecipazione e solidarietà al popolo giapponese, insieme alle nostre condoglianze per le migliaia di vittime; non dobbiamo dimenticare queste persone, pur mentre altri aspetti del dramma di quel paese catturano la nostra attenzione. L’Unione è pronta a offrire ogni tipo possibile di assistenza e in questi giorni terribili, da amici sinceri del Giappone, vogliamo ribadire l’importanza strategica delle relazioni tra Giappone e Unione europea. Come sappiamo, gli effetti dell’attuale tragedia si ripercuotono al di là del Giappone e appunto per questo l’Unione europea ne sta traendo con attenzione estrema tutti gli insegnamenti del caso. Dedichiamo una scrupolosa riflessione alle conseguenze sull’economia globale e agli aspetti nucleari; si tratta di una priorità assoluta.</p>
      <p sl="en">Abbiamo quindi stabilito la necessità di riesaminare con urgenza le condizioni di sicurezza di tutte le nostre centrali nucleari, svolgendo prove di stress relative alla sicurezza. La Commissione riferirà al Consiglio europeo sulle prove di stress prima della fine dell’anno; riesaminerà le norme dell’Unione europea vigenti in materia di sicurezza degli impianti nucleari e proporrà miglioramenti ovunque ciò si dimostri necessario. Vogliamo che in Europa gli standard di sicurezza nucleare siano elevatissimi, poiché l’attività tesa a garantire la sicurezza delle centrali nucleari non può arrestarsi alle frontiere; incoraggiamo i paesi vicini a effettuare analoghe prove di stress e intendiamo offrire loro l’opportuno sostegno. La soluzione migliore sarebbe quella di portare avanti una revisione degli impianti nucleari a livello mondiale.</p>
      <p sl="en">Signor Presidente, onorevoli deputati, con queste osservazioni concludo la sintesi delle decisioni da noi prese in occasione della terza riunione di quest’anno del Consiglio europeo. In molti casi, si tratta di provvedimenti che aprono la strada a un ulteriore lavoro del vostro Parlamento, sotto forma di procedure legislative oppure del generale diritto di controllo che il Parlamento esercita sulla politica estera e di sicurezza comune. Ascolterò con grande interesse le vostre opinioni.</p>
    </intervention>
    <intervention id="2-009-000" speaker_id="photo_generic" name="José Manuel Barroso" is_mep="True" mode="spoken" role="Presidente della Commissione">
      <p sl="fr">Signor Presidente, signor Presidente del Consiglio europeo, onorevoli deputati, il Presidente del Consiglio europeo ci ha illustrato le decisioni adottate nel corso della riunione della settimana scorsa. Vorrei farvi partecipi della mia interpretazione di tali misure, e poi soffermarmi con voi, in particolare, sulle prossime fasi.</p>
      <p sl="fr">Mi sembra giusto rilevare che sono state adottate alcune importantissime decisioni strutturali a favore di una maggiore stabilità finanziaria nella zona euro e di un coordinamento economico più stretto. Ci troviamo quindi a una vera e propria svolta della governance economica europea, soprattutto se ci volgiamo a considerare il cammino che abbiamo percorso per giungere a questo punto.</p>
      <p sl="fr">Abbiamo finalmente gettato basi solide e adeguate per la componente economica della nostra Unione economica e monetaria; ora, ne sono convinto, avremo una base più stabile.</p>
      <p sl="fr">Disponiamo ora di un quadro che ci consentirà di rispondere insieme a qualunque crisi possa verificarsi. Ultima, ma non meno importante considerazione, nel valutare i risultati di questo Consiglio non dobbiamo trascurare il fatto che il quadro rispetta le disposizioni del trattato e si ispira a un approccio comunitario.</p>
      <p sl="fr">Come tutti sappiamo, non era questa una conclusione scontata. La Commissione ha svolto un ruolo di avanguardia nella risposta comune alla crisi economica e nel delineare una visione per l’Europa del 2020; in quest’opera ha potuto fruire dell’essenziale sostegno del Parlamento, per il quale vi ringrazio vivamente ancora una volta. Le prese di posizione che Parlamento e Commissione hanno adottato insieme a difesa dell’approccio comunitario sono state riconosciute e si sono rivelate assai importanti per giungere ai risultati in questione.</p>
      <p sl="fr">La nostra nuova architettura economica è quindi in gran parte già a punto; di per sé essa non rappresenta però una garanzia. Ora toccherà ai leader politici prendere alcune importanti decisioni per darle concretezza.</p>
      <p sl="fr">Il nuovo quadro ci impone di attuare in maniera rapida e decisa le priorità indispensabili alla crescita, in materia di consolidamento delle finanze pubbliche e riforme strutturali, che il Consiglio europeo ha già confermato, sulla base dell’analisi annuale della crescita della Commissione europea.</p>
      <p sl="fr">Confido che la nostra determinazione nelle settimane e nei mesi a venire non sarà inferiore – o anzi, spero, sarà ancor più vigorosa – di quella di cui abbiamo dato prova finora nell’articolare le varie componenti della risposta comune alla crisi in maniera compatta e coordinata: il semestre europeo, il Patto euro plus, il nuovo quadro per la governance economica rafforzata e le misure da noi adottate, in uno spirito di solidarietà e responsabilità, per conservare la stabilità finanziaria della zona euro.</p>
      <p sl="fr">Non vi nascondo che la Commissione avrebbe preferito un’azione più incisiva in svariati settori della governance economica, soprattutto per quanto riguarda il nuovo meccanismo di stabilità finanziaria della zona euro; per esempio, avremmo gradito maggiore flessibilità. Si può comunque affermare, a mio avviso, che siamo riusciti a elaborare un meccanismo ancorato al trattato, nel quale alla Commissione spetta un ruolo importante e su cui il Parlamento europeo esercita un controllo rigoroso. Abbiamo ottenuto un risultato notevole, cui ha contribuito l’approvazione dell’emendamento al trattato, votata a così vasta maggioranza dalla vostra Assemblea.</p>
      <p sl="fr">Onorevoli deputati, occorre a questo punto mettere in funzione le nuove strutture di governance per affrontare la situazione economica. In verità il clima è ancora difficile e la palla è passata ora nel campo degli Stati membri, i quali devono completare i rispettivi programmi nazionali di riforma nonché i programmi di stabilità o di convergenza.</p>
      <p sl="fr">La Commissione attenderà di ricevere da ciascuno Stato membro proposte concrete e ambiziose sulla base delle quali avanzare insieme verso i principali obiettivi della strategia Europa 2020: più occupazione, più investimenti in istruzione, formazione, ricerca e innovazione e un approccio più coraggioso alla lotta contro la povertà e l’esclusione sociale.</p>
      <p sl="fr">Attendiamo anche che gli Stati membri presentino le misure che andranno via via adottando per correggere i persistenti squilibri macroeconomici e migliorare la competitività e la crescita per l’occupazione.</p>
      <p sl="fr">Non appena avremo ricevuto questi documenti, saremo in grado di preparare i progetti di pareri e raccomandazioni per ciascun paese, che si potranno così adottare prima del Consiglio europeo di giugno, che segnerà la conclusione del primissimo semestre europeo.</p>
      <p sl="fr">Vorrei sottolineare che condividiamo tutti una responsabilità comune, per cui è importante che ciascuno si assuma la piena titolarità della strategia Europa 2020; tale strategia rimane il quadro fondamentale delle riforme europee per la crescita e l’occupazione. A tale proposito si può citare il paragrafo 6 delle conclusioni del Consiglio europeo, che afferma in maniera chiarissima: “Nell’attuazione di queste politiche, per ampliare la base di partecipazione si agirà in stretta cooperazione con il Parlamento europeo e le altre istituzioni e organi consultivi (CESE e CdR) dell’UE, coinvolgendo pienamente i parlamenti nazionali, le parti sociali, le regioni e gli altri soggetti interessati”. Insisto su questo punto perché, come sapete, una delle critiche rivolte con maggior frequenza alla strategia di Lisbona era appunto la mancanza di titolarità del programma europeo di riforme economiche. Mi auguro che questa volta trarremo profitto dagli insegnamenti che questo processo ci può offrire e lavoreremo in maniera veramente accanita verso l’obiettivo della crescita per l’occupazione, a livello sia nazionale che europeo.</p>
      <p sl="fr">Quanto poi alla riforma della governance economica, spetta ora al Parlamento procedere verso l’approvazione finale delle sei proposte contenute nel pacchetto legislativo e mi auguro che realizzeremo in tempi rapidi un risultato ambizioso. Si tratta di un passo essenziale per la messa a punto dell’intero sistema di governance.</p>
      <p sl="fr">Mi sembra quindi che abbiamo numerosi motivi per guardare con soddisfazione ai risultati dell’ultimo Consiglio europeo, ma altrettante ragioni per continuare in un lavoro intenso e tenace: il clima economico è infatti burrascoso e imprevedibile, soprattutto per quanto riguarda gli aspetti sociali che destano in tutti noi profonda inquietudine.</p>
      <p sl="fr">Nel giro di qualche settimana la Commissione intende inoltre presentare le proposte relative all’Atto per il mercato unico. Sono lieto che il Consiglio abbia dedicato tanto tempo a discutere il futuro del mercato unico, sottolineando il ruolo essenziale che il mercato unico svolge per stimolare la crescita e l’occupazione e promuovere la competitività e mettendo tra l’altro in rilievo quanto sia importante alleggerire gli oneri burocratici che gravano in particolare sulle piccole e medie imprese.</p>
      <p sl="fr">Vogliamo liberare il potenziale di crescita del mercato unico; faccio notare, a questo punto, che il consolidamento delle finanze pubbliche non è un fine in sé, ma piuttosto un mezzo per stimolare una crescita equa e sostenibile e generare occupazione.</p>
      <p sl="fr">Dal momento che abbiamo toccato il tema della crescita equa, è importante notare che il Consiglio europeo ha emesso a sua volta una decisione sulla possibilità di tassare le transazioni finanziarie internazionali; ho confermato l’intenzione della Commissione di presentare alcune proposte relative alla tassazione del settore finanziario. Siamo convinti in effetti che tutti debbano fare la loro parte per affrontare e superare la crisi.</p>
      <p sl="fr">Onorevoli deputati, come sapete il Consiglio ha discusso pure la situazione del Mediterraneo meridionale e in particolare della Libia. Il Presidente del Consiglio europeo ce ne ha tracciato un quadro estremamente dettagliato. Mi limito a segnalare che ieri ho incontrato il Primo ministro di Tunisia, cui ho ribadito il nostro sostegno alla rivoluzione democratica e la nostra disponibilità ad aiutare il popolo tunisino nella lotta per la libertà, la giustizia e il progresso sociale. In tale contesto ho anche accennato alla questione dell’immigrazione, che Tunisia e Unione europea devono affrontare insieme con spirito costruttivo nel quadro di un sincero partenariato: infatti abbiamo proposto un partenariato per la democrazia e la prosperità comune, che è stato accolto con estremo favore dal Consiglio europeo.</p>
      <p sl="fr">Il Consiglio europeo si è occupato anche di un altro argomento ossia della crisi giapponese e in particolar modo della situazione nucleare.</p>
      <p sl="fr">Ieri ho avuto anche una conversazione telefonica ricca di contenuti con il Primo ministro giapponese, che ha ringraziato l’Unione europea per le sue iniziative. Gli ho ribadito la nostra solidarietà, assicurandogli che intendiamo rimanere a fianco del Giappone. Abbiamo anche discusso la questione nucleare; il Primo ministro Kan mi ha illustrato la situazione del Giappone, con gli ultimi sviluppi in materia di sicurezza, manifestandomi la disponibilità a cooperare con noi per la sicurezza nucleare in Europa e nel resto del mondo.</p>
      <p sl="fr">Il problema nucleare suscita, com’è ovvio, crescente ansietà nell’opinione pubblica. Dobbiamo affrontare tali ansietà e garantire il massimo grado di sicurezza nucleare, operando nel contempo con assoluta trasparenza. Nelle centrali nucleari europee si effettueranno perciò prove di stress, i cui risultati saranno resi pubblici. Il Consiglio ha chiesto alla Commissione e al gruppo dei regolatori europei in materia di sicurezza nucleare di stabilire portata e dettagli pratici di tali test, che verranno svolti da autorità nazionali indipendenti. La Commissione esaminerà pure il quadro normativo concernente la sicurezza delle centrali nucleari ed entro la fine dell’anno suggerirà i miglioramenti eventualmente necessari.</p>
      <p sl="fr">Signor Presidente, onorevoli deputati, non dobbiamo tradire le speranze riposte nella nostra capacità di agire insieme per il bene comune d’Europa. È in questo modo che la Commissione cerca di operare quotidianamente, consapevole di poter contare sul sostegno del Parlamento, e in questo modo continueremo a operare compiendo fino in fondo il nostro dovere.</p>
    </intervention>
    <intervention id="2-010-000" speaker_id="4342" name="Joseph DAUL" is_mep="True" mode="spoken" nationality="France" birth_date="13-04-1947" birth_place="Strasbourg" p_group="Group of the European People's Party (Christian Democrats)" m_state="FR">
      <p sl="fr">a nome del gruppo PPE. – Signor Presidente, signor Presidente del Consiglio europeo, signor Presidente della Commissione, onorevoli colleghi, l’ultimo Consiglio europeo ha avviato i nostri paesi sulla strada giusta. Incrementando la capacità del Fondo di solidarietà e rendendolo permanente, i 27 hanno dimostrato ancora una volta il proprio impegno nei confronti dell’euro e l’importanza che annettono alla solidarietà fra i paesi finanziariamente più stabili e quelli che devono affrontare momentanee difficoltà.</p>
      <p sl="fr">Contemporaneamente, la decisione di siglare un patto dell’euro fra i paesi della zona euro, in modo da oltrepassare però i limiti della zona, testimonia della volontà politica dei leader europei di trarre un insegnamento dalla crisi finanziaria.</p>
      <p sl="fr">Il fatto di condividere la stessa moneta ci obbliga a compiere scelte economiche e sociali più coerenti. L’epoca in cui i vari paesi potevano stabilire aliquote fiscali atipiche o norme sociali particolari, senza consultare dapprima i propri partner, è tramontata da tempo. Il motivo è semplice: per tutti i paesi deve essere possibile fruire della solidarietà dei partner della zona euro.</p>
      <p sl="fr">I cittadini, però, sono disposti ad accettare tale solidarietà solo se hanno la sensazione che tutti amministrino le finanze pubbliche col medesimo rigore. Da questo punto di vista, il patto dell’euro segna un importante passo in avanti verso la convergenza delle nostre economie. Il mio gruppo lo sostiene con forza, signor Presidente, ma chiede – ed io personalmente continuerò a chiedere – che venga applicato nel contesto del metodo comunitario, sotto gli auspici della Commissione. Vi state muovendo nella direzione giusta e avete svolto un lavoro positivo, ma occorre procedere ancora con il metodo comunitario sotto gli auspici della Commissione: in questo modo costruiremo l’Europa. Onorevoli colleghi, conoscete la mia testarda tenacia; ripeterò questo concetto in Aula fino a quando sarà necessario, in modo che nessuno dimentichi.</p>
      <p sl="fr">Il modello dell’economia sociale di mercato distingue l’Europa dal resto del mondo; esso si basa sulla solidarietà e i nostri concittadini ne vanno giustamente orgogliosi, ma è difficile conservarlo di fronte alla globalizzazione. Si tratta allora di capire come sia possibile garantirgli un futuro sostenibile, imboccando una giusta via di mezzo tra lo Stato-bambinaia prediletto dai socialisti – che, come abbiamo visto, ci ha portato quasi alla bancarotta – e il liberismo eccessivo i cui rischi sono apparsi evidenti nel corso della crisi finanziaria.</p>
      <p sl="fr">Per realizzare quest’obiettivo si devono soddisfare tre condizioni. In primo luogo, tutti i nostri paesi devono ridurre il proprio deficit; in secondo luogo, devono adottare norme comparabili in campo sociale, fiscale e di bilancio; in terzo luogo, devono investire insieme nell’innovazione per stimolare la crescita, che adesso è palesemente insufficiente. In effetti, l’unico metodo per conservare e rafforzare il nostro modello è di investire nei settori in crescita: energia verde, nanotecnologie, biotecnologie e così via. Poiché dal punto di vista finanziario abbiamo uno spazio di manovra limitato, il modo migliore per rispondere alla sfida della crescita e realizzare economie di scala è per noi quello di mettere in comune le competenze oltre che i capitali. Senza massicci investimenti nell’innovazione, senza un autentico piano europeo, ci precludiamo la possibilità di tenere il passo con i nostri concorrenti.</p>
      <p sl="fr">Onorevoli colleghi, dieci giorni fa, mentre i nostri capi di Stato e di governo si riunivano, la centrale nucleare di Fukushima rimaneva fonte di inquietudine e timori a livello globale e in Libia gli insorti guardavano all’Europa, sperando in un’azione decisa. In merito a questi due problemi, i nostri paesi e l’Unione europea hanno dato prova di grande senso di responsabilità.</p>
      <p sl="fr">Abbiamo offerto al Giappone le nostre competenze in campo nucleare, in un frangente che è denso di gravi difficoltà e preoccupazioni per quel paese e per l’intera comunità internazionale. Senza dubbio dovremo distinguere tra un periodo pre-Fukushima e un periodo post-Fukushima. Anche se purtroppo non lo abbiamo ancora raggiunto, il mio gruppo desidera che il dopo Fukushima sia un periodo di riflessione e azione, che consenta in primo luogo di rendere notevolmente più severe le norme che regolano la sicurezza nucleare e poi di intensificare gli sforzi nel settore dell’energia verde. Approvo il suo approccio alla questione della Costa d’Avorio, signor Presidente.</p>
      <p sl="fr">Passando infine al Mediterraneo, mi rallegro che il Consiglio europeo abbia ripetutamente invitato il colonnello Gheddafi a lasciare il potere, in modo da aprire una nuova pagina nella storia del paese. Auspico che tutti i nostri paesi si riuniscano ora per discutere una politica di vicinato per il Sud, ambiziosa e ricca di risultati positivi come quella che è stato possibile varare per l’Est negli anni Novanta.</p>
      <a text="(Applausi)"/>
    </intervention>
    <intervention id="2-011-000" speaker_id="1911" name="Martin SCHULZ" is_mep="True" mode="spoken" nationality="Germany" birth_date="20-12-1955" birth_place="Hehlrath" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">a nome del gruppo S&amp;D . – Signor Presidente, a chi abbia ascoltato con attenzione gli interventi dei Presidenti Van Rompuy e Barroso, saranno certo tornate alla mente le parole di una famosa canzone tedesca che suonano all’incirca così: “Tutti in coperta sulla nave che affonda”. Non c’è problema, tutto va per il meglio: abbiamo risolto ogni difficoltà con completa soddisfazione di tutti.</p>
      <p sl="de">Da parte mia, non riesco a seguire il senso delle vostre relazioni riguardanti il Consiglio europeo; comprendo benissimo che non desideriate presentarvi qui con una relazione negativa. Se fossi Presidente del Consiglio europeo probabilmente sarei anch’io ansioso di dipingere questo Congresso di Vienna permanente con i colori più brillanti e vivaci.</p>
      <p sl="de">Avete ricordato la Libia, ma avete taciuto sulle profonde differenze che su questo tema separano i due maggiori governi europei: sulla questione libica non c’è accordo tra Francia e Germania. Le divergenze all’interno dell’Unione europea su un problema internazionale di cruciale importanza sono la spia di una situazione che non è del tutto sotto controllo. Presidente Van Rompuy, per noi sarebbe stato più utile avere a disposizione i risultati di questa riunione del Consiglio già nel 2010. Per scongiurare la spirale negativa verificatasi lo scorso anno, soprattutto nella zona euro, avremmo dovuto attuare già nella primavera del 2010 le misure che ci siamo decisi ad adottare solo oggi.</p>
      <p sl="de">Dobbiamo chiederci perché mai queste misure non siano state varate nella primavera del 2010; la risposta è che in seno all’istituzione da lei presieduta, il Consiglio europeo, gli argomenti da discutere e le decisioni da approvare non sono determinati dal metodo comunitario, dallo spirito comunitario e da obiettivi comuni, ma piuttosto da interessi nazionali di natura tattica che in ultima analisi prevalgono sui comuni interessi europei. Ecco uno specifico problema europeo.</p>
      <p sl="de">Da lei, Presidente Barroso, avrei gradito un intervento un po’ più articolato; magari avrebbe potuto spiegarci come mai il partito cui lei appartiene, che in passato ha guidato e che l’ha anche condotta alla carica di Primo ministro del Portogallo, abbia ora fatto cadere, nel suo paese, un governo che stava attuando precisamente le misure richieste da lei e dal Commissario che siede accanto a lei.</p>
      <a text="(Applausi)"/>
      <p sl="de">Non possiamo ritenerla responsabile di questi fatti: dopo tutto lei non è più il capo di quel partito. Dal capo della Commissione mi sarei però atteso una ferma presa di posizione sulle manovre politiche ordite a livello nazionale che incidono negativamente sull’Unione europea; in fondo, il governo portoghese è caduto precisamente nel momento in cui ha deciso di prendere i provvedimenti che il quadro di stabilità esigeva. Non è questo il metodo per far progredire l’Europa.</p>
      <p sl="de">C’è un particolare che desta in me forte inquietudine, ma che nessuno di voi due ha menzionato: prima di ogni riunione del Consiglio europeo ci troviamo sempre di fronte all’identico scenario. I capi di Stato e di governo, nel progetto di conclusioni del Consiglio, hanno appena concordato una misura per stabilizzare l’euro e un paese della zona euro, e già qualche agenzia di rating nella City di Londra o a New York declassa proprio quel paese, con l’invariabile risultato di innescare un’ondata di speculazioni contro l’euro. Quando avremo il coraggio di dire: “L’Europa non si farà più dominare da questi speculatori”?</p>
      <a text="(Applausi)"/>
      <p sl="de">Che atteggiamento dobbiamo assumere nei confronti delle banche? Presidente Barroso, sono davvero felice di sentirle annunciare una proposta per una tassa sulle transazioni finanziarie. Attualmente la Banca centrale europea presta denaro, a un tasso dell’1 per cento, a quelle stesse banche che poi concedono prestiti agli Stati membri della zona euro al tasso del 10 per cento. Nulla cambia: i responsabili della crisi continuano a trarre dalla crisi il massimo vantaggio. Proprio per questo occorre una tassa sulle transazioni finanziarie, in modo che queste banche debbano assumersi una parte dei costi della crisi finanziaria.</p>
      <p sl="de">Presidente Barroso, lei ha ricordato la strategia Europa 2020: più occupazione, più investimenti, più ricerca e formazione, più protezione ambientale. Sembra tutto meraviglioso, tranne il particolare che tutti questi obiettivi si dovrebbero raggiungere con una quantità sempre minore di investimenti pubblici. Di conseguenza, benché Europa 2020 e il processo di Lisbona costituiscano sviluppi estremamente positivi, saranno tuttavia condannati al fallimento se ci limitiamo a tagliare unilateralmente i bilanci nel contesto dello sviluppo economico europeo. Serve il coraggio di effettuare investimenti pubblici; consideriamo il livello degli investimenti nei paesi emergenti; consideriamo il livello degli investimenti pubblici in India; consideriamo il Brasile. Guardiamo agli altri continenti e ai fondi pubblici investiti in quella sede.</p>
      <p sl="de">L’Europa sta effettuando tagli fatali e per questo motivo sarebbe opportuno indicare come base giuridica vincolante, nel pacchetto di sei proposte legislative sulla governance economica, un metodo per raggiungere i nostri obiettivi, quelli della strategia Europa 2020. I governi a quel punto si decideranno a fare quello che finora hanno chiassosamente promesso, limitandosi poi a ostacolare lo sviluppo con i tagli al bilancio, effettuati a loro volta con tagli al bilancio dell’Unione europea. Di conseguenza, Presidente Barroso, mi attendo che lei, e più in particolare il Commissario Lewandowski responsabile del bilancio, presentiate un progetto di bilancio dell’Unione europea che sia impegnativo e ambizioso e stimoli veramente lo sviluppo che auspica.</p>
    </intervention>
    <intervention id="2-012-000" speaker_id="97058" name="Guy VERHOFSTADT" is_mep="True" mode="spoken" nationality="Belgium" birth_date="11-04-1953" birth_place="Dendermonde" m_state="BE">
      <p sl="en">a nome del gruppo ALDE. – Signor Presidente, ringrazio in primo luogo il Presidente Van Rompuy per la sua relazione sul Consiglio, ma dobbiamo essere sinceri: non credo che la crisi sia passata e non credo neppure che si possa superare con le misure che stiamo adottando ora. Alle nostre porte infuria una violenta bufera.</p>
      <p sl="en">Finora l’Unione europea si è limitata a varare misure-tampone: provvedimenti forse anche necessari, ma certo non in grado di risolvere la crisi. Abbiamo concesso 110 miliardi di euro alla Grecia e altri 67 miliardi all’Irlanda, senza contare i 24 miliardi di euro che abbiamo appena deciso di fornire alle banche irlandesi. Per il momento abbiamo 76 miliardi di euro in obbligazioni governative acquistate dalla Banca centrale europea. Vi posso assicurare che continuerà a farlo, perché al fondo di emergenza non è consentito operare sui mercati secondari; ciò significa che continuerà a operare in questo modo. Per di più, la BCE ha accettato 100 miliardi di euro di collaterali per fornire liquidità alle banche europee. In totale, quindi, negli ultimi mesi abbiamo investito 400 miliardi di euro per superare questa crisi: tre volte il bilancio dell’Unione europea! E il peggio deve ancora venire: martedì vi sarà probabilmente l’aumento dei tassi d’interesse in Europa – dall’1 all’1,25 per cento – che potrebbe peggiorare le cose. È necessario combattere l’inflazione, ma d’altra parte questo provvedimento contribuisce a peggiorare il quadro generale.</p>
      <p sl="en">Ecco dunque la situazione: abbiamo investito 400 miliardi di euro. Ma abbiamo risolto la crisi? No, non ci siamo riusciti. Si rende perciò necessario un approccio veramente coraggioso e approfondito che per il momento non abbiamo ancora elaborato. A questo proposito vorrei citare Nout Wellink, il Presidente della banca nazionale olandese, che pochi giorni fa ha pubblicato la sua relazione annuale. Egli formula tre osservazioni in merito agli effetti delle nostre decisioni e di quelle prese nelle scorse settimane dal Consiglio: a suo parere le norme di bilancio non sono abbastanza rigorose, il pacchetto di governance economica è troppo limitato e il patto per l’euro in realtà è troppo debole, poiché non esiste un meccanismo per applicarlo. Queste affermazioni non sono mie: sto citando Nout Wellink, il Presidente della Banca nazionale olandese, il quale a sua volta ripete esattamente le parole pronunciate la settimana scorsa dal Presidente Trichet. Il terzo elemento da lui ricordato è la base eccessivamente nazionale su cui si effettua la vigilanza finanziaria.</p>
      <p sl="en">A mio avviso il Presidente Wellink ha ragione; possiamo anzi aggiungere una serie di altri elementi, tra cui in primo luogo lo strumento europeo per la stabilità finanziaria e il meccanismo europeo di stabilità. I fondi di soccorso permanente e provvisorio non possono funzionare perché devono rispettare la norma dell’unanimità. Se manteniamo questa norma, l’intera zona euro sarà d’ora in poi ostaggio di governi e partiti politici euroscettici.</p>
      <p sl="en">Infine – ed è questo il messaggio che voglio inviare quest’oggi – dobbiamo ancora rimettere ordine tra le banche europee. Il problema non è stato risolto e la ripresa economica in Europa non potrà iniziare se prima non lo avremo affrontato. Le banche hanno ancora nei loro portafogli i vecchi prodotti legati alla crisi finanziaria e per di più possiedono anche una serie di obbligazioni di paesi problematici, il cui rating si abbassa ogni giorno, o almeno ogni settimana.</p>
      <p sl="en">Chiedo quindi che il Presidente Barroso e il Presidente Trichet presentino al più presto una proposta per rispondere a questa crisi in maniera globale: in altre parole un Patto di stabilità più coraggioso – il Parlamento vi sta lavorando – e un progetto per la governance economica. Esiste un’autentica governance economica? Ciò di cui disponiamo ora è un approccio intergovernativo, sprovvisto di un meccanismo di sanzioni, che non può funzionare: non ha funzionato in passato e non funzionerà in futuro. Dobbiamo presentare una proposta per abolire la regola dell’unanimità nel fondo di soccorso, che così non può funzionare; in effetti, stiamo concedendo tutto il potere ai partiti e ai paesi che si oppongono al sistema.</p>
      <p sl="en">Infine, dobbiamo presentare un progetto per il settore bancario europeo. Non ci sarà ripresa economica fino a quando non avremo proposto un meccanismo europeo per mettere ordine tra le banche. Sappiamo tutti che un’iniziativa del genere richiederà denaro. Ricapitalizzare le banche europee, finanziare gli investimenti in Europa – come ha chiesto l’onorevole Schulz – e contemporaneamente rimediare al cattivo stato delle finanze pubbliche di alcuni Stati membri: come fare? Dove trovare il denaro? L’unico modo per raccogliere il denaro sufficiente – lo sappiamo bene – consiste nel creare un vero mercato europeo delle obbligazioni: la creazione di un mercato europeo delle obbligazioni è l’unica via d’uscita dalla crisi.</p>
      <p sl="en">Vorrei far notare al Presidente Barroso che ora, per lui, è giunto il momento di presentare risultati concreti: il tempo stringe e il patto per l’euro, da solo, non basterà a risolvere i nostri problemi.</p>
    </intervention>
    <intervention id="2-013-000" speaker_id="1934" name="Daniel COHN-BENDIT" is_mep="True" mode="spoken" nationality="France" birth_date="04-04-1945" birth_place="Montauban" p_group="Group of the Greens/European Free Alliance - Co" m_state="FR">
      <p sl="fr">a nome del gruppo Verts/ALE. – Signor Presidente, signor Presidente del Consiglio europeo, signor Presidente della Commissione, onorevoli colleghi, l’onorevole Schulz ha citato al Presidente Van Rompuy una popolare canzonetta tedesca; in francese ce n’è una molto simile, le cui parole dicono “Tutto va ben, madama la marchesa”.</p>
      <p sl="fr">Devo confessare il mio sbalordimento per il modo in cui le cose sono state presentate in questa sede; suvvia, non ci prenda per sciocchi, Presidente Van Rompuy. Anche se siamo lietissimi di ascoltarla, di tanto in tanto leggiamo anche i giornali e quindi sappiamo come sono andate le cose in questa riunione del Consiglio; non venga a raccontarci storielle. Sappiamo quali sono i problemi e non siamo qui per perdere tempo.</p>
      <p sl="fr">Vorrei far notare un particolare a lei e al Presidente Barroso. Voi parlate continuamente di “stabilità, crescita, occupazione, competitività”; giustissimo. Ma sapete in che forma questo messaggio giunge ai cittadini? “Disuguaglianza, senso di ingiustizia, insicurezza”: ecco quel che essi vedono; ecco come tutto questo si traduce ai loro occhi. E se l’Unione europea non cambia metodo e non cerca di offrire una risposta convincente a questo senso di ingiustizia e disuguaglianza – anzi, alla realtà della disuguaglianza e dell’insicurezza – ebbene, allora i cittadini, quando sentiranno parlare di “competitività” continueranno a pensare “vogliono prendersela con noi ancora una volta”.</p>
      <p sl="fr">Ecco quindi qual è per noi il vero problema: agli occhi dei cittadini i meccanismi di salvataggio delle banche – che, aggiungo, sono comunque necessari – significano semplicemente “per le banche va tutto bene”. Guardate i profitti delle banche; guardate gli stipendi d’oro dei dirigenti. I cittadini concluderanno: “È una follia! Si spende tutto questo denaro e a rimetterci sono sempre i cittadini e i bilanci nazionali, dal momento che le disuguaglianze aumenteranno ancora”. Negli ultimi anni le statistiche segnalano costantemente l’aggravarsi delle disuguaglianze: se non riusciremo ad affrontare questo problema, i cittadini ci volteranno le spalle e andranno ad alimentare l’ondata dell’estrema destra antieuropea che sta montando in tutta Europa. E non avrebbero torto, data la nostra incapacità di rispondere a questa sensazione di disuguaglianza, ingiustizia e insicurezza. Quindi, se non sapremo trovare una risposta convincente, saremo condannati a fallire.</p>
      <p sl="fr">Per quanto riguarda poi le euroobbligazioni, cui ha accennato l’onorevole Verhofstadt, ciò che dobbiamo annunciare ai cittadini e poi mobilitare è un fondo di difesa; se però non abbiamo fondi d’investimento, se non riusciamo a dimostrare alcuna volontà di rimettere in moto il meccanismo – proprio per questo le euroobbligazioni devono servire non solo alla difesa ma anche agli investimenti – ebbene, se non seguiamo questa strada i cittadini non capiranno più nulla e sicuramente non capiranno questa politica.</p>
      <p sl="fr">Su alcuni punti è dunque opportuno essere espliciti: per quanto riguarda le disuguaglianze, come mai oggi in Europa non è possibile adottare alcune misure sociali che sarebbero veramente comprensibili per i cittadini? Per esempio, decidere di varare un salario minimo in tutta Europa; non necessariamente allo stesso livello, basterebbe introdurre l’idea di un salario minimo. È incredibile che in un paese come la Germania, in cui si parla tanto di riequilibrio economico, nessuno accenni mai a questo problema; ed è incredibile che la Germania, uno dei pochi paesi che oggi in Europa possano vantare un attivo, non sia capace di introdurre un salario minimo per i propri cittadini. È un tema che dovremmo sollevare nel contesto della governance sociale ed economica europea.</p>
      <p sl="fr">Passiamo ora alla Libia. Le osservazioni dell’onorevole Schulz sono ineccepibili, ancorché drammatiche. Un paese come la Germania si nasconde, mentre gli altri cercano di individuare soluzioni. Su questo punto sono d’accordo; solamente, quando discutiamo di politica di vicinato, vorrei che facessimo tesoro della quantità di errori e sciocchezze che in passato abbiamo commesso in questo campo. Quali erano i nostri rapporti con il colonnello Gheddafi prima che iniziassero i bombardamenti? Che rapporti avevano i paesi europei con Gheddafi, Ben Ali o Mubarak? Cerchiamo di valutare quale valore avevano per noi le clausole sui diritti umani inserite negli accordi di associazione: non contavano un fico secco! Se non intendiamo fare una valutazione in questo senso, smettiamo almeno di mentire a noi stessi. Forse che il Consiglio europeo ha dedicato cinque soli minuti a riflettere sulle passate omissioni della nostra politica per il Mediterraneo? Avete riflettuto su questo punto? Sui giornali non ho letto nulla; non ho udito il minimo cenno a vostre dichiarazioni in materia. Se solo il Consiglio europeo fosse capace di un minimo di autocritica per i suoi fallimenti passati!</p>
      <p sl="fr">Per concludere passo al Giappone; il problema è che la forma migliore di sicurezza nucleare è la chiusura graduale delle centrali. Nel campo dell’energia nucleare non esiste il rischio zero. Non è un obiettivo che si possa raggiungere dalla sera alla mattina, ma se non abbandoneremo il nucleare non avremo mai sicurezza. Il problema non ha nulla a che vedere con la prova di stress su un unico incidente. Si tratta invece – come ha affermato il direttore dell’Autorità francese per la sicurezza nucleare, Lacoste – dell’effetto cumulativo di più incidenti possibili: un aspetto che, incredibilmente, finora non è mai stato preso in considerazione. Proprio questo è avvenuto in Giappone: non un solo incidente, bensì l’accumularsi di quattro o cinque incidenti, cui si è aggiunto un errore umano, ha condotto a questa situazione.</p>
      <p sl="fr">Dal punto di vista matematico, non è possibile garantire tale sicurezza. Se noi europei non ci esprimiamo apertamente, non potremo uscire dal nucleare in maniera repentina, ma se non ne usciremo, dovremo smettere di parlare di sicurezza nucleare. La sicurezza nucleare non esiste.</p>
    </intervention>
    <intervention id="2-014-000" speaker_id="23712" name="Jan ZAHRADIL" is_mep="True" mode="spoken" nationality="Czechia" birth_date="20-03-1963" birth_place="Praha" m_state="CZ">
      <p sl="cs">a nome del gruppo ECR. – Signor Presidente, il più importante argomento discusso in occasione del recente Consiglio europeo è stato l’economia, insieme alla stabilità della zona euro. Come ben sapete, gran parte dei deputati al Parlamento europeo, appartenenti al gruppo dei conservatori e riformisti europei, proviene da paesi che non appartengono alla zona euro e in gran parte da paesi che non hanno neppure aderito al patto per l’euro. Questo però non significa che noi desideriamo il fallimento della zona euro; al contrario, vogliamo un’Unione europea stabile e prospera, zona euro compresa. Vogliamo governi nazionali responsabili che pongano fine al debito, riformino la struttura della spesa pubblica e intraprendano riforme fiscali, in modo da ripristinare quella disciplina finanziaria che consideriamo corretta.</p>
      <p sl="cs">Non consideriamo invece corretto – e anzi desta in noi forte preoccupazione – il programma occulto portato avanti in questa sede da alcuni Stati membri e in parte dalla Commissione nonché da alcuni gruppi parlamentari. Si tratta del tentativo di sfruttare la crisi per attuare un ulteriore trasferimento di sovranità e di progredire ulteriormente verso l’armonizzazione fiscale; di avvicinarsi ancora, in altre parole, alla creazione di un’unione fiscale e quindi di una completa unione politica. A tale unione noi diciamo “no”; non siamo assolutamente favorevoli a un’unione di questo tipo.</p>
      <p sl="cs">Siedo in Parlamento dal 2004 e quando si profila un problema sento sempre risuonare la solita frase: “Occorre più Europa, occorre un approccio comunitario più deciso”. A mio parere le cose non stanno affatto così; è proprio il tentativo di risolvere ogni problema a livello europeo che ci ha cacciati in questo pasticcio e come pensiamo di uscirne? Ancora una volta a livello europeo. Vi chiedo di comprendere, una buona volta, che l’attuale modello di integrazione europea ha esaurito le forze. Uscite finalmente dal vecchio sogno cinquantennale dell’integrazione europea postbellica, che si trascina ancora dal secolo scorso; il paradigma europeo è mutato e prima alcuni di voi se ne renderanno conto, meglio sarà.</p>
    </intervention>
    <intervention id="2-015-000" speaker_id="96650" name="Lothar BISKY" is_mep="True" mode="spoken" nationality="Germany" birth_date="17-08-1941" birth_place="Zollbrück" p_group="Confederal Group of the European United Left - Nordic Green Left" m_state="DE">
      <p sl="de">a nome del gruppo GUE/NGL . – Signor Presidente, signor Presidente del Consiglio, signor Presidente della Commissione, il mio gruppo giudica insufficienti i risultati della riunione del Consiglio.</p>
      <p sl="de">Partiamo da un esame della politica economica. Nel corso di un’audizione svoltasi una settimana fa abbiamo definito le nostre riflessioni sugli orientamenti approvati in materia di politica economica. Dobbiamo superare la prassi neoliberista tendente a fissare profitti e concorrenza, evidente nell’uso di termini come “flessicurezza”, adeguamento dell’età pensionabile e così via.</p>
      <p sl="de">A nostro avviso è necessario introdurre una gestione della politica economica che tragga legittimazione dal controllo democratico e impedisca le pratiche di dumping fiscale, salariale e ambientale introducendo adeguati standard minimi comuni, tali da regolare efficacemente i mercati finanziari e vietare una privatizzazione dei profitti che scarichi i rischi sui comuni cittadini.</p>
      <p sl="de">La mia seconda osservazione riguarda la nostra politica di vicinato meridionale e in particolare la Libia. Nell’Africa settentrionale, e soprattutto in Libia, gli Stati membri dell’Unione europea si sono invischiati in una situazione macabra: a questo proposito sono già state formulate alcune critiche, come abbiamo sentito. Mi limito a sottolineare un punto: il dittatore Gheddafi usa contro i dimostranti e i ribelli armi che ha acquistato da noi. Le truppe della NATO lo tempestano di fuoco apparentemente allo scopo di proteggere i combattenti per la libertà e la democrazia, i quali a loro volta usano armi europee e statunitensi.</p>
      <p sl="de">Mi chiedo allora a che serva il codice d’onore vigente nel settore del commercio di armi, se poi si producono situazioni siffatte. Dov’è andato a finire il sostegno alla libertà, ai diritti umani e alla lotta contro l’ingiustizia sociale in casi specifici come quello di Lampedusa, isola in cui ogni giorno arrivano dall’Africa settentrionale centinaia di profughi? Temo che l’idea di vicinato appena messa insieme in fretta e furia risponda più agli interessi europei che a un’adeguata valutazione delle esigenze dei paesi partner.</p>
      <p sl="de">La mia terza osservazione riguarda il Giappone; avremo ancora tempo per discutere del Giappone sia questo pomeriggio che domani. Neppure in questo caso si riesce a scorgere un approccio europeo comune, almeno per quanto riguarda i controlli di sicurezza, le cosiddette prove di stress. Non mi sorprende perciò che i cittadini chiedano con giustificato scetticismo quale sia precisamente la posizione dell’Unione europea su questo tema.</p>
    </intervention>
    <intervention id="2-016-000" speaker_id="28513" name="Godfrey BLOOM" is_mep="True" mode="spoken" nationality="United Kingdom" birth_date="22-11-1949" birth_place="London" p_group="Europe of freedom and democracy Group" m_state="GB">
      <p sl="en">a nome del gruppo EFD. – Signor Presidente, se mi è consentito vorrei tornare sulla questione della Libia.</p>
      <p sl="en">Quand’è che la nostra classe politica e i grandi della terra si sono resi conto all’improvviso che il colonnello Gheddafi è un criminale? In quale momento, signor Presidente, dopo quella splendida fotografia che vi ritraeva abbracciati, lei ha improvvisamente capito che Gheddafi era un “cattivo”?</p>
      <p sl="en">Le vittime della tragedia di Lockerbie in Scozia e le vittime delle atrocità dell’IRA nel mio paese sanno benissimo – ve lo posso assicurare – che razza di canaglia sia quest’individuo; ma è pieno di denaro e di petrolio e così avete chiuso gli occhi tutti quanti, non è vero?</p>
      <p sl="en">Bene, le pecore sono tornate all’ovile. La figura più patetica di questa vicenda è il Primo ministro britannico, che continua ad agitare una pistola scarica dopo aver smantellato la Royal Navy e la RAF; pronuncia vane minacce da bordo campo, ma non ha portaerei né niente altro, e si proclama conservatore ma non è altro che uno studentello ripetente che fischietta nel buio per farsi coraggio.</p>
      <p sl="en">Continuiamo a indignarci per la violenza contro le popolazioni e non facciamo che parlare di democrazia. Eppure da anni sopportiamo senza muovere un dito quello scimmione assassino che sta nello Zimbabwe, non è vero? Non ce ne importa niente perché lì non ci sono soldi e non c’è petrolio. Un atteggiamento tipico di questo posto: traboccante di ipocrisia e di stupidità.</p>
    </intervention>
    <intervention id="2-017-000" speaker_id="96904" name="Barry MADLENER" is_mep="True" mode="spoken" nationality="Netherlands" birth_date="06-01-1969" birth_place="Leiden" p_group="Non" m_state="NL">
      <p sl="nl">Signor Presidente, Presidente Barroso, lei otterrà ciò che desidera: verrà istituito un fondo di sostegno permanente per l’euro, un fondo che verrà in soccorso di quegli Stati membri che hanno sperperato le proprie finanze e trasferirà i rischi agli Stati membri che hanno tenuto ordine in casa propria.</p>
      <p sl="nl">Quasi tutti gli economisti concordano sul fatto che questo fondo non servirà a salvare l’euro, più di quanto siano servite le disposizioni del Patto di stabilità e di crescita. È un accordo indulgente, che ricompensa gli Stati membri deboli e fraudolenti, concedendo loro crediti a buon mercato. Dove troveremo questo denaro? In che modo verrà costituito il fondo? Sulla carta ogni Stato membro dovrà contribuirvi, compresi Portogallo, Grecia e Irlanda; però questi paesi denaro non ne hanno.</p>
      <p sl="nl">Tutto questo, in sostanza, significa che finiranno per pagare proprio gli Stati membri che hanno tenuto ordine in casa propria. I cittadini olandesi pagheranno il conto per gli Stati membri deboli come la Grecia e il Portogallo – il suo paese, Presidente Barroso! – e questo è inaccettabile, signor Presidente. Non si può parlare di solidarietà: si tratta di un premio per il comportamento scorretto di una serie di Stati membri deboli, elargito a spese dei laboriosi cittadini olandesi, belgi e tedeschi.</p>
      <p sl="nl">L’euro non si può salvare in questo modo; al contrario, i paesi in questione vanno espulsi dall’euro. La Grecia deve reintrodurre la dracma e il Portogallo deve tornare all’escudo. Alcuni paesi devono accettare la necessità di uscire dalla zona euro e rendersi conto che la responsabilità di questo esito ricade completamente sulle loro spalle.</p>
    </intervention>
    <intervention id="2-018-000" speaker_id="1928" name="Werner LANGEN" is_mep="True" mode="spoken" nationality="Germany" birth_date="27-11-1949" birth_place="Müden/Mosel" p_group="Group of the European People's Party (Christian Democrats)" m_state="DE">
      <p sl="de">Signor Presidente, i risultati del Vertice hanno segnato un’importante tappa intermedia, ma la prova del fuoco deve ancora venire. Se questi risultati subiranno la sorte di tante altre misure precedenti – compreso il Patto di stabilità e di crescita – e se gli Stati membri non li rispettano, allora essi non varranno la carta su cui sono scritti. Per questo motivo non riesco a condividere l’ottimismo con cui i due Presidenti proclamano che la crisi è superata: a mio avviso solo in questo momento ci troviamo di fronte alla prova decisiva.</p>
      <p sl="de">Dal crollo della Lehmann Brothers sono passati più di due anni e mezzo, e a che punto ci troviamo? Ci sono voluti due anni e mezzo per giungere a questo punto. Il Commissario responsabile ha respinto le proposte relative a una tassa sulle transazioni finanziarie l’ultima volta che sono state avanzate; vorrei vedere dei risultati. Ripensando all’ultima legislatura, ricordo che la nostra Assemblea aveva approvato 12 risoluzioni su misure concernenti i mercati finanziari e che il Commissario responsabile per il mercato interno – il quale per fortuna non è più in carica – le ha respinte tutte: ecco la realtà. La Commissione non ha certo assunto un ruolo guida nella ricerca di una soluzione per questo problema.</p>
      <p sl="de">Abbiamo però compreso la necessità di sconfiggere gli egoismi nazionali anche a livello di Consiglio, insieme all’opportunità che il Parlamento dia man forte alla Commissione nell’opera di modifica della Costituzione. Non c’è assolutamente motivo di riposare sugli allori. Devo dichiararmi d’accordo con l’onorevole Verhofstadt: il consolidamento del bilancio non è abbastanza rigoroso, la governance non impone impegni sufficientemente vincolanti, il patto per l’euro è troppo debole e gli interessi nazionali ancora troppo forti. Se non abbiamo il coraggio di esigere dai governi nazionali un maggiore impegno a favore dell’Europa, allora non approderemo mai a una soluzione valida e durevole.</p>
      <p sl="de">Presidente Barroso, ho criticato i colleghi greci del mio gruppo che hanno votato contro il programma per la Grecia e certo non sono d’accordo con l’onorevole Schulz. Se un Primo ministro socialista perde le elezioni e non viene riconfermato, questo di per sé è un fatto positivo. Nel caso del Portogallo, però, anche il suo partito ha votato contro il programma: episodi di questo genere non dovrebbero essere consentiti in Europa. Chiedo a tutti di fare la propria parte per stroncare in futuro quest’atteggiamento fazioso, in modo che non intralci più il nostro tentativo di risolvere questo problema.</p>
    </intervention>
    <intervention id="2-020-000" speaker_id="28310" name="Edite ESTRELA" is_mep="True" mode="spoken" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Signora Presidente, Presidente Van Rompuy, Presidente Barroso, onorevoli colleghi, l’opinione pubblica europea si pone una domanda: il Consiglio europeo effettuerà le scelte necessarie e corrette per farci uscire dalla crisi? Molti cittadini europei sospettano forse che le scelte fatte si muovano nella direzione giusta, ma siano troppo lente e non particolarmente ambiziose. Chi ha visto il documentario Inside Job sarà rimasto segnato per tanta avidità e mancanza di scrupoli e si chiederà: se le agenzie di rating operano in questa maniera, che fa l’Europa per istituire agenzie di rating indipendenti e attendibili?</p>
      <p sl="pt">Non molto tempo fa il Presidente Barroso ha dichiarato che, se uno Stato membro può evitare di ricorrere ad aiuti esterni, dovrebbe rinunciarvi senz’altro, poiché tali aiuti sono costosi. Il governo portoghese è dello stesso parere: il Portogallo non ha bisogno di aiuti esterni, ma solo di finanziamenti per la propria economia e le proprie famiglie a tassi d’interesse ragionevoli. Se però le agenzie di rating fanno gli interessi degli speculatori, i frutti degli enormi sacrifici che i cittadini portoghesi stanno compiendo finiranno direttamente nelle tasche degli speculatori stessi. È questa la giustizia europea? I centri di decisione politici non riescono a comprendere che stiamo attraversando una crisi della zona euro – ripeto: della zona euro – e che gli attacchi al debito sovrano di alcuni paesi possono minacciare l’euro e mettere a repentaglio la moneta unica e lo stesso progetto europeo? Siamo di fronte a un problema europeo, che richiede una soluzione europea.</p>
      <p sl="pt">Se vogliamo superare la crisi, ci occorre più Europa, non certo meno Europa; dobbiamo dimostrarci all’altezza del nostro passato e delle sfide del futuro; dobbiamo restituire fiducia e speranza ai cittadini europei, senza i quali nessun progetto europeo può sussistere.</p>
    </intervention>
    <intervention id="2-021-000" speaker_id="97137" name="Sylvie GOULARD" is_mep="True" mode="spoken" nationality="France" birth_date="06-12-1964" birth_place="Marseille" p_group="Group of the Alliance of Liberals and Democrats for Europe" m_state="FR">
      <p sl="fr">Signora Presidente, signor Presidente del Consiglio europeo, signor Presidente della Commissione, avete tracciato un quadro alquanto roseo di questi dibattiti; vi sono certo alcuni aspetti positivi, sui quali tuttavia non ho bisogno di soffermarmi. Nutro però una preoccupazione che va al di là dei dettagli tecnici e del contenuto dei vostri interventi: alludo alla frattura Nord-Sud che divide l’Unione europea in maniera sempre più profonda. Com’è successo anche pochi minuti fa, abbiamo sentito discorsi in cui si afferma che gli uni hanno ragione e gli altri hanno torto, in cui si dividono in maniera manichea i buoni dai cattivi, dimenticando del tutto l’interdipendenza: è un fenomeno grave.</p>
      <p sl="fr">Peggio ancora, rifiutando di affrontare il problema delle banche, che è stato ricordato dall’onorevole Verhofstadt, molti paesi del Nord, che danno volentieri lezioni ai paesi del Sud, sembrano agli occhi di gran parte dell’opinione pubblica rifiutarsi di ammettere le proprie responsabilità. A mio avviso, quindi, se c’è un compito che spetta a lei, Presidente Van Rompuy, e anche a lei, Presidente Barroso, è proprio quello di impedire a tutti i costi che questa frattura si aggravi e si cronicizzi. Abbiamo bisogno di soluzioni accettabili per tutti; dobbiamo far sì che ognuno si assuma le proprie responsabilità.</p>
      <p sl="fr">Un’ultima osservazione: l’attenzione del Consiglio europeo mi sembra rivolta esclusivamente all’interno. Tutta questa discussione si è svolta come se l’euro non fosse un elemento di importanza globale; non si è minimamente accennato alla rappresentanza esterna della zona euro in seno al FMI. La Francia, che presiede attualmente il G20, intende promuovere l’idea di una riforma monetaria globale, ma non vi è alcuna proposta – come quella delle euroobbligazioni che noi stiamo cercando di portare avanti – che tenti di fare dell’euro una moneta veramente globale.</p>
    </intervention>
    <intervention id="2-022-000" speaker_id="96648" name="Philippe LAMBERTS" is_mep="True" mode="spoken" nationality="Belgium" birth_date="14-03-1963" birth_place="Bruxelles" m_state="BE">
      <p sl="fr">Presidente Van Rompuy, rispetto profondamente lei e il suo lavoro, ma devo dichiarare che il suo intervento non mi ha veramente convinto.</p>
      <p sl="fr">Lei afferma che i lavoratori non hanno motivo di preoccuparsi, perché noi stiamo operando a loro favore. Da parte mia, quando leggo la sezione sulla competitività del Patto euro plus, come lei lo ha definito, vedo che si parla di tagli ai salari, di aumentare la flessibilità e di diminuire la sicurezza; nessun cenno alla produttività delle nostre risorse; nessun cenno alla produttività dell’energia.</p>
      <p sl="fr">Faccio notare che non vinceremo mai la corsa contro la Cina sul piano della manodopera a buon mercato; all’opposto, la Cina è sulla buona strada per superarci sul piano dell’efficienza energetica o dell’efficienza delle risorse. Quale spazio può restare all’Europa in termini di competitività, se non riusciamo a competere in questi due settori?</p>
      <p sl="fr">Lei afferma che i percettori di benefici sociali non hanno motivo di preoccuparsi. Tuttavia quando si tratta di riequilibrare le finanze pubbliche – obiettivo peraltro ragionevole – lei afferma anche che è necessario operare dei tagli; il 40 per cento della spesa pubblica riguarda il welfare e voi venite a dirci che non dobbiamo preoccuparci. Ancora, lei afferma che avete affrontato il tema delle entrate; parliamo allora delle entrate. La base imponibile consolidata comune per l’imposta sulle società (CCCTB) è un’autentica barzelletta. Lei ne parla al condizionale e aggiunge che dovrebbe trattarsi in ogni caso di un provvedimento neutrale dal punto di vista delle entrate. Non frutterà perciò neppure un euro supplementare e per di più le imprese avranno in ogni caso la possibilità di scegliere. Non mi risulta che mai nessuno abbia scelto l’opzione fiscale più costosa.</p>
      <p sl="fr">D’altra parte, se c’è qualcuno che non ha il minimo bisogno di preoccuparsi sono proprio gli azionisti e i creditori delle banche. Lei ci ha parlato delle prove di stress; quelle dell’anno scorso erano una barzelletta e non so se anche quest’anno ci verrà riproposta una barzelletta altrettanto insipida. Di una cosa però possiamo essere sicuri, ossia di quale sarà la provenienza dei fondi da destinare alle banche: verranno dagli azionisti o da noi contribuenti? Suvvia, siamo seri! È chiaro comunque che costoro non hanno nulla da temere.</p>
      <p sl="fr">Nulla infine è stato detto dell’elefante che ingombra il nostro salotto, ossia dell’assoluta insostenibilità del debito di Grecia e Irlanda. Comunque si cerchi di rigirare la questione, si sa benissimo che non esiste la minima possibilità che quei paesi ripaghino il debito. E più si ritarda la ristrutturazione, più doloroso sarà l’intervento. Non sarà in nessun caso un intervento indolore, ma se aspettiamo ci costerà veramente caro.</p>
      <a text="(Applausi)"/>
    </intervention>
    <intervention id="2-023-000" speaker_id="4536" name="Martin CALLANAN" is_mep="True" mode="spoken" nationality="United Kingdom" birth_date="08-08-1961" birth_place="Newcastle" p_group="European Conservatives and Reformists Group" m_state="GB">
      <p sl="en">Signora Presidente, ogniqualvolta l’Unione europea deve confrontarsi con un problema specifico, cade nella trappola di escogitare una soluzione complicata, burocratica e maldestra, spesso completamente sproporzionata rispetto alla gravità del problema. È questo l’errore che stiamo commettendo ora per quanto riguarda la crisi finanziaria: è un problema serio, che esige una risposta, ma molte delle soluzioni proposte avranno effetti vasti e a mio avviso pesantemente negativi sul futuro dell’Europa nel lungo periodo.</p>
      <p sl="en">Molti stanno cogliendo l’opportunità per varare piani di governance economica permanente, basati sui principi guida dell’intervento e del controllo. La soluzione, ci vien detto, consiste in primo luogo in un uso distorto di norme vigenti come l’articolo 122 del trattato, che non era stato concepito per finanziare i salvataggi per cui è servito – mi auguro che qualche paese abbia il coraggio di contestare quest’iniziativa di fronte alle Corti europee – e di imporre limitazioni più severe agli Stati membri, cosa che in realtà restringe la possibilità di scelta democratica di molti elettorati.</p>
      <p sl="en">Se consideriamo il caso dell’Irlanda, quel paese ha fatto del suo meglio per stabilizzare il proprio sistema bancario – una stabilizzazione, per inciso, che sarebbe assolutamente necessaria per banche e istituzioni di altri Stati membri, che altrimenti dovrebbero far fronte a un’esposizione spaventosa – ma come ricompensa per questo sforzo, ora altri Stati membri chiedono all’Irlanda di incrementare l’aliquota della propria imposta sulle società per competere con le insoddisfacenti e confuse condizioni di altri paesi. È una situazione ingiusta e antidemocratica.</p>
    </intervention>
    <intervention id="2-024-000" speaker_id="28511" name="Bairbre de BRÚN" is_mep="True" mode="spoken" nationality="United Kingdom" birth_date="10-01-1954" birth_place="Baile Átha Cliath" p_group="Confederal Group of the European United Left - Nordic Green Left" m_state="GB">
      <p sl="ga">Signora Presidente, quale ragionamento induce il Consiglio e la Commissione a supporre che le politiche imposte all’Irlanda non aumenteranno il debito, o che questo non sia piuttosto il risultato dell’attuazione di politiche identiche o simili in tutta l’Unione europea?</p>
      <p sl="ga">Le misure approvate al Vertice imprigioneranno tutti gli Stati membri in una logica economica dannosa per i cittadini: una logica per cui i tagli sono necessari e che toglie agli Stati membri la capacità di promuovere la crescita.</p>
      <p sl="ga">Le politiche imposte all’Irlanda dall’Unione europea e dal Fondo monetario internazionale si traducono in tagli selvaggi, disoccupazione e pesante riduzione dei servizi pubblici. L’onere del debito irlandese non è sostenibile: se non si impone ai detentori di obbligazioni di accollarsi una parte dell’onere del deficit, il futuro fallimento dell’Irlanda è inevitabile.</p>
    </intervention>
    <intervention id="2-025-000" speaker_id="96660" name="Niki TZAVELA" is_mep="True" mode="spoken" nationality="Greece" birth_date="30-06-1947" birth_place="Lamia" p_group="Europe of freedom and democracy Group - Vice" m_state="GR">
      <p sl="en">Signora Presidente, il Patto euro plus intende rafforzare e promuovere la competitività europea, ma com’è possibile offrire all’economia un valore aggiunto europeo se il nostro mercato del lavoro viene violato dall’immigrazione illegale e i prodotti europei sono scacciati da prodotti di contrabbando importati da paesi orientali usi allo sfruttamento intensivo della manodopera?</p>
      <p sl="en">Prima giungeremo a identificare e tutelare i prodotti geografici ed economici dell’Unione europea, tanto meglio sarà. Propongo quindi di inserire nel patto per l’euro l’identificazione e la tutela delle frontiere economiche e geografiche d’Europa; in caso contrario non potremo avere un’Europa competitiva in un’economia globale in cui infuria una concorrenza di estrema aggressività.</p>
    </intervention>
    <intervention id="2-026-000" speaker_id="1956" name="Frank VANHECKE" is_mep="True" mode="spoken" nationality="Belgium" birth_date="30-05-1959" birth_place="Brugge" p_group="Non" m_state="BE">
      <p sl="nl">Signora Presidente, dalla crisi libica emerge con chiarezza un elemento: la totale assenza di una seria strategia geopolitica europea che salvaguardi gli interessi europei. Dobbiamo riconoscere un’amara verità: il nostro intervento in quel paese è essenzialmente il risultato di un programma politico interno del Presidente Sarkozy, il quale si è concesso il lusso di un’avventura stile Falkland.</p>
      <p sl="nl">È singolare comunque che proprio alcuni di coloro che oggi si scagliano con appassionata indignazione contro il male assoluto incarnato dal colonnello Gheddafi – tra questi vi sono anche alcuni colleghi – fossero ben felici, fino a poco tempo fa, di farsi fotografare sorridenti a fianco del dittatore libico, che ricevevano con gli onori militari. Mi limito a osservare che oggi è assai più facile sparare su Gheddafi che trovare una risposta agli enormi problemi che si vanno profilando.</p>
      <p sl="nl">Per ricordare solo uno di tali interrogativi, intendiamo continuare a fornire armi ai ribelli – termine collettivo che designa una massa variegata di persone, alcune delle quali hanno ancora, secondo gli standard europei, una mentalità medievale – e in caso affermativo, quale garanzia abbiamo che tali armi non verranno utilizzate per gettare il paese in un caos ancor più profondo, come avvenne in Iran dopo la cacciata dello scià?</p>
      <p sl="nl">Personalmente, sarei più soddisfatto se questa esibizione di forza europea si rendesse più visibile nella vigilanza militare alle nostre frontiere esterne, ove in questo momento si combatte una guerra silenziosa, terribile preannuncio di un’invasione di immigrati ignorata da tutti. L’Europa deve dare una dimostrazione di forza anche nell’affrontare questo problema.</p>
    </intervention>
    <intervention id="2-027-000" speaker_id="28167" name="Corien WORTMANN-KOOL" is_mep="True" mode="spoken" nationality="Netherlands" birth_date="27-06-1959" birth_place="Oud-Alblas" p_group="Group of the European People's Party (Christian Democrats) - Vice" m_state="NL">
      <p sl="nl">Signora Presidente, nel corso dell’ultimo Consiglio europeo sono state prese decisioni che erano impensabili appena un anno fa; vorrei quindi porgere un sincero ringraziamento ai Presidenti Van Rompuy e Barroso.</p>
      <p sl="nl">Si tratta di un passo importante, compiuto lungo un cammino arduo e impervio che dovremo percorrere fino in fondo per ripristinare la fiducia nell’euro e nella nostra economia e uscire quindi dalla crisi promuovendo la crescita economica e l’occupazione. La nostra Assemblea – come avete notato – ha la funzione di colegislatore per il pacchetto legislativo mirante a rafforzare la governance economica. Auspichiamo un pacchetto più ambizioso, e nel prossimo futuro dovreste avviare discussioni con il Parlamento a tal proposito. A nostro avviso è necessario un sostegno finanziario più robusto e ambizioso, fondato sulle proposte della Commissione. Avete già sentito numerosi colleghi affermare la nostra volontà di mettere a punto un Patto di stabilità e crescita più robusto, con un meccanismo di voto opposto.</p>
      <p sl="nl">In secondo luogo, occorre un coordinamento socioeconomico assai più saldo e rigoroso. Ciò comporta iniziative assai più vaste rispetto agli “impegni” del Patto euro plus, in quanto i principi della nostra economia sociale di mercato sono radicati nella strategia Europa 2020. Occorre impegnarsi più intensamente per sviluppare tali principi e promuovere la crescita e l’occupazione per i cittadini. Vogliamo radicare tali obiettivi nei programmi nazionali di riforme – ho ascoltato le riflessioni del Presidente Barroso su questo punto – e quindi dobbiamo presentare proposte in tal senso.</p>
      <p sl="nl">Lei ha esposto e anzi sottolineato tali osservazioni, nella prospettiva di concludere un accordo su questi punti in giugno. Per quanto ci riguarda lei può già mettersi all’opera per attivare il Consiglio, almeno su questi punti, cosa che renderebbe possibile la conclusione di un accordo entro giugno.</p>
    </intervention>
    <intervention id="2-028-000" speaker_id="1289" name="Proinsias DE ROSSA" is_mep="True" mode="spoken" nationality="Ireland" birth_date="15-05-1940" birth_place="Dublin" p_group="Group of the Progressive Alliance of Socialists and Democrats in the European Parliament" m_state="IE">
      <p sl="en">Signora Presidente, vorrei porre alcune domande con franchezza al quartetto europeo – cioè alla troika più il Consiglio. Avete seriamente l’intenzione di salvare la zona euro e il progetto europeo?</p>
      <p sl="en">Le prove di stress per le banche si sono appena concluse, sulla base degli scenari più pessimistici per quanto riguarda l’Irlanda. Il nuovo governo irlandese ha posto un limite alla catastrofe bancaria del paese; con grande sorpresa di tutti i cittadini, ha deciso che i principali detentori di obbligazioni della Allied Irish Bank e della Bank of Ireland non subiranno tosature.</p>
      <p sl="en">Ma qual è l’equivoco europeo? Per quale motivo la Banca centrale europea tace sugli essenziali finanziamenti a medio termine per le banche irlandesi? Perché il Presidente Sarkozy e il Cancelliere, signora Merkel, insistono a volere la distruzione della base industriale irlandese in cambio di un taglio al tasso d’interessi dell’operazione di salvataggio? Perché alcuni Stati membri bloccano i progressi sulla strada della imposta europea sulle transazioni finanziarie e sulle euroobbligazioni? Perché si taglia il bilancio europeo?</p>
      <p sl="en">Una breve risposta indica la ragione nei calcoli elettorali a breve termine e in una concezione dottrinaria dell’economia. La crisi economica irlandese è parte integrante della crisi europea; il fallimento dell’economia irlandese non sarebbe solo un fallimento per l’Europa, sarebbe il fallimento dell’Europa.</p>
      <p sl="en">La sostenibilità del debito irlandese è un punto critico per l’Irlanda e l’Europa e il quartetto deve affrontare concretamente questo problema; c’è bisogno che il quartetto dia prova di creatività e lungimiranza negli attuali negoziati con l’Irlanda.</p>
      <p sl="en">Ricordate le mie parole. L’Irlanda è una democrazia, proprio come la Francia, la Germania o la Finlandia: il nostro governo segue la volontà del popolo. Gli elettori irlandesi hanno accettato severe misure di austerità a denti stretti e reprimendo la collera. È necessario che essi scorgano lealtà da parte dell’Europa, poiché altrimenti quella finestra di tolleranza di cui fruisce ora il governo irlandese si chiuderà di botto.</p>
    </intervention>
    <intervention id="2-029-000" speaker_id="96683" name="Carl HAGLUND" is_mep="True" mode="spoken" nationality="Finland" birth_date="29-03-1979" birth_place="Esbo" p_group="Group of the Alliance of Liberals and Democrats for Europe" m_state="FI">
      <p sl="sv">Signora Presidente, mi consenta di iniziare da un aspetto positivo. Potrei concentrare l’attenzione sui problemi che deriveranno dalle decisioni che avete preso in sede di Consiglio – certamente quelle decisioni comporteranno parecchi problemi – ma un aspetto positivo comunque c’è: avete compiuto dei progressi in materia di governance economica e dal punto di vista macroeconomico. Il collega irlandese ha appena ricordato l’inquietudine che attanaglia i suoi concittadini; i problemi dell’Irlanda dipendono dal fatto che, finora, non vi è stata alcuna valutazione dell’aspetto macroeconomico. Questo però sarà possibile in futuro, grazie all’odierno pacchetto per la governance economica. Da questo punto di vista, mi sembra, il Consiglio si è mosso nella direzione giusta.</p>
      <p sl="sv">Giudico tuttavia preoccupante che il Consiglio, a quanto sembra, non abbia la volontà di trasformare la propria cultura decisionale. Vuole mantenere la possibilità di avvalersi di vari tipi di accordi politici, con un sistema che potremmo definire del mercato di cavalli. Se però non trasformate la vostra cultura decisionale, in futuro, temo, non sarete in grado di prendere le decisioni necessarie in situazioni difficili, sulla base delle raccomandazioni che la Commissione – a mio avviso – sarà comunque in grado di presentare. Si tratta di una sfida che il Consiglio deve considerare con estrema serietà e poi raccogliere. Un chiaro esempio di questo stato di cose è emerso durante l’ultima riunione del Consiglio, allorché proprio lo Stato membro da cui provengo, la Finlandia, ha assunto un atteggiamento inopportuno su un altro argomento – in questo caso i meccanismi di stabilità. Da finlandese, me ne dolgo. Non tutti i finlandesi condividono questa posizione, ma l’episodio dimostra chiaramente la necessità di cambiare la cultura decisionale vigente in seno al Consiglio.</p>
    </intervention>
    <intervention id="2-030-000" speaker_id="28358" name="Konrad SZYMAŃSKI" is_mep="True" mode="spoken" nationality="Poland" birth_date="06-12-1969" birth_place="Kalisz" p_group="European Conservatives and Reformists Group" m_state="PL">
      <p sl="pl">Signora Presidente, la nuova struttura delle finanze pubbliche dell’Unione europea si basa da un lato sul tentativo di rafforzare una spesa pubblica e norme finanziarie sane, e dall’altro sulla volontà assolutamente malsana di limitare la sovranità fiscale degli Stati membri. Dubito fortemente che i paesi del Patto euro plus, insieme, siano in grado di darsi norme rigorose in materia di spesa pubblica, dal momento che non sono stati capaci di farlo individualmente.</p>
      <p sl="pl">D’altra parte, mi sembra chiaro che la standardizzazione della base fiscale costituisca un deciso passo in avanti verso l’unione fiscale, che a sua volta ha un unico obiettivo: l’eliminazione della concorrenza fiscale all’interno dell’Unione europea. In Francia, il Presidente Sarkozy e il ministro signora Lagarde hanno svelato le proprie autentiche intenzioni insistendo per settimane sull’aumento delle aliquote fiscali in Irlanda, con il pretesto di combattere la crisi. Aumentare le aliquote fiscali in tutta Europa fino a raggiungere livelli standard, indipendentemente dalla situazione dei singoli Stati membri, è un metodo per prolungare la crisi, non per alleviarla.</p>
    </intervention>
    <intervention id="2-031-000" speaker_id="1183" is_mep="True" mode="spoken" role="Presidente" name="Dagmar ROTH-BEHRENDT" nationality="Germany" birth_date="21-02-1953" birth_place="Frankfurt/Main" p_group="Group of the Progressive Alliance of Socialists and Democrats in the European Parliament" m_state="DE">
      <p sl="unknown">Vi ringrazio vivamente. Ai colleghi che desiderano ricorrere alla procedura catch the eye ricordo che abbiamo già venti interventi e quindi non credo che vi sia tempo sufficiente prima del voto. Comunque, avete tutto il diritto di provare.</p>
    </intervention>
    <intervention id="2-032-000" speaker_id="97344" name="Paul MURPHY" is_mep="True" mode="spoken" nationality="Ireland" birth_date="13-04-1983" birth_place="Dublin" p_group="Confederal Group of the European United Left - Nordic Green Left" m_state="IE">
      <p sl="en">Signora Presidente, il 19 gennaio, rispondendo all’onorevole Higgins, il Presidente Barroso ha dichiarato in quest’Aula che l’Europa sta cercando di sostenere l’Irlanda. L’ignobile resa del nuovo governo irlandese – formato da Fine Gael e laburisti –, di fronte agli interessi dei detentori di obbligazioni, dimostra chiaramente che questo sostegno non proviene né dal Consiglio né dalla Commissione, bensì dalla classe operaia d’Irlanda e d’Europa, che è obbligata a sostenere banche e speculatori europei ripianando le loro perdite.</p>
      <p sl="en">Le proposte relative alla governance economica rappresentano il tentativo di consolidare i tagli ai salari e ai servizi. Il quadro per l’austerità e le proposte di sanzioni per centinaia di milioni di euro servono semplicemente a far sì – nonostante l’opposizione di massa – che siano i lavoratori a pagare il prezzo della crisi. Questa terapia d’urto europea sarà agevolata da una modifica dei trattati, su cui la classe dominante in Irlanda e in Europa è determinata a evitare un referendum; ma in Irlanda il partito socialista e la sinistra chiederanno un referendum su questa proposta di austerità permanente.</p>
    </intervention>
    <intervention id="2-033-000" speaker_id="97196" name="Oreste ROSSI" is_mep="True" mode="spoken" nationality="Italy" birth_date="24-03-1964" birth_place="Alessandria" p_group="Europe of freedom and democracy Group" m_state="IT">
      <p sl="it">Signora Presidente, onorevoli colleghi, questo Consiglio ha toccato tre temi di grande importanza: la catastrofe ambientale e nucleare che ha colpito il Giappone, la crisi finanziaria che sta attraversando l'Europa e la situazione del Maghreb.</p>
      <p sl="it">Sul primo punto, pur essendo vicini alla popolazione così duramente colpita, non possiamo accettare una revisione degli accordi commerciali a scapito delle nostre imprese. Siamo invece favorevoli a un intervento umanitario con mezzi, uomini e soldi.</p>
      <p sl="it">Pensare invece che la crisi finanziaria sia passata è pura utopia. È indispensabile predisporre un pacchetto di interventi per aiutare i paesi membri ad uscire dall'attuale situazione, assicurando stabilità all'intera area dell'euro. Siamo anche favorevoli alla riduzione degli oneri normativi e della burocrazia e a promuovere scambi con i paesi terzi, a condizione di vantaggi reciproci.</p>
      <p sl="it">Sul Maghreb riteniamo che l'Unione europea abbia fatto una pessima figura, in quanto ogni paese membro si è mosso autonomamente e l'Alto rappresentante, la baronessa Ashton, non ha saputo gestire la crisi. In particolare, l'Unione europea ha abbandonato l'Italia a un'invasione incontrollata di clandestini.</p>
    </intervention>
    <intervention id="2-034-000" speaker_id="4238" name="Hans-Peter MARTIN" is_mep="True" mode="spoken" nationality="Austria" birth_date="11-08-1957" birth_place="Bregenz" p_group="Non" m_state="AT">
      <p sl="de">Signora Presidente, i cittadini europei sono in preda a un’ansia sempre più profonda. Due questioni causano preoccupazioni particolarmente acute: il primo è la persistente incoerenza con cui continuiamo ad affrontare la crisi economica e le difficoltà dell’euro. È poi innegabile che il Consiglio e la Commissione non riescono a tenere il passo degli eventi.</p>
      <p sl="de">Dobbiamo essere realistici: è necessario un taglio del debito, sicuramente in Grecia e probabilmente anche in Portogallo; è una necessità inesorabile. Più tardiamo ad affrontare questa situazione, più saliranno i costi, in termini non solo finanziari ma anche di credibilità generale del progetto europeo. Gli avvenimenti che si verificano in Grecia serviranno a rinfocolare le emozioni. Abbiamo fatto parte di una delegazione speciale che ha visitato quel paese: l’atteggiamento di fondo attribuisce all’Unione europea la responsabilità dei problemi greci per l’assenza di una comunicazione chiara e perché non si adottano le misure necessarie, che peraltro sono già ovvie.</p>
      <p sl="de">Il secondo tema è l’energia nucleare. Le cosiddette prove di stress, attualmente in via di preparazione, avranno un senso e la fiducia in un’Europa coesa tornerà a prevalere solo qualora le prove stesse vengano effettuate secondo criteri severi e non in base a quelli poco rigorosi dell’IAO, se si consulteranno esperti veramente indipendenti e se gli eventi e l’intero processo verranno presentati all’opinione pubblica in maniera adeguata e comprensibile.</p>
    </intervention>
    <intervention id="2-035-000" speaker_id="4393" name="Mario MAURO" is_mep="True" mode="spoken" nationality="Italy" birth_date="24-07-1961" birth_place="S. Giovanni Rotondo" p_group="Group of the European People's Party (Christian Democrats)" m_state="IT">
      <p sl="it">Signora Presidente, onorevoli colleghi, signor Presidente del Consiglio, signor Presidente della Commissione, nella mia visione della politica è doveroso cercare di mettere insieme gli ideali con gli interessi. In una visione forse un po' schematica e fanciullesca delle Istituzioni europee, io credo che le Istituzioni europee rappresentino i nostri ideali e che i nostri governi, per tante ragioni, rappresentino i nostri interessi.</p>
      <p sl="it">C'è una partita da giocare, quindi. Ciò che mi colpisce è che mi sembra che in alcune circostanze i giocatori della partita degli ideali rinuncino a giocare la partita. Alcune settimane fa la signora Ashton, qui, quando il Parlamento ha fatto la proposta di riconoscere, o meglio che la Commissione proponesse al Consiglio di riconoscere, il Consiglio provvisorio della Libia, ha detto che quello non era il suo mandato.</p>
      <p sl="it">Ieri, dopo una bellissima esposizione, il Commissario Malmström, quando è arrivata al dunque di fare la proposta al Consiglio di una strategia che renda europea la crisi legata ai flussi migratori, ha detto che rinunciava, perché pensa che in Consiglio non ci sia la maggioranza.</p>
      <p sl="it">Come fa la squadra degli ideali a vincere la partita se i nostri giocatori rinunciano a tirare in porta magari perché pensano che il portiere sia troppo bravo? Credo che sia questo un punto essenziale per comprendere storicamente il compito cui siamo chiamati.</p>
      <p sl="it">Mi permetto di fare questa osservazione: chi sono i giocatori dell'attacco? Sono le Istituzioni europee: il Parlamento, la Commissione e anche lei, signor Presidente Van Rompuy, perché credo che lei non rappresenti il Consiglio nel senso che ne difende gli interessi, ma che sia l'uomo che può far capire al Consiglio gli ideali sui cui puntare.</p>
      <p sl="it">Vi chiedo allora semplicemente: se siete i giocatori del nostro attacco, passatevi la palla, giocate all'attacco, fate goal e come si dice in questo tipo di partite, fateci sognare.</p>
    </intervention>
    <intervention id="2-036-000" speaker_id="96892" name="Roberto GUALTIERI" is_mep="True" mode="spoken" nationality="Italy" birth_date="19-07-1966" birth_place="Roma" p_group="Group of the Progressive Alliance of Socialists and Democrats in the European Parliament - Vice" m_state="IT">
      <p sl="it">Signora Presidente, onorevoli colleghi, non c'è dubbio che l'istituzione di un meccanismo di stabilità permanente rappresenti un risultato importante, che dà fondamento a quell'impegno politico di difendere a ogni costo la moneta comune. Per questo, nonostante non poche riserve sul metodo e sulla natura intergovernativa del fondo, il Parlamento ha sostenuto questo sbocco e si è concentrato sull'obiettivo di garantire un solido legame tra l'ESM e le istituzioni dell'Unione.</p>
      <p sl="it">In questo senso, il riferimento nelle conclusioni del Consiglio europeo a un regolamento per stabilire le procedure che definiranno le condizionalità è importante e ora ci aspettiamo che la Commissione elabori una proposta adeguata.</p>
      <p sl="it">È tuttavia difficile considerare questo risultato, pur positivo, adeguato. Il problema è l'indirizzo di fondo della governance economica europea. Ci si ostina a curare i sintomi della malattia e non le cause. I deficit sono l'effetto e non la causa della crisi e pensare di risolvere la malattia limitandosi a tagliare i deficit con una mano e rifinanziare le banche con l'altra è illusorio e rischia di aggravare la crisi e di rendere insostenibile lo stesso compito del meccanismo di stabilità permanente.</p>
      <p sl="it">Se si vuole curare la malattia e non solo i sintomi, occorre aggredire alcuni nodi di fondo. Si parla di rafforzare la competitività dell'Europa. È giusto, ma quale modello di competitività perseguiamo? Non si può inseguire il modello di una ripresa trainata unicamente dalle esportazioni all'esterno dell'Europa, perché quel modello accentuerà gli squilibri. Per essere più competitivi verso l'esterno bisogna anche attivare una domanda interna di qualità.</p>
      <p sl="it">Dobbiamo quindi affrontare il nodo delle banche e del sistema del credito all'economia per indirizzare il risparmio europeo verso investimenti a lungo termine. Occorre dotarsi di strumenti, quali gli Eurobond, la tassa sulle transazioni finanziarie e un bilancio degno di questo nome per grandi investimenti pubblici a livello europeo che fungano da volano a quelli privati e, infine, occorre considerare il modello sociale europeo non come un peso, ma come una risorsa.</p>
    </intervention>
    <intervention id="2-037-000" speaker_id="33570" name="Sharon BOWLES" is_mep="True" mode="spoken" nationality="United Kingdom" birth_date="12-06-1953" birth_place="Oxford" p_group="Group of the Alliance of Liberals and Democrats for Europe" m_state="GB">
      <p sl="en">Signora Presidente, il Patto euro plus potrebbe essere utile, ma non può servire da giustificazione per la debolezza del pacchetto legislativo. Un forte impegno a favore del mercato unico è essenziale per la competitività nell’Unione europea e quindi nella zona euro. Ottimo, ma le iniziative per il mercato unico rimangono nel quadro del trattato e dei 27.</p>
      <p sl="en">Lo strumento del meccanismo europeo di stabilità, temo, manca di flessibilità ed è insostenibile per la ripresa con un premio di rischio compreso fra il due e mezzo e il tre per cento. Comprendo l’esigenza di disciplina e di remunerazione del rischio, ma questi meccanismi di soccorso non servono a produrre profitti, soprattutto quando esiste un interesse egoistico al di là della stabilità della zona euro, come il fatto che le banche di parecchi Stati membri vengano sostenute dai contribuenti irlandesi, cosa che è già stata ricordata.</p>
      <p sl="en">Non abbiamo risolto la crisi bancaria, né ci riusciremo con l’indulgenza. Neppure la Germania ha ricapitalizzato le proprie banche, né riconosciuto le attività deteriorate e conta sull’indulgenza di tutti – nell’Unione europea e nel resto del mondo – per consentire la partecipazione delle azioni senza diritto di voto come capitale di base, altrimenti le prove di stress non saranno superate.</p>
      <p sl="en">Così, signor Presidente della Commissione, signor Presidente del Consiglio, cerchiamo di dimostrare lungimiranza, umiltà, una giusta concezione di noi stessi. Il meno che possiate fare è di trattare i premi di rischio come collaterali e restituirli quando il pericolo sarà scomparso. Una mentalità ristretta non salverà l’euro, e i mercati lo sanno.</p>
    </intervention>
    <intervention id="2-038-000" speaker_id="96758" name="Gerald HÄFNER" is_mep="True" mode="spoken" nationality="Germany" birth_date="03-11-1956" birth_place="München" p_group="Group of the Greens/European Free Alliance" m_state="DE">
      <p sl="de">Signora Presidente, onorevoli colleghi, non è compito dei rappresentanti politici usare il denaro dei contribuenti per salvare le banche o fornire agli Stati liquidità artificiale. La vera funzione della politica è di definire un quadro giuridico che impedisca il prodursi di situazioni siffatte. Ora siete costretti a prendere iniziative sbagliate, perché per decenni non avete adottato le misure corrette. Ora finalmente intendete affrontare il problema alla radice, intenzione che apprezziamo. Per quanto si può prevedere, sembra che stiate lavorando ancora una volta al livello sbagliato con le risorse sbagliate e in un quadro sbagliato, poiché cercate di affrontare il problema al di fuori dei trattati.</p>
      <p sl="de">Fortunatamente siamo riusciti a far rientrare parte delle trattative nell’ambito del metodo comunitario, anche se non in maniera sufficiente nell’ambito di una classica politica diretta dall’alto verso il basso. In questo settore, più che in qualunque altro, è necessario discutere, legittimare e controllare democraticamente ogni politica. Usate gli strumenti sbagliati perché prendete il denaro dei contribuenti per aiutare le banche e coloro che speculano con le banche e altri prodotti finanziari. Non siete ancora riusciti a prendere misure adeguate nei confronti di coloro che da molto tempo approfittano di questa situazione: in altre parole, continuate ad alimentare uno squilibrio nella società europea che indebolisce, anziché rafforzare, l’appoggio dei cittadini a questa politica. Da un lato infliggete un onere a bilanci e finanze pubbliche, e dall’altro proteggete le attività private; tutto questo non serve assolutamente a risolvere i problemi reali, ma allevia semplicemente alcuni sintomi.</p>
    </intervention>
    <intervention id="2-039-000" speaker_id="96809" name="Peter van DALEN" is_mep="True" mode="spoken" nationality="Netherlands" birth_date="03-09-1958" birth_place="Zwijndrecht" m_state="NL">
      <p sl="nl">Signora Presidente, per anni molti Stati membri hanno portato avanti una politica di bilancio che sembrava troppo bella per essere vera. Indebitarsi non era considerato un problema, poiché si pensava che la crescita economica avrebbe dissolto i debiti come neve al sole.</p>
      <p sl="nl">Anche molti privati cittadini condividevano quest’opinione e hanno perciò acquistato case assai più costose di quanto potevano permettersi. Il valore crescente di quelle proprietà avrebbe dovuto salvarli, ma alla fine questo castello di carte è crollato. Alla crisi del debito si fa fronte contraendo nuovi debiti; la banca centrale europea ha acquistato titoli di Stato per un valore di miliardi di euro da Portogallo, Irlanda e Grecia. Le economie di questi paesi andranno ora messe alla frusta e dovranno conseguire costantemente una crescita vertiginosa, per parecchi anni di seguito, se vorranno uscire da questa situazione. Non accadrà, signora Presidente; queste economie registrano una stasi allarmante. L’attuale politica conduce infallibilmente al fallimento.</p>
      <p sl="nl">È quindi giunto il momento di varare una seconda strategia contro la crisi. Dobbiamo consentire ai paesi che stanno fallendo di tornare alle loro antiche valute, contestualmente a una drastica svalutazione e a una parziale cancellazione del debito. La situazione si potrebbe poi riesaminare fra un anno, o magari fra dieci.</p>
    </intervention>
    <intervention id="2-040-000" speaker_id="4466" name="Ilda FIGUEIREDO" is_mep="True" mode="spoken" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Signora Presidente, è sconcertante – ma anche rivelatore della strada su cui si è incamminata l’Unione europea – che i principali portavoce del Consiglio e della Commissione abbiano ignorato la grave crisi sociale in cui si dibattono numerosi paesi dell’Unione europea, in particolare nella zona euro. Quali risposte si pensa di dare ai quasi 100 milioni di persone che vivono in povertà nell’Unione, tra cui oltre 20 milioni di lavoratori che percepiscono bassi salari per lavori malsicuri, contribuendo in tal modo ai profitti scandalosamente alti delle grandi imprese e della finanza? E quali risposte riceveranno i quasi 25 milioni di disoccupati, in maggioranza donne e giovani, cui si nega un presente dignitoso nonché la possibilità di costruire un futuro che assicuri lo sviluppo dei nostri paesi?</p>
      <p sl="pt">Eppure, le decisioni del Consiglio si sono preoccupate unicamente di difendere gli interessi delle grandi imprese e della finanza, accentuando la centralizzazione del potere politico per agevolare la concentrazione e l’ulteriore accumulo del potere economico. E tutto questo per rimettere in discussione, col pretesto della crisi, i diritti sociali e del lavoro, intensificare lo sfruttamento dei lavoratori e inasprire la dipendenza dei paesi dall’economia più fragile, come il Portogallo.</p>
    </intervention>
    <intervention id="2-041-000" speaker_id="96798" name="John BUFTON" is_mep="True" mode="spoken" nationality="United Kingdom" birth_date="31-08-1962" birth_place="Llanidloes " p_group="Europe of freedom and democracy Group" m_state="GB">
      <p sl="en">Signora Presidente, il Consiglio ritiene che la regolamentazione centralizzata dei programmi nazionali di bilancio sia essenziale per contribuire alla ripresa economica: penso in particolare alla proposta di piani di consolidamento pluriennali concernenti il deficit, le entrate e gli obiettivi di spesa, da raggiungere entro limiti di tempo prefissati e completi di sanzioni nel caso che non si rispettino gli obblighi.</p>
      <p sl="en">Il deficit del Regno Unito è in gran parte strutturale e va affrontato sul piano interno. Sono fermamente contrario a qualsiasi ingerenza di Bruxelles negli affari del mio paese, anche in considerazione dei guai combinati in Grecia e Irlanda, paesi che probabilmente avranno bisogno di un altro intervento di salvataggio. Il Portogallo, poi, preferirebbe rivolgersi al Brasile, per la riluttanza di Lisbona a trasformarsi in un protettorato economico oppresso da misure di austerità che soffocherebbero la crescita.</p>
      <p sl="en">Il Consiglio afferma che il consolidamento va accelerato negli Stati membri che lamentano deficit di grandi dimensioni. Cosa impedirebbe allora ai cittadini di emigrare verso le economie più forti dell’Unione, in base alle leggi che l’Unione stessa ha promulgato?</p>
      <p sl="en">Il Consiglio propone di ridurre gli oneri normativi; questa indicazione riguarda forse anche i provvedimenti legislativi di cui l’Unione è artefice da decenni, come la direttiva sull’orario di lavoro e l’estensione dell’indennità di maternità?</p>
      <p sl="en">L’elemento essenziale del benessere economico è l’esistenza di mercati decentrati e più liberi, non certo una pesante cappa di regolamentazioni punitive.</p>
    </intervention>
    <intervention id="2-042-000" speaker_id="28255" name="Andreas MÖLZER" is_mep="True" mode="spoken" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Signora Presidente, come sappiamo tre argomenti scottanti sono stati affrontati nel corso della riunione del Consiglio europeo, alla fine della quale l’Unione ha adottato decisioni caratterizzate, a mio avviso, dall’ostinazione e dall’incapacità di comprendere la realtà.</p>
      <p sl="de">Da un lato, il pacchetto di soccorso da 700 miliardi di euro sarà presto esaurito e porterà forse alla rovina i contribuenti netti dell’Unione; anziché ammettere il fallimento del meccanismo di stabilità, nell’interesse di una gestione efficiente della crisi, l’Unione europea ha semplicemente moltiplicato i rischi per tutti.</p>
      <p sl="de">Dall’altro, è dubbio che un’opposizione formata da ex ministri di Gheddafi sia veramente interessata alla democrazia. Giudico assai inquietante il fatto che il comandante dei ribelli libici sia stato identificato come un veterano della CIA.</p>
      <p sl="de">Infine, le prove di stress sulle centrali nucleari – che si svolgeranno su base volontaria e non avranno conseguenze – sono un ulteriore esempio del divorzio dalla realtà di cui soffre Bruxelles. Riesumando un regolamento vecchio di vent’anni senza adeguare i limiti di contaminazione radioattiva degli alimenti, la Commissione ha veramente perso il treno.</p>
    </intervention>
    <intervention id="2-043-000" speaker_id="1204" name="Alain LAMASSOURE" is_mep="True" mode="spoken" nationality="France" birth_date="10-02-1944" birth_place="Pau" p_group="Group of the European People's Party (Christian Democrats)" m_state="FR">
      <p sl="fr">Signora Presidente, signor Presidente del Consiglio europeo, signor Presidente della Commissione, per quanto riguarda l’Unione economica e monetaria il risultato del Consiglio europeo è notevolissimo. Ottimo! Dobbiamo comprendere però che da tale esito scaturirà un nuovo ed enorme problema, ossia la disponibilità politica ad accettare le decisioni prese, a due livelli.</p>
      <p sl="fr">Il primo livello è quello dei rapporti fra gli Stati membri. Sin dal suo esordio, il processo del Patto euro plus si è fondato su un consenso puramente intergovernativo, su iniziativa dello Stato membro più importante: metodo accettabile se non diventa un’abitudine. Se però continuassimo sullo stesso percorso politico per parecchi anni consecutivi, rischieremmo di inasprire le tensioni nazionali; la signora Merkel, il Cancelliere tedesco, è già stata fischiata nelle strade di Atene e di Dublino. Occorre perciò trasformare gradualmente questa procedura intergovernativa in una procedura autenticamente europea, che riguardi non solo l’Unione europea, bensì l’Europa intera. È questo il senso degli emendamenti adottati dal Parlamento e dobbiamo congratulazioni e ringraziamenti al Presidente Juncker e a lei, Presidente Van Rompuy, per averli recepiti.</p>
      <p sl="fr">Il secondo livello è il consenso dell’opinione pubblica in ciascuno Stato membro. Quale sarebbe la reazione dei partiti di opposizione nei nostri paesi, se si trovassero impegnati da orientamenti politici su cui nessuno li avesse mai consultati? Meditiamo su ciò che è avvenuto ieri nelle elezioni irlandesi; consideriamo l’odierno dibattito elettorale in Portogallo. L’unico metodo per conferire legittimazione politica a queste raccomandazioni è di coinvolgere i parlamenti nazionali fin dall’inizio e poi per tutto il processo del semestre europeo; eppure, le conclusioni del Consiglio menzionano questi parlamenti solo di sfuggita, in una categoria generica che comprende anche regioni, parti sociali e ONG. La posta in palio è infinitamente più importante. Le decisioni adottate ci obbligano a esplorare una nuova dimensione della democrazia europea.</p>
      <a text="(Applausi)"/>
    </intervention>
    <intervention id="2-044-000" speaker_id="4267" name="Udo BULLMANN" is_mep="True" mode="spoken" nationality="Germany" birth_date="08-06-1956" birth_place="Gießen" m_state="DE">
      <p sl="de">Signora Presidente, il Consiglio e la Commissione hanno perfettamente ragione, quando esortano a consolidare i bilanci pubblici europei. Se però riflettiamo sul modo in cui tale consolidamento avviene e continuerà ad avvenire in futuro, risulta evidente che esso colpisce le persone sbagliate. Si chiudono le scuole, gli insegnanti perdono il lavoro, i ricercatori si trovano in mezzo alla strada e gli investimenti pubblici subiscono tagli o ristagnano.</p>
      <p sl="de">Vorrei chiedere ai Presidenti Van Rompuy e Barroso: è questo che volete? Naturalmente voi risponderete di no e che i tagli sono destinati ad altri settori. Allora la mia domanda è: dove effettuare i tagli? La mia domanda essenziale è allora questa: perché mai – se veramente ritenete che i tagli si debbano effettuare altrove – il progetto di processo decisionale che proponete nel pacchetto di sei proposte legislative sulla governance economica non distingue il caso di un paese che acquisti carri armati o armi da guerra dagli investimenti a favore di un’economia nazionale in affanno, o dagli investimenti nel proprio futuro? O magari dagli investimenti in un moderno sistema di approvvigionamento energetico e nell’istruzione e nella formazione dei giovani? L’ex Presidente della Commissione europea Romano Prodi ebbe a osservare, in una memorabile occasione, che questi piani sono stupidi; le sue parole sono valide ancor oggi, poiché non si può operare questa distinzione fra investimenti buoni e cattivi. Non abbiamo altra scelta che migliorare questi progetti, perché è impossibile governare l’Europa in maniera saggia se tali distinzioni non sono alla nostra portata.</p>
      <p sl="de">Ed ecco la mia ultima domanda: dove trovare le entrate che ci consentano di uscire dalla crisi? Dopo tutto, non possiamo risolvere il problema semplicemente risparmiando. Presidente Barroso, attendiamo la sua proposta sulla tassazione delle transazioni finanziarie in Europa, cui la nostra Assemblea ha concesso l’appoggio di una vasta maggioranza. Offra un’opportunità all’Europa e non sprechi più tempo in belle parole.</p>
    </intervention>
    <intervention id="2-045-000" speaker_id="28244" name="Wolf KLINZ" is_mep="True" mode="spoken" nationality="Germany" birth_date="13-09-1941" birth_place="Wien" p_group="Group of the Alliance of Liberals and Democrats for Europe" m_state="DE">
      <p sl="de">Signora Presidente, Presidente Barroso, Presidente Van Rompuy, chi vi ascolti attentamente trae l’impressione che tutto vada per il meglio: l’euro è in buona salute, abbiamo un nuovo Patto di stabilità e di crescita, un meccanismo europeo di stabilità e perfino un Patto euro plus.</p>
      <p sl="de">Voglio dichiararlo con grande chiarezza: ho udito il messaggio, ma non sono sicuro di crederci. Non dobbiamo perdere di vista il punto di partenza di tutte queste deliberazioni e misure, ossia il debito galoppante di alcuni Stati membri della zona euro, la perdita di competitività, le distorsioni economiche, e di conseguenza un crescente disavanzo delle partite correnti che è necessario finanziare.</p>
      <p sl="de">È già chiaro che molti Stati membri non saranno in grado, neanche con la migliore volontà del mondo, di soddisfare le condizioni del nuovo Patto di stabilità e di crescita. Il meccanismo europeo di stabilità non contribuirà al superamento delle distorsioni economiche, perché nessuno ha preso seriamente in considerazione l’ipotesi che uno Stato membro della zona euro possa diventare insolvente, e poi perché la prospettiva di ricevere aiuti finanziari dal meccanismo europeo di stabilità indurrà a diminuire ulteriormente il rigore.</p>
      <p sl="de">In pratica, le cosiddette norme severe si dimostreranno relativamente miti. La necessità di giungere a decisioni unanimi sta già favorendo quel mercato del bestiame che era una caratteristica familiare del passato. Infine, il patto per l’euro è troppo poco impegnativo per costringere i paesi poveri ad applicare concrete riforme economiche di ampio respiro.</p>
      <p sl="de">In generale, quindi, temo che non riusciremo a risolvere il problema alla radice. Avremo uno strumento di indebitamento permanente, i cui parametri di credito si dovranno incrementare a intervalli regolari: questo meccanismo si trasformerà in un pozzo senza fondo e i cittadini degli Stati che dovranno saldare il conto si accorgeranno di essere stati truffati ancora una volta. Di conseguenza, la fiducia dell’opinione pubblica nell’Europa diminuirà ulteriormente.</p>
    </intervention>
    <intervention id="2-046-000" speaker_id="97133" name="Derk Jan EPPINK" is_mep="True" mode="spoken" nationality="Netherlands" birth_date="07-11-1958" m_state="NL">
      <p sl="nl">Signora Presidente, ho una domanda personale per il Presidente Van Rompuy. La guerra in Libia continua. Come abbiamo potuto constatare, in passato i rapporti tra il leader libico e quelli europei erano particolarmente calorosi, tanto che sembravano tutti amici che giocavano insieme.</p>
      <p sl="nl">L’ultima volta ho mostrato a tutti una serie di fotografie, alcune delle quali ritraevano anche lei, Presidente van Rompuy. Sono convinto che lei sia una persona integra e onesta, anche in politica; lei è coerente e per questo motivo non ho insistito con quelle fotografie. A Lockerbie sono state uccise centinaia di persone, molte delle quali erano europee; e poi abbiamo visto leader europei incontrarsi con quest’assassino. Quando ho visto anche la sua foto, perciò, ho provato una viva delusione. Forse il motivo era proprio il fatto che anche lei fa questo lavoro, tra Primi ministri, Presidenti e altri personaggi di alto rango. Vorrei suggerirle, però, di tenere i piedi a terra.</p>
      <p sl="nl">L’Europa deve schierarsi dalla parte della libertà; l’essenza del nostro progetto è la libertà, un aspetto che lei e il Presidente Barroso – altro grande amico di Gheddafi – avete trascurato ed è questa la causa della mia delusione.</p>
    </intervention>
    <intervention id="2-047-000" speaker_id="28124" name="Gunnar HÖKMARK" is_mep="True" mode="spoken" nationality="Sweden" birth_date="19-09-1952" birth_place="Ystad" p_group="Group of the European People's Party (Christian Democrats)" m_state="SE">
      <p sl="en">Signora Presidente, finora ci siamo occupati della crisi, ma ora dobbiamo pensare ai problemi di fondo che hanno provocato la crisi – ossia gli enormi deficit e la debolezza delle finanze pubbliche.</p>
      <p sl="en">Ecco il motivo per cui la riforma del Patto di stabilità e di crescita è così importante: non si tratta solo di realizzare scopi e obiettivi, ma anche di diffondere credibilità nelle economie europee. Dobbiamo anche affrontare il problema della mancanza di competitività e della fiacca crescita economica. Ecco il nodo principale che dobbiamo sciogliere per combattere la povertà e creare occupazione, ma anche per garantire la prosperità.</p>
      <p sl="en">Naturalmente, gli Stati membri hanno in questo campo una responsabilità cruciale: devono ristrutturare i bilanci e dare priorità alla sicurezza sociale e agli investimenti a favore della crescita contemporaneamente al processo di riduzione del deficit. Devono riformare i mercati, compresi i mercato del lavoro e altre opportunità per le piccole e medie imprese.</p>
      <p sl="en">Ecco dunque qual è il dovere degli Stati membri – insieme a molti altri compiti – ma dobbiamo anche mettere in rilievo quello che è il dovere dell’Unione europea in quanto tale. Dobbiamo essere disposti a ristrutturare il bilancio dell’Unione europea con prontezza non inferiore a quella che esigiamo dagli Stati membri, privilegiando la crescita e gli investimenti, la ricerca e la scienza e l’apertura dei mercati.</p>
      <p sl="en">Dobbiamo anche riformare il mercato europeo. Il settanta per cento dell’economia europea si colloca nel settore dei servizi, ma la direttiva servizi è piuttosto limitata da questo punto di vista. Il futuro dell’economia europea è nel settore dei servizi e nell’economia della conoscenza. La Commissione ha ricevuto la pressante richiesta di presentare proposte che amplino il mercato interno all’intera economia della conoscenza. Ecco il nodo essenziale per fare dell’Europa l’economia della conoscenza più avanzata nel mondo.</p>
    </intervention>
    <intervention id="2-048-000" speaker_id="1985" name="Pervenche BERÈS" is_mep="True" mode="spoken" nationality="France" birth_date="10-03-1957" birth_place="Neully-sur-Seine" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">Signora Presidente, Presidente Van Rompuy, Presidente Barroso, in seguito a questa crisi, qual è l’arma più potente di cui dispone l’Unione europea nel campo della concorrenza globale? L’avete indicata voi stessi: la strategia Europa 2020.</p>
      <p sl="fr">Se però guardo alla vostra azione in materia di governance economica, ne ricavo l’impressione di una contraddizione totale. Se si considera il Patto di stabilità e la governance economica, in questo campo state scivolando da una strategia di coordinamento a una strategia di vigilanza, per cui il consenso di Washington si trasforma in un consenso di Bruxelles. Quando parlate di riforme strutturali, parlate in realtà di tagli ai salari e innalzamento dell’età pensionabile.</p>
      <p sl="fr">Da parte mia, vorrei parlarvi delle reali riforme strutturali di cui abbiamo bisogno; abbiamo bisogno di investimenti pubblici, in primo luogo nel settore dell’istruzione. Lo sapevate che durante l’intero periodo della strategia di Lisbona, metà degli Stati membri hanno ridotto il bilancio dell’istruzione? Avete comminato loro sanzioni per questo? Vi rendete conto che l’Unione europea non applicherà mai la strategia per il 2020 se non mettiamo in comune gli investimenti, se in sede di valutazione delle spese pubbliche degli Stati membri l’unica spesa che trattate diversamente, prendendone in considerazione la qualità, è l’introduzione, da parte degli Stati membri, di riforme pensionistiche fondate sulla capitalizzazione, mentre ignorate coloro i cui sforzi riguardano il campo dell’istruzione?</p>
      <p sl="fr">Se passo a considerare l’attuale situazione irlandese, un particolare mi colpisce: quasi ogni giorno decidete di salvare qualche banca, ma nel frattempo gli irlandesi rischiano il naufragio. Non è questa l’Unione europea che vogliamo: preferirei che noi “salvassimo” il popolo irlandese piuttosto che le banche irlandesi. Peggio ancora, per salvare le banche avete inventato le prove di stress. Ora ho il sospetto che, ogni volta che ci scontriamo con un problema, tiriamo fuori le prove di stress, che sono una specie di fiera delle chiacchiere inutili: c’è la prova di stress per l’energia nucleare e quella per le banche; forse un giorno ci sarà anche la prova di stress per la Commissione (magari lo suggeriremo). Personalmente, tuttavia, preferirei che la Commissione prendesse l’iniziativa e si facesse trovare al posto giusto.</p>
      <p sl="fr">Se invece mi soffermo sui pareri emessi oggi dalla Banca centrale europea, mi vien da pensare che essa si preoccupi maggiormente di ciò che non rientra nel suo mandato – ossia i livelli salariali – che della vitalità del nostro sistema bancario e dell’efficacia con cui esso può produrre gli investimenti pubblici di cui abbiamo bisogno. Il nostro Parlamento ha presentato proposte per la tassazione delle transazioni finanziarie e le euroobbligazioni, ma voi vi rifiutate di prenderle in considerazione.</p>
      <p sl="fr">Presidenti Van Rompuy e Barroso, è giunto il momento per voi di ascoltare le proposte provenienti da questo Parlamento, così da garantire il successo alla strategia che voi stessi avete adottato.</p>
    </intervention>
    <intervention id="2-049-000" speaker_id="28127" name="Lena EK" is_mep="True" mode="spoken" nationality="Sweden" birth_date="16-01-1958" birth_place="Mönsterås" p_group="Group of the Alliance of Liberals and Democrats for Europe" m_state="SE">
      <p sl="sv">Signora Presidente, nella sua recente riunione il Consiglio ha discusso anche il problema della sicurezza delle centrali nucleari e dei reattori europei. Si tratta di un tema che in questo momento è oggetto di negoziati in seno al Parlamento. Presenteremo una risoluzione che sarà messa ai voti giovedì.</p>
      <p sl="sv">A mio avviso, gran parte dei cittadini europei erano convinti che le prove di stress rientrassero ormai da decenni nelle consuete misure di sicurezza previste per le centrali nucleari: non è così. La proposta adottata dal Consiglio nelle sue conclusioni è di gran lunga troppo debole. Dobbiamo mettere alla prova non solo la tecnologia e la geografia ma anche la cultura della sicurezza e i rischi multipli; dobbiamo garantire apertura e trasparenza. È assolutamente inaccettabile che in questo campo governi e autorità nazionali controllino se stessi; occorrono ovviamente controlli indipendenti, i dati di fatto vanno resi pubblici e infine bisogna instaurare una piena trasparenza sotto il controllo della Commissione. È l’unico modo per rendere credibile questa tecnologia in futuro. Ancora, è necessario rinegoziare la struttura istituzionale, che ha la stessa età dell’Unione europea e va quindi aggiornata. Dobbiamo introdurre standard di sicurezza europei nell’ambito del sistema e infine indurre anche il Consiglio a presentare proposte – corredate da un calendario – in materia di efficienza energetica e fonti di energia alternative.</p>
    </intervention>
    <intervention id="2-050-000" speaker_id="96949" name="Vicky FORD" is_mep="True" mode="spoken" nationality="United Kingdom" birth_date="21-09-1967" birth_place="Omagh" p_group="European Conservatives and Reformists Group" m_state="GB">
      <p sl="en">Signora Presidente, la conclusione più importante uscita dalla riunione del Consiglio non si prestava a titoli sensazionali: affermava semplicemente che il mercato unico svolge un ruolo essenziale nella produzione di ricchezza.</p>
      <p sl="en">Forse sono solo parole? Per quanto riguarda la governance economica, vedo già che alcuni colleghi tentano di indebolire il Patto di stabilità; se poi si parla di sostegno alle imprese le cose non vanno molto meglio.</p>
      <p sl="en">I deputati al Parlamento europeo si affrettano a firmare campagne a favore dei ciclisti e del benessere dei cavalli, ma quando si è trattato di battersi per la riduzione degli oneri burocratici che gravano sulle piccole imprese, solo un terzo di noi ha aderito e dai laburisti del Regno Unito è giunta un’unica firma. La Commissione ha promesso di liberare il capitale di rischio: intenzione encomiabile ma pressoché comica, dal momento che lo scorso anno la Commissione stessa non ha risparmiato gli sforzi per varare leggi che cacciassero questo capitale dal mercato.</p>
      <p sl="en">È tempo di agire. Nove capi di Stato hanno firmato una lettera che prevede azioni specifiche per le imprese, il commercio, l’innovazione e gli investimenti. Essi ci invitano a scegliere la crescita: accolgo l’invito senza esitazioni.</p>
    </intervention>
    <intervention id="2-051-000" speaker_id="28362" name="Jaime MAYOR OREJA" is_mep="True" mode="spoken" nationality="Spain" birth_date="12-07-1951" birth_place="San Sebastian" p_group="Group of the European People's Party (Christian Democrats) - Vice" m_state="ES">
      <p sl="es">Signora Presidente, il Consiglio europeo ha adottato una serie di misure in materia di governance, razionalizzazione del bilancio, competitività e altro, che a mio avviso vanno tutte nella giusta direzione.</p>
      <p sl="es">I 16 punti del Consiglio europeo sono in larga parte il risultato del lavoro del Presidente Van Rompuy e del Presidente Barroso, a cui vorrei porgere le mie congratulazioni dal momento che apprezzo – come in generale alcuni di noi apprezzano – il lavoro che avete svolto nel vostro ruolo di leader delle istituzioni.</p>
      <p sl="es">Il problema non si riduce alla crisi finanziaria che ci ha colpito; l’Europa infatti e tutte le nazioni europee stanno attraversando una crisi di fiducia e una crisi politica. Non si tratta solo di valutare l’effettivo contenuto economico e tecnico del Consiglio europeo. Mentre si tengono le riunioni del Consiglio europeo, si svolgono elezioni a livello europeo, nazionale e regionale che confermano le nostre apprensioni. Si adottano posizioni estremiste, alcune delle quali sfociano nel nazionalismo. Quindi non si tratta soltanto di affrontare la crisi, ma anche di far fronte alle conseguenze politiche e sociali di tale crisi.</p>
      <p sl="es">Non è semplicemente un periodo caratterizzato, come ha giustamente osservato un collega nel suo intervento, da una crisi Nord-Sud dell’Unione europea. Sono tempi nuovi, il cui tratto distintivo è proprio l’insorgere e il proliferare di crisi che rimangono irrisolte e si manifestano all’improvviso, all’interno e all’esterno dell’Unione. Questi tempi nuovi inoltre richiedono nuovi modi di pensare sia a livello individuale che istituzionale: è questa la principale sfida politica che ci sta di fronte.</p>
      <p sl="es">Qualsiasi mutamento nel modo di pensare di una persona comincia dalla persona stessa. Innanzi tutto, se questa persona è un deputato di quest’Assemblea, dovrà chiarire in che modo il Parlamento deve cambiare se vuole far fronte ai tempi nuovi. Lo stesso vale per i membri della Commissione e del Consiglio; ognuno di noi deve essere in grado di affrontare la questione.</p>
      <p sl="es">In ogni caso, la cosa più importante è mantenere la rotta, perché la direzione che avete preso è quella giusta.</p>
    </intervention>
    <intervention id="2-052-000" speaker_id="28295" name="Antolín SÁNCHEZ PRESEDO" is_mep="True" mode="spoken" nationality="Spain" birth_date="05-04-1955" birth_place="Betanzos" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">Signora Presidente, signor Presidente in carica del Consiglio, signor Presidente della Commissione, onorevoli colleghi, questa è la prima crisi che colpisce la zona euro e fin dalla sua comparsa è stato evidente che l’Unione europea non era preparata ad affrontarla.</p>
      <p sl="es">Ci sono stati problemi di programmazione, che si sono manifestati per esempio nella carente preparazione dell’assistenza finanziaria ai paesi della zona euro, nello scarso rispetto degli impegni assunti in materia di finanze pubbliche e competitività, nell’incremento della divergenza e degli squilibri macroeconomici all’interno della zona euro.</p>
      <p sl="es">Abbiamo constatato che le iniziative intraprese per parlare con una sola voce europea nei settori della politica estera e della sicurezza non sono state accompagnate da iniziative complementari nel settore dell’economia, nonostante le pressioni della globalizzazione. Purtroppo non è stato possibile trasformare il nostro potenziale economico in una concreta leadership a livello mondiale, e lo squilibrio tra il pilastro della moneta unica e i pilastri economici intergovernativi è diventato sempre più evidente.</p>
      <p sl="es">Se vogliamo fornire una risposta adeguata, dobbiamo realizzare progressi effettivi in materia di integrazione. Non esiste una soluzione nazionale alla crisi, a meno che qualcuno non pensi di essere in un altro secolo; per questo motivo, il 24 e il 25 marzo il Consiglio europeo ha adottato misure importanti – oserei dire spettacolari – nella giusta direzione. L’attuazione del semestre europeo, l’adozione del meccanismo di stabilità permanente, insieme agli impegni assunti dinanzi al Parlamento – tra cui il pacchetto legislativo che il Parlamento dovrà mettere a punto – sono passi nella giusta direzione. Il Patto euro plus rappresenta senza dubbio un passo avanti ma molto rimane ancora da fare. La crisi è ancora incombente, si contano 23 milioni di disoccupati e grevi nubi si profilano all’orizzonte, mentre rimangono da affrontare problemi di grande rilevanza.</p>
      <p sl="es">Per questo abbiamo bisogno di un patto tridimensionale con i cittadini europei, poiché le politiche di austerità hanno i loro limiti e dobbiamo promuovere una politica della crescita e dell’occupazione attraverso gli investimenti per ridefinire il nostro modello economico e rispettare gli obiettivi della Strategia Europa 2020.</p>
      <p sl="es">Una politica di sostenibilità fiscale e finanziaria ha bisogno di un contesto europeo, sia nell’ambito del debito sovrano che nella ricapitalizzazione degli enti finanziari; è altrettanto necessario un vero patto sociale europeo che introduca una maggiore produttività, insieme a standard sociali, progressi in materia fiscale e ammodernamento dello Stato sociale.</p>
    </intervention>
    <intervention id="2-053-000" speaker_id="28320" name="Ivo STREJČEK" is_mep="True" mode="spoken" nationality="Czechia" birth_date="11-01-1962" birth_place="Nové Město na Moravě" p_group="European Conservatives and Reformists Group" m_state="CZ">
      <p sl="cs">Signora Presidente, la riunione del Consiglio europeo svoltasi il 24 e 25 marzo 2011 e il contenuto del testo adottato in quell’occasione riflettono il processo di introduzione dell’unità fiscale, che è stato tutt’altro che trasparente. L’adozione dell’euro come moneta unica e la vita di questa valuta descrivono una storia di ignoranza delle leggi economiche, di norme violate, di menzogne sull’entità dei deficit pubblici e di inganni celati nelle statistiche nazionali. Il Patto di stabilità e di crescita è stato adottato come ultima occasione per far fronte alla tristemente nota questione della violazione delle norme ed è stato ripetutamente violato negli anni. Come potrebbe essere diversa la sorte del Patto euro plus, date le differenze che sussistono tra le economie nazionali, i diversi tassi di inflazione e i diversi livelli di disoccupazione? La proposta di armonizzare le basi dell’imposta sulle società mi sembra particolarmente inadeguata.</p>
    </intervention>
    <intervention id="2-054-000" speaker_id="96903" name="Paulo RANGEL" is_mep="True" mode="spoken" nationality="Portugal" birth_date="18-02-1968" m_state="PT">
      <p sl="pt">Signora Presidente, signor Presidente del Consiglio, signor Presidente della Commissione, in primo luogo mi compiaccio per i risultati della riunione del Consiglio del 24 e 25 marzo, e in particolare per il consolidamento del semestre europeo, ma soprattutto per l’istituzionalizzazione del meccanismo europeo di stabilità e per il Patto euro plus che è stato definito l’11 marzo in occasione del vertice della zona euro.</p>
      <p sl="pt">Mi sembrano risultati molto positivi per l’Europa ed è un peccato che questo processo non si sia interamente concluso il 24 e 25 marzo. Se avessimo dato questo segnale, se gli Stati membri avessero dato questo segnale al Consiglio, portando a termine il pacchetto di riforma dei fondi, oggi ci troveremmo in una posizione più forte per affrontare i prossimi tre o quattro mesi e in parte avremmo alleviato gli effetti della crisi che si è abbattuta sul mio paese, il Portogallo, e di cui vorrei parlare. Nel Partido Social Democrata (PSD), che è del tutto integrato nel gruppo del Partito popolare europeo (Democratico Cristiano), c’è un’assoluta e totale disponibilità ad adempiere tutti i requisiti e gli obblighi previsti per far parte dell’Europa. È questo che abbiamo fatto e che continuiamo a fare anche adesso, in un momento in cui si registrano difficoltà per il finanziamento di breve periodo. A differenza dell’atteggiamento assunto dal governo guidato dal Partido Social (PS), il PSD ha sempre mostrato una totale disponibilità a offrire all’Europa le garanzie necessarie nell’ambito di questa crisi. Quindi, senza portare la politica interna nel Parlamento europeo, vorrei segnalare l’impegno del PSD a garantire il pieno rispetto della rigorosa agenda a cui il paese dovrà tener fede dopo le elezioni del 5 giugno.</p>
    </intervention>
    <intervention id="2-055-000" speaker_id="28155" name="Edit HERCZOG" is_mep="True" mode="spoken" nationality="Hungary" birth_date="05-05-1961" birth_place="Budapest" p_group="Group of the Progressive Alliance of Socialists and Democrats in the European Parliament" m_state="HU">
      <p sl="hu">Signora Presidente, signor Presidente della Commissione, signor Presidente del Consiglio europeo, l’accordo raggiunto durante il Vertice europeo è stato il primo grande successo politico dell’attuale Presidenza ungherese. È innanzi tutto un successo dei conservatori e la sua applicazione dipende dall’unità; per questo motivo è deprecabile che quattro paesi guidati da governi conservatori non abbiano accettato il Patto euro plus e sarebbe opportuno spiegare i motivi di tale atteggiamento. È un segno di deprecabile opportunismo raccomandare agli altri qualcosa che noi, come Presidenza, non riteniamo accettabile per noi stessi: chi sta fuori è destinato alla sconfitta. Un paese che non miri al progresso basato sulla conoscenza e la competitività, ma si limiti ad applicare bassi salari e a vincere la concorrenza fiscale finirà per diventare l’ospizio dell’Unione europea, anche nel medio periodo. Dal momento che ho menzionato la concorrenza fiscale, signor Presidente della Commissione, signor Presidente del Consiglio, come spiegate il fatto che il Consiglio non abbia discusso la questione dei paradisi fiscali? Credete che questo non sia un problema per i cittadini europei? Vi sbagliate! Ci aspettiamo progressi più decisi da parte del Consiglio e della Commissione.</p>
      <p sl="hu">Consentitemi adesso di affrontare la questione della catastrofe naturale che si è abbattuta sul Giappone e del conseguente disastro industriale. Attualmente si contano 12 000 vittime e 17 000 dispersi, centinaia di migliaia di persone sono rimaste senza casa e milioni di cittadini sono senza lavoro. L’Unione europea ritiene che la solidarietà sia un valore importante, quindi deve offrire il proprio aiuto. Questa catastrofe ha scosso violentemente i mercati mondiali dell’energia e delle materie prime ed eserciterà un’influenza determinante sull’ambiente politico ed economico per molto tempo. È essenziale rafforzare la sicurezza nucleare in tutto il mondo, elaborando norme che rendano possibile tale salto di qualità; è perciò fondamentale sviluppare gli investimenti a favore di ricerca e sviluppo, favorendo la diversificazione della politica energetica in Europa. Signor Presidente della Commissione, signor Presidente del Consiglio, questi obiettivi figurano già tra quelli della Strategia 2020. Spetta al Consiglio e alla Commissione indicare la direzione da seguire per raggiungerli e generare le risorse necessarie. Vi auguriamo di riuscire in questo intento.</p>
    </intervention>
    <intervention id="2-056-000" speaker_id="39317" name="Anni PODIMATA" is_mep="True" mode="spoken" nationality="Greece" birth_date="08-10-1962" birth_place="Athina" p_group="Group of the Progressive Alliance of Socialists and Democrats in the European Parliament" m_state="GR">
      <p sl="el">Signora Presidente, senza voler sottovalutare l’importanza delle recenti decisioni adottate dal Consiglio europeo, il tratto distintivo delle decisioni europee dell’ultimo anno è stato quello di realizzare troppo poco e troppo tardi. Non perché non siano state intraprese iniziative importanti, ma perché oggi non possiamo usare come parametro il passato e ciò che abbiamo già fatto per stabilizzare e rafforzare la zona euro; il nostro parametro odierno deve essere l’efficienza con cui affrontiamo la crisi. Purtroppo non siamo efficienti in relazione ai mercati – basti pensare al sensibile aumento dei costi del credito che si è registrato negli ultimi giorni in alcuni paesi della regione, soprattutto in Portogallo – né siamo efficienti o persuasivi, purtroppo, nei confronti dell’opinione pubblica europea, che è sempre più convinta del fatto che l’Europa rappresenti una parte del problema e non una parte della soluzione.</p>
      <p sl="el">Il Parlamento europeo, in due risoluzioni recenti, e preminenti figure delle varie forze politiche hanno sottolineato che, se vogliamo dare una risposta globale ed efficace alla crisi del debito, dobbiamo considerare seriamente la possibilità di un sistema che consenta di emettere euroobbligazioni. Al contempo, la maggioranza del Consiglio europeo ci dice che tale ipotesi non è praticabile, perché nei momenti di crisi rappresenterebbe un rischio morale per i paesi con solidi sistemi fiscali. Mentre sbandierano il rischio morale per opporsi alle euroobbligazioni, costoro stanno in realtà generando un rischio morale a spese dei paesi con difficoltà finanziarie, avanzando ufficialmente e senza esitazioni la proposta di una bancarotta controllata e della partecipazione dei privati a un sistema di condivisione dei costi: in questo modo il costo del credito, mantenuto a livelli inutilmente alti, perpetua la crisi.</p>
      <p sl="el">Se vogliamo davvero la partecipazione dei privati e una più equa condivisione dei costi, dobbiamo considerare seriamente la questione di un’imposta sulle transazioni finanziarie come una priorità, per utilizzare parte degli introiti come finanziamento del meccanismo permanente.</p>
    </intervention>
    <intervention id="2-057-000" speaker_id="97968" name="Andrey KOVATCHEV" is_mep="True" mode="spoken" nationality="Bulgaria" birth_date="13-12-1967" birth_place="Sofia" m_state="BG">
      <p sl="bg">Signora Presidente, Presidente Barroso, Presidente Van Rompuy, la crisi che stiamo attraversando conferma la necessità di persone lungimiranti in Europa, non solo nell’ambito dei centri decisionali ma anche tra i semplici cittadini.</p>
      <p sl="bg">È una triste verità. Negli anni della crescita economica abbiamo sprecato molto tempo e sono andate perdute numerose occasioni. L’istituzione della moneta unica è certamente stata un successo, ma è come una bella casa con il tetto danneggiato. Siamo venuti ad abitarci quando il tempo era buono, ma adesso sono giunte le piogge, che cadono sulla zona euro sotto forma di un alto deficit, un eccessivo livello di debito e una bassa affidabilità creditizia.</p>
      <p sl="bg">Il Patto euro plus e le decisioni adottate dal Consiglio segnano un passo nella giusta direzione; il semestre economico è una misura che garantirà alle nostre economie e ai nostri bilanci maggiore coordinamento e resistenza alle crisi finanziarie.</p>
      <p sl="bg">Ne sono lieto e ritengo che l’adesione al Patto sia la decisione giusta per 60 paesi all’esterno della zona euro (tra cui il mio paese, la Bulgaria); in questo modo essi potranno partecipare attivamente al processo decisionale in materia di politiche economiche, consentendo all’Europa di abbandonare standard e principi diversi.</p>
      <p sl="bg">Sono certo che le politiche economiche europee presto o tardi dovranno basarsi su un metodo comunitario piuttosto che su un metodo intergovernativo, come avviene adesso. Forse non è lontano il giorno in cui ci sarà una nuova conferenza intergovernativa o una convenzione sulla governance politica ed economica in Europa.</p>
      <p sl="bg">Condivido le conclusioni del Consiglio sulla situazione in Libia. L’Unione europea deve impegnarsi attivamente a favore della democrazia fino alla fine del conflitto e collaborare con il popolo libico per la creazione di uno Stato costituzionale e di una società civile. In questo modo si invierà un segnale anche ad altri paesi della regione, dimostrando che l’Europa sostiene le legittime rivendicazioni dei cittadini.</p>
      <p sl="bg">L’Europa deve trarre importanti insegnamenti dalla crisi che ha investito la Libia e l’intero mondo arabo e chiedersi che cos’altro possiamo fare per i nostri vicini del Mediterraneo meridionale. È ugualmente opportuno domandarsi in che modo possiamo sfruttare nella regione del Mediterraneo l’esperienza acquisita con il partenariato orientale.</p>
      <p sl="bg">Per concludere, Presidente Van Rompuy, Presidente Barroso, la Commissione ha bisogno di forze operative di reazione rapida che possano compiere missioni sotto la bandiera dell’Unione europea. Per raggiungere questo obiettivo servono maggiori capacità e una più forte integrazione in termini di sicurezza e difesa, senza ovviamente duplicare o sostituire la NATO.</p>
    </intervention>
    <intervention id="2-058-000" speaker_id="97125" name="Frédéric DAERDEN" is_mep="True" mode="spoken" nationality="Belgium" birth_date="11-01-1970" birth_place="Montegnée" p_group="Group of the Progressive Alliance of Socialists and Democrats in the European Parliament" m_state="BE">
      <p sl="fr">Signora Presidente, Presidente Van Rompuy, nelle sue conclusioni c’è una cosa sulla quale evidentemente siamo tutti d’accordo: una governance rigorosa. Nessuno può opporsi su questo punto. Il rigore però non deve comportare necessariamente deficit zero o austerità, ma piuttosto un approccio intelligente alla spesa.</p>
      <p sl="fr">La competitività dell’Unione è un elemento necessario che deve essere migliorato, questo è evidente, ma il taglio dei salari e della spesa sociale non può essere l’unica variabile suscettibile di adeguamenti. La competitività si acquisisce investendo nella qualificazione, nella ricerca, nell’eccellenza e nelle grandi infrastrutture.</p>
      <p sl="fr">Tutti sono d’accordo sul fatto che l’Unione e l’euro sono giunti a un punto di svolta: si tratta di scegliere tra un modello che ci porterebbe a ripiegarci su noi stessi, nel quale ognuno confronta la propria competitività con quella dello Stato membro vicino, esamina la propria credibilità sui mercati finanziari e cerca di offrire il più basso contributo possibile al bilancio europeo da un lato, e dall’altro un modello improntato alla solidarietà – l’unico accettabile – nel quale gli standard sociali vengono elevati nel rispetto del dialogo sociale e dei sindacati, fissando requisiti sociali minimi validi in tutta Europa e meccanismi di indicizzazione dei salari protetti, in cui la solidarietà tra le generazioni è assicurata da un sistema pensionistico che garantisca un livello di vita decoroso, come ha affermato recentemente lo stesso Parlamento.</p>
      <p sl="fr">È necessario affrancare gli Stati membri dalle pressioni dei mercati finanziari, rafforzando il ruolo della Banca centrale europea e regolamentando con maggiore efficacia le agenzie di rating; sarebbe ugualmente opportuno realizzare un modello improntato alla solidarietà che garantisca una vera coesione sociale e territoriale in Europa, soprattutto mediante un bilancio europeo rafforzato, con una riforma profonda delle risorse proprie e l’introduzione – finalmente – dell’imposta sulle transazioni finanziarie.</p>
      <p sl="fr">Le sue conclusioni si fondano su una specifica ideologia nella quale debito e deficit sono indicati come i responsabili della recessione, mentre la vera causa sta nell’irresponsabilità dei soggetti finanziari. Se non cambieremo il prisma ideologico in seno al Consiglio, non usciremo dalla recessione, né potremo ripristinare la fiducia dei cittadini. Oggi siamo davanti a un grave deficit democratico e, se il Consiglio e la Commissione continueranno a presentare proposte che ignorano il parere del Parlamento, i cittadini si opporranno ancora di più al nostro progetto.</p>
    </intervention>
    <intervention id="2-059-000" speaker_id="1832" name="Marianne THYSSEN" is_mep="True" mode="spoken" nationality="Belgium" birth_date="24-07-1956" birth_place="Sint-Gillis-Waas" p_group="Group of the European People's Party (Christian Democrats)" m_state="BE">
      <p sl="nl">Signora Presidente, l’anno scorso il nostro Parlamento è stato impegnato in un’attività intensa che ha dato avvio a una serie di riforme per garantire che, anche in futuro, l’Unione europea offra ai propri cittadini la possibilità di vivere e lavorare in una società serena ed equa. Sostengo quindi senza riserve gli interventi dei colleghi che mi hanno preceduto, elogiando la Presidenza del Consiglio europeo.</p>
      <p sl="nl">Partendo dalle dichiarazioni di altri deputati, vorrei fare tre osservazioni. La prima riguarda il costo del lavoro – uno dei fattori che fanno parte della politica in materia di concorrenza. Nel corso della crisi finanziaria il Presidente della Commissione europea e il Presidente del Consiglio si sono espressi a favore degli stabilizzatori automatici. Invece di un’economia caratterizzata da picchi e minimi, ne avremmo una più stabile che riuscirebbe a tutelare meglio l’occupazione, perfettamente adatta all’economia sociale di mercato che vogliamo realizzare. Qualcuno però teme che un’eccessiva insistenza sul costo del lavoro nell’ambito del Patto euro plus possa limitare il margine d’azione di questi stabilizzatori automatici. Presidente Van Rompuy, cosa pensa a riguardo?</p>
      <p sl="nl">Ho una seconda riserva in relazione al costo del lavoro. I sindacati continuano a ripetere che, nel campo della contrattazione salariale, l’autonomia degli Stati membri e delle parti sociali è messa in pericolo e che ci stiamo avviando verso una flagrante violazione della regolamentazione delle competenze ai sensi del trattato. Mi chiedo quindi: stiamo veramente camminando su un campo minato, o si tratta di timori infondati? Mi piacerebbe sentire la sua analisi, Presidente Van Rompuy, perché se questo duplice timore risultasse infondato, dovremmo davvero metterlo a tacere.</p>
      <p sl="nl">Infine, ho una domanda sul quadro comune per il calcolo della base imponibile per le società. Nelle conclusioni del Vertice di primavera, ho trovato soltanto una frase su questo punto, che peraltro non prevede alcun impegno a riguardo da parte del Consiglio europeo. Devo perciò desumere che non vi è ancora alcuna prospettiva di un consenso generale sull’introduzione del quadro comune per il calcolo della base imponibile per le società e che, per quanto riguarda l’opportunità di rafforzare la cooperazione in materia, siamo ancora allo stadio dei sogni? La ringrazio in anticipo per le risposte che vorrà darmi.</p>
    </intervention>
    <intervention id="2-060-000" speaker_id="97009" name="Kriton ARSENIS" is_mep="True" mode="spoken" nationality="Greece" birth_date="03-08-1977" birth_place="Thessaloniki" p_group="Group of the Progressive Alliance of Socialists and Democrats in the European Parliament" m_state="GR">
      <p sl="el">Signora Presidente, l’onorevole Podimata ha già affrontato la questione finanziaria, quindi mi occuperò di un’altra importante questione: l’energia nucleare. Che cosa ci ha insegnato il Giappone? Due cose: in primo luogo, che nessuno può essere adeguatamente preparato per affrontare una calamità naturale, o una combinazione di calamità naturali, e in secondo luogo che l’energia nucleare non è mai del tutto sicura.</p>
      <p sl="el">E noi che cosa facciamo? Accusiamo il Giappone di negligenza, dicendo che il problema non è l’energia nucleare, ma il carente sistema di sicurezza giapponese. Diciamo altresì che intendiamo ispezionare le centrali nucleari, per decidere quali sono sicure e quali non lo sono, e poi procederemo al loro ulteriore sviluppo. Ciò significa che non abbiamo imparato niente dall’esperienza del Giappone. Non possiamo vantare neanche lo stesso livello di preparazione del Giappone per le calamità; il nostro sistema di protezione civile per eventi transfrontalieri come un incidente nucleare è ancora in divenire.</p>
      <p sl="el">Non dobbiamo chiedere la costruzione di nuove centrali nucleari; invece di investire nello sviluppo dell’energia nucleare, dobbiamo sviluppare l’efficienza dell’energia fotovoltaica e di altre fonti di energia rinnovabile. L’energia nucleare ha un impatto transfrontaliero e l’Unione europea ne è responsabile; per questo motivo, Presidente Barroso, Presidente Van Rompuy, sarete voi i responsabili se l’Europa non adotterà le precauzioni necessarie in previsione di un altro incidente.</p>
    </intervention>
    <intervention id="2-061-000" speaker_id="28297" name="Jacek SARYUSZ-WOLSKI" is_mep="True" mode="spoken" nationality="Poland" birth_date="19-09-1948" birth_place="Łódż" m_state="PL">
      <p sl="en">Signora Presidente, intendo affrontare tre questioni. Innanzi tutto, credo che dall’incontro al vertice del Consiglio siano scaturiti risultati molto importanti e positivi, data la difficoltà della situazione e del contesto. Apprezzo l’idea di un Patto euro plus inclusivo, aperto a tutti coloro che non fanno ancora parte della zona euro, come ha detto il Presidente del Consiglio Van Rompuy.</p>
      <p sl="en">Al contempo, stiamo creando una rete di sicurezza per il meccanismo europeo di stabilità. Sarebbe forse opportuno tenerne conto in entrambi i meccanismi del Patto euro plus, che consiste in un impegno obbligatorio a rispettare alcune norme di comportamento in politica macroeconomica e macrofinanziaria, oltre che nell’ambito dell’ESM. La rete di sicurezza deve essere aperta affinché convergenza e solidarietà, elementi fondanti dell’ESM, possano essere inclusivi e non esclusivi.</p>
      <p sl="en">La mia seconda osservazione riguarda la politica di vicinato, che apparentemente è corso di rielaborazione. La spinta viene dal Sud, ma è importante per l’intera nostra politica di vicinato. A giudicare dai documenti redatti dalla baronessa Ashton e dal Commissario Füle, mi auguro che tale politica sarà più orientata alla società, più generosa con i cittadini e più esigente e rigorosa con le autorità e i governi. Dobbiamo abbandonare gli interessi economici di breve respiro e basare la nostra politica sui diritti umani e sulla democrazia, per passare da una politica dello status quo a una politica di transizione. Ma il nuovo paradigma che stiamo realizzando dovrà essere applicabile anche a est. La nostra azione deve fondarsi sul rispetto dei diritti umani e della democrazia e privilegiare i cittadini rispetto alle autorità.</p>
      <p sl="en">La mia terza osservazione riguarda i rapporti tra Unione europea e NATO. In Libia la cooperazione tra l’Unione e la NATO ha assunto una forma nuova, che ancora non comprendiamo appieno. L’esperienza fatta in Afghanistan non è stata sempre positiva. Certo si tratta di un rapporto importante; ci auguriamo quindi che questa volta abbia successo.</p>
    </intervention>
    <intervention id="2-062-000" speaker_id="96901" name="Krišjānis KARIŅŠ" is_mep="True" mode="spoken" nationality="Latvia" birth_date="13-12-1964" birth_place="Wilmington" p_group="Group of the European People's Party (Christian Democrats)" m_state="LV">
      <p sl="lv">Signora Presidente, onorevoli colleghi, credo che sia necessario sancire una netta separazione tra passato e futuro. Per quanto riguarda il passato, dobbiamo trovare una soluzione diversa per i casi della Grecia e dell’Irlanda. Le relative perdite devono essere coperte mediante un piano articolato, affinché i cittadini di questi due paesi possano rimettersi in piedi. Non è giusto continuare a punire i contribuenti di questi paesi per errori commessi dal settore privato, in particolare dalle banche. Per quanto riguarda il futuro, dobbiamo considerare il nostro vero obiettivo per l’Europa: garantire una crescita stabile. Ma per raggiungere questo scopo, come risulta dalle discussioni in seno al Consiglio, è necessario garantire bassi livelli di debito pubblico.</p>
      <p sl="lv">Quali saranno i risultati di un debito pubblico di lieve entità? Prima di tutto si riporterà la fiducia nei mercati finanziari di questi paesi, che di conseguenza potranno godere di bassi tassi di interesse, mentre le aziende di tali paesi conosceranno una nuova fase di crescita e sviluppo. Quando le aziende crescono, arrivano gli investimenti. E con gli investimenti arrivano i posti di lavoro, che sono essenziali per noi europei. Peraltro questo processo di riduzione della spesa pubblica, che mira a tenere basso il livello del debito, non esclude gli investimenti.</p>
      <p sl="lv">Molti colleghi hanno ricordato l’importanza degli investimenti, affermando che non si può uscire dalla crisi semplicemente a forza di risparmi, e quindi è necessario investire. Posso menzionare l’esempio della mia Lettonia, che non solo ha adottato significative misure di risparmio negli ultimi due anni, ma nel 2011 ha stanziato un terzo del bilancio nazionale per realizzare investimenti nel settore pubblico: quindi investire è possibile. In futuro questa sarà la strada da percorrere per evitare di ritrovarsi nella situazione odierna. Vi ringrazio per l’attenzione.</p>
    </intervention>
    <intervention id="2-063-000" speaker_id="33982" name="Marian-Jean MARINESCU" is_mep="True" mode="spoken" nationality="Romania" birth_date="11-08-1952" birth_place="Râmnicu Vâlcea" m_state="RO">
      <p sl="ro">Signora Presidente, con la decisione di modificare il trattato sul funzionamento dell’Unione europea il Consiglio europeo ha adottato una misura significativa per realizzare il meccanismo europeo di stabilità.</p>
      <p sl="ro">In futuro questo meccanismo garantirà una risposta stabile e coerente a qualsiasi situazione di destabilizzazione della zona euro. Un simile meccanismo offre quindi uno strumento eccellente, ma è preferibile evitare situazioni simili; quindi le misure disciplinari previste in materia di governance economica devono essere applicate in maniera coerente. Tutti gli Stati membri devono contribuire al mantenimento della stabilità, indipendentemente dal fatto che facciano parte della zona euro o no. Per questo la creazione del Patto euro plus, a cui hanno aderito anche paesi che non sono membri della zona euro (tra cui la Romania) rappresenta uno sviluppo estremamente positivo.</p>
      <p sl="ro">L’attuazione del semestre europeo contribuirà a coordinare la politica economica europea migliorando la competitività, riducendo la burocrazia, investendo nell’istruzione e facendo crescere la forza lavoro. Ma queste priorità vanno rapidamente convertite in misure interne specifiche.</p>
      <p sl="ro">Il successo delle nuove riforme strutturali europee è strettamente legato al rafforzamento del mercato unico. L’Unione ha bisogno di una strategia che favorisca la creazione di occupazione e riduca le carenze di cui soffre il mercato del lavoro dell’Unione europea.</p>
      <p sl="ro">Condivido la proposta della Commissione di presentare l’Atto per il mercato unico, che dovrebbe essere adottato entro la fine del 2012. Devo dire purtroppo che le misure prioritarie che daranno nuovo impulso al mercato unico e alla competitività non menzionano affatto la necessità di garantire la libera circolazione di tutti i lavoratori europei, limitandosi a sottolineare l’importanza della libera circolazione dei servizi.</p>
    </intervention>
    <intervention id="2-064-000" speaker_id="28120" name="Simon BUSUTTIL" is_mep="True" mode="spoken" nationality="Malta" birth_date="21-03-1969" birth_place="Attard" p_group="Group of the European People's Party (Christian Democrats)" m_state="MT">
      <p sl="mt">Signora Presidente, i profughi che fuggono dalla guerra in Libia stanno arrivando in Europa, soprattutto a Lampedusa e a Malta. I cittadini del mio paese nutrono essenzialmente due preoccupazioni.</p>
      <p sl="mt">In primo luogo, non sanno quante persone arriveranno. In questo momento non è possibile alleviare i loro timori, perché non sappiamo quante persone tenteranno la traversata. In secondo luogo, si nutrono profonde preoccupazioni poiché si ignorano le intenzioni dell’Europa: sarà disposta questa volta a offrire il proprio aiuto? Questo è un timore a cui possiamo e dobbiamo rispondere perché nella nostra legislazione, e in particolare nella direttiva n. 55 del 2001, esiste già un meccanismo di solidarietà. Spetta a noi utilizzarlo.</p>
      <p sl="mt">Apparentemente la Commissione ha fornito due spiegazioni per giustificare la mancata applicazione della direttiva. Prima di tutto, nel Consiglio dei ministri non è stata raggiunta la maggioranza. Presidente Barroso, questa non mi sembra una giustificazione valida. La Commissione deve dimostrare capacità di leadership politica e prendere l’iniziativa di presentare una proposta in modo da attivare questo meccanismo.</p>
      <p sl="mt">La Commissione poi ha dichiarato che il numero dei profughi non è ancora rilevante, ma credo che si imponga una certa cautela; il numero è forse poco rilevante in rapporto all’intera Europa, ma senz’altro considerevole per un unico paese che debba accogliere i profughi senza alcun aiuto.</p>
      <p sl="mt">Mi rivolgo quindi direttamente al Presidente Barroso e lo invito ad attivare il meccanismo di solidarietà; chiedo poi al Presidente Van Rompuy di esortare il Consiglio dei ministri a dar prova di concreta solidarietà.</p>
    </intervention>
    <intervention id="2-065-000" speaker_id="28424" name="Tunne KELAM" is_mep="True" mode="spoken" nationality="Estonia" birth_date="10-07-1936" birth_place="Taheva" p_group="Group of the European People's Party (Christian Democrats)" m_state="EE">
      <p sl="en">Signora Presidente, i risultati del Consiglio europeo possono essere considerati soddisfacenti sia a livello istituzionale che politico, ma il messaggio che giunge dal dibattito odierno è che la crisi non è ancora finita. Il Presidente della Commissione Barroso ha dichiarato che la situazione economica rimane difficile e incerta, l’onorevole Verhofstadt ha confermato che stiamo tappando i buchi, ma che la crisi non è ancora stata risolta, e secondo il Presidente del Consiglio Van Rompuy rimangono ancora vari problemi da risolvere.</p>
      <p sl="en">Questo è il risultato degli errori del passato e della carenza di strumenti adeguati. Dobbiamo cercare di capire in che modo siano stati commessi questi errori e come siano stati raggiunti gli spaventosi livelli di debito e deficit attuali. Che cosa non ha funzionato nelle politiche degli Stati membri e nelle istituzioni dell’Unione europea? Senza un’approfondita analisi e in mancanza di valide conclusioni – a questo scopo dovrebbero impegnarsi tutte le parti in causa – non potremo che ripetere gli stessi errori. Il nodo centrale rimane il consolidamento della competitività. Mi auguro che il nuovo Atto per il mercato unico della Commissione sia veramente ambizioso. Se non altro, la questione del mercato unico digitale ha segnato una svolta nelle priorità dell’Unione.</p>
      <p sl="en">Ultimo ma non meno importante elemento, vorrei segnalare che questa settimana il nuovo governo estone verrà confermato. Alle ultime elezioni, gli elettori estoni hanno manifestato tendenze antieuropeiste, dando al governo in carica una maggioranza ancora più forte, nonostante i pesanti tagli apportati al bilancio …</p>
      <a text="(Il Presidente interrompe l’oratore)"/>
    </intervention>
    <intervention id="2-066-000" speaker_id="28115" name="Mairead McGUINNESS" is_mep="True" mode="spoken" nationality="Ireland" birth_date="13-06-1959" birth_place="Drogheda" m_state="IE">
      <p sl="en">Signora Presidente, le conclusioni del Consiglio sono indubbiamente lodevoli in una prospettiva futura, forse meno se analizziamo la situazione presente e passata.</p>
      <p sl="en">Sono rimasta colpita dal commento di Catherine Day, funzionario di alto grado della Commissione, che la settimana scorsa in Irlanda ha dichiarato che la luce ha abbandonato il cuore dell’Irlanda. Mi auguro che non si riferisse a noi personalmente e che, visti i risultati delle prove di stress e la decisa azione del nuovo governo, la luce torni a illuminare l’Irlanda. Mi auguro altresì che torni a illuminare il cuore della nostra gente, ormai depressa e delusa, oppressa dalla convinzione di pagare lo scotto per l’intera Unione europea.</p>
      <p sl="en">A coloro che puntano il dito con rabbia contro gli errori che avrebbero commesso alcuni paesi e cittadini, vorrei ricordare che anche altri hanno partecipato alla festa; mi riferisco alle banche europee, che hanno cercato di trarre profitto dal boom non solo in Irlanda ma anche altrove.</p>
      <p sl="en">Ma un raggio di speranza brillava sui media irlandesi questa mattina. Una volta che i risultati delle prove di stress sono stati divulgati, i giganti della finanza mondiale hanno deciso di sostenere la nostra economia; spero che si rendano conto che gli irlandesi hanno risolto un problema per il resto dell’Europa e che ci offrano la dovuta solidarietà in termini di tassi di interesse.</p>
    </intervention>
    <intervention id="2-067-000" speaker_id="28251" name="Jörg LEICHTFRIED" is_mep="True" mode="spoken" nationality="Austria" birth_date="18-06-1967" birth_place="Bruck/Mur" p_group="Group of the Progressive Alliance of Socialists and Democrats in the European Parliament - Vice" m_state="AT">
      <p sl="de">Signora Presidente, Presidente Barroso, Presidente Van Rompuy, vorrei porre alcune domande. È certamente positivo che sia stato raggiunto un accordo; l’economia europea e la moneta europea adesso godranno di maggiore tutela. Ma questa tutela è sufficiente da sola? Non sarebbe forse opportuno spingersi oltre? Non sarebbe più opportuno stimolare la ripresa, per conservare quello che stiamo proteggendo? A mio avviso stiamo facendo troppo poco, adottando peraltro la strategia sbagliata.</p>
      <p sl="de">Perché l’Unione europea investe nelle esportazioni di cetrioli, banane e bestiame invece che nelle università, nei centri di formazione e nelle scuole? Mi sembra una questione da considerare con attenzione. Quando dite che non abbiamo il denaro per farlo, forse potremmo prendere in considerazione l’opportunità di riorganizzare il sistema. Dobbiamo cercare di capire se servono nuove fonti di reddito, nel qual caso basta guardare a quanti hanno sempre approfittato di questa deprecabile situazione.</p>
      <p sl="de">Presidente Barroso, qual è il vero motivo per cui la Commissione si oppone a un’imposta sulle transazioni finanziarie? Risponda a questa domanda, la prego. Una volta per tutte, dovete decidere se schierarvi con i grandi gruppi finanziari o con i cittadini.</p>
    </intervention>
    <intervention id="2-068-000" speaker_id="33775" name="Jean-Pierre AUDY" is_mep="True" mode="spoken" nationality="France" birth_date="12-06-1952" birth_place="Tulle" p_group="Group of the European People's Party (Christian Democrats)" m_state="FR">
      <p sl="fr">Signora Presidente, Presidente Van Rompuy, Presidente Barroso, ringrazio i presidenti dei gruppi politici per aver cancellato la riunione della Conferenza dei presidenti in modo da tenere questa discussione in Assemblea plenaria conformemente all’articolo 15.</p>
      <p sl="fr">Per quanto riguarda il meccanismo di stabilità vorrei riprendere la questione del controllo politico, sollevata dall’onorevole Lamassoure, e in particolare il problema della regolamentazione di tale meccanismo, per capire chi concederà il discarico di bilancio per questo strumento finanziario.</p>
      <p sl="fr">Concluderò il mio intervento chiedendomi se non sia giunto il momento che la Commissione ci presenti una relazione globale sul sostegno pubblico alle istituzioni creditizie, e in particolare sull’insieme dei flussi finanziari e sul debito sovrano.</p>
      <p sl="fr">Infine propongo di considerare la possibilità di istituire un’agenzia di rating pubblica europea, in considerazione dei gravi problemi che dobbiamo affrontare con le agenzie private, dal momento che il rating di un paese è qualcosa di molto diverso da quello di un’impresa privata.</p>
    </intervention>
    <intervention id="2-069-000" speaker_id="96768" name="Enrique GUERRERO SALOM" is_mep="True" mode="spoken" nationality="Spain" birth_date="28-08-1948" birth_place="Carcaixent" p_group="Group of the Progressive Alliance of Socialists and Democrats in the European Parliament - Vice" m_state="ES">
      <p sl="es">Signora Presidente, all’inizio del suo intervento il Presidente del Consiglio Van Rompuy ha sottolineato che in 49 giorni ci sono stati tre Consigli europei che hanno preso importanti decisioni e un vertice. In altre parole, quello che in precedenza era un evento trimestrale o semestrale adesso è diventato il modo abituale di governare l’Unione per fornire una risposta immediata a problemi immediati.</p>
      <p sl="es">Ma al di là di questi problemi immediati ci sono le prospettive future dell’Unione, e tali prospettive dipendono dalla nostra capacità di competere. Di quali risorse disponiamo, attualmente, per generare conoscenza? Poche università che raggiungono l’eccellenza a livello mondiale, una quota di investimenti a favore della ricerca e dello sviluppo inferiore a quella dei paesi emergenti e dei paesi sviluppati e, al contempo, una scarsa partecipazione delle nostre aziende alle attività di ricerca.</p>
      <p sl="es">Dobbiamo acquisire una dimensione europea promuovendo il coordinamento delle università europee e programmi di studio che favoriscano l’eccellenza e la cooperazione.</p>
    </intervention>
    <intervention id="2-070-000" speaker_id="2155" name="Sir Graham WATSON" is_mep="True" mode="spoken" nationality="United Kingdom" birth_date="23-03-1956" birth_place="Rothesay " p_group="Group of the Alliance of Liberals and Democrats for Europe" m_state="GB">
      <p sl="en">Signora Presidente, il Presidente del Consiglio e quello della Commissione hanno parlato del Patto euro plus e del mercato unico. Ho una domanda su ognuna delle due questioni.</p>
      <p sl="en">Siete d’accordo con il Presidente della Banca centrale europea quando dice che sarà necessario un meccanismo europeo di stabilità assai più ampio? In caso contrario, il vostro disaccordo è dovuto forse al fatto che i veri professionisti raramente ammettono in pubblico ciò che non hanno esitazione a riconoscere in privato?</p>
      <p sl="en">L’unico membro del mercato unico che attui le norme integralmente è la Norvegia. Signor Presidente della Commissione, signor Presidente del Consiglio, dal momento che l’unica vera prova di stress che dovremo affrontare in questa crisi non sarà quella di una banca o di una centrale nucleare, ma quella della solidarietà degli Stati membri dell’Unione europea, ritenete che vi siano buone prospettive di assistere a una maggiore solidarietà di quella che abbiamo visto in passato?</p>
    </intervention>
    <intervention id="2-071-000" speaker_id="96654" name="Jaroslav PAŠKA" is_mep="True" mode="spoken" nationality="Slovakia" birth_date="20-06-1954" birth_place="Banská Štiavnica" p_group="Europe of freedom and democracy Group - Vice" m_state="SK">
      <p sl="sk">Signora Presidente, uno dei temi dei negoziati in seno al Consiglio dell’Unione europea è stato la definizione del nuovo meccanismo anticrisi della zona euro. Benché i leader dei governi che hanno partecipato abbiano raggiunto un accordo sulla creazione di un’euroobbligazione fissa, a quanto pare essi dovranno discutere ulteriormente con gli esperti dei propri paesi per definirne la forma definitiva. Quando il Primo ministro slovacco, signora Radičová, è tornata in patria da Bruxelles, ha scoperto di non godere del sostegno sufficiente in seno al parlamento nazionale per la posizione che aveva assunto durante i negoziati del Consiglio.</p>
      <p sl="sk">Senza una definizione adeguata e precisa del meccanismo di regolamentazione della bancarotta dei paesi insolventi, attivato nel quadro della zona euro, il meccanismo permanente che è stato proposto diverrà in effetti uno strumento permanente dell’indebitamento europeo. Questo è il motivo per cui nessun parlamento nazionale responsabile può accettarlo in questa forma. Signor Presidente del Consiglio, la prego quindi di tenere maggior conto, nelle proposte politiche, dei pareri espressi da esperti qualificati.</p>
    </intervention>
    <intervention id="2-072-000" speaker_id="96749" name="Andrew Henry William BRONS" is_mep="True" mode="spoken" nationality="United Kingdom" birth_date="16-06-1947" birth_place="London" p_group="Non" m_state="GB">
      <p sl="en">Signora Presidente, nel paragrafo 5 della relazione redatta nel corso della riunione si legge che si presenteranno misure politiche per correggere gli squilibri macroeconomici dannosi e persistenti e migliorare la competitività, ma nell’introduzione si parla di promuovere gli scambi con i paesi terzi.</p>
      <p sl="en">Le importazioni dai paesi terzi, in particolare dalle cosiddette economie emergenti, sono la principale causa degli squilibri commerciali e dell’incapacità di competere. Sarebbe impossibile per le economie sviluppate competere con le importazioni di manufatti da questi paesi senza ridurre i nostri salari ai loro livelli.</p>
      <p sl="en">Nella sezione a pagina 16, “stimolare la competitività”, si fa riferimento alla questione. Si legge infatti: “[ …] saranno valutati in funzione dell’evoluzione delle retribuzioni e della produttività e delle esigenze di adeguamento della competitività”. Ma che cosa significa?</p>
      <p sl="en">Questa frase può avere un unico significato. I salari devono essere adeguati al ribasso affinché i nostri prodotti possano competere con quelli delle economie emergenti. Mentre i principi del libero scambio sono sacrosanti, gli interessi economici dei lavoratori europei, apparentemente, si possono ignorare.</p>
    </intervention>
    <intervention id="2-073-000" speaker_id="96668" name="Seán KELLY" is_mep="True" mode="spoken" nationality="Ireland" birth_date="26-04-1952" birth_place="Killarney" m_state="IE">
      <p sl="en">Signora Presidente, non mi piacere seguire al traino, né avere degli obblighi nei confronti di nessuno, e lo stesso vale per il popolo irlandese, che si distingue per lo spirito indipendente. Per questo motivo il recente salvataggio sancito dall’Unione europea e dal Fondo monetario internazionale ha colpito gravemente il popolo irlandese. Non credo però che la colpa di tutto questo sia da attribuire all’Europa. La responsabilità è da ricercarsi essenzialmente tra le banche per azioni irlandesi, il regolatore e il governo, non certo nel popolo irlandese – eppure è il popolo irlandese che adesso deve pagare uno scotto fin troppo oneroso.</p>
      <p sl="en">Chiedo quindi due cose: in primo luogo, è necessario ridurre il tasso di interesse, e ringrazio il Commissario Rehn e il Presidente Barroso per le loro riflessioni a riguardo. In secondo luogo ritengo che i detentori di obbligazioni debbano pagare le conseguenze – se non del tutto, almeno in parte. Nessuno può sperare di fare investimenti garantiti senza interessi e questo deve valere anche per i detentori di obbligazioni. Se queste mie due richieste si concretizzassero, potremmo fare qualche progresso.</p>
    </intervention>
    <intervention id="2-074-000" speaker_id="29579" name="Marc TARABELLA" is_mep="True" mode="spoken" nationality="Belgium" birth_date="11-03-1963" birth_place="Ougrée" m_state="BE">
      <p sl="fr">Signora Presidente, Presidente Van Rompuy, Presidente Barroso, onorevoli colleghi, le conclusioni del Consiglio sulla politica economica e sul Patto euro plus aprono un autentico vaso di Pandora europeo da cui usciranno soltanto problemi che i cittadini europei dovranno affrontare. La messa in discussione delle garanzie sociali e dell’indicizzazione dei salari, il rapporto tra produttività e salari, la riduzione del potere d’acquisto, l’aumento dell’età pensionabile sono soltanto alcuni esempi della crisi di austerità che ci attende. Constato con sgomento che il Consiglio non è stato in grado di trarre alcun insegnamento dalla crisi.</p>
      <p sl="fr">Siamo tutti d’accordo sulla necessità di una politica improntata al rigore e alla responsabilità in materia di bilancio, ma non dobbiamo scaricare tutte le conseguenze sui cittadini, che costituiscono la nostra unica occasione di uscire da questa crisi con il pieno controllo della situazione. Né possiamo dimenticare con tanta facilità il settore finanziario e bancario, che deve fare la sua parte e assumere le proprie responsabilità.</p>
      <p sl="fr">Quando avremo finalmente un’imposta sulle transazioni finanziarie? Mentre 16 milioni di europei sono disoccupati, si registra una fiammata dei prezzi e le scosse speculative fanno tremare il continente, il Consiglio scarica l’onere dei sacrifici sul lavoro e sui lavoratori, non sul capitale, e questo è inaccettabile.</p>
    </intervention>
    <intervention id="2-075-000" speaker_id="23808" name="Csaba Sándor TABAJDI" is_mep="True" mode="spoken" nationality="Hungary" birth_date="26-06-1952" birth_place="Kiskunfélegyháza" p_group="Group of the Progressive Alliance of Socialists and Democrats in the European Parliament" m_state="HU">
      <p sl="hu">Signora Presidente, il Presidente del Consiglio Van Rompuy ha dichiarato che il Patto euro plus rappresenta una nuova fase del futuro coordinamento economico e questo è effettivamente un periodo del tutto nuovo nell’ambito del coordinamento macroeconomico. Il Primo ministro Viktor Orbán, Presidente in carica del Consiglio dell’Unione europea, ha espresso un parere simile, descrivendolo come un pilastro del futuro sistema economico europeo. Purtroppo l’Ungheria non compare nell’elenco dei paesi nominati dal Presidente Van Rompuy, dal momento che non ha aderito al Patto euro plus. Molti cittadini ed economisti ungheresi non capiscono il motivo di questa decisione del loro governo, dal momento che l’Ungheria è un piccolo paese con un’economia aperta; la giustificazione per cui il Patto avrebbe impedito la concorrenza fiscale non ha senso, dal momento che esso riguarda soltanto l’armonizzazione della base imponibile per le società. È un peccato che l’Ungheria abbia perso quest’occasione.</p>
    </intervention>
    <intervention id="2-076-000" speaker_id="96981" name="Franz OBERMAYR" is_mep="True" mode="spoken" nationality="Austria" birth_date="25-05-1952" p_group="Non" m_state="AT">
      <p sl="de">Signora Presidente, l’Unione europea è un campione nell’arte della proroga. Per decenni Gheddafi è stato trattato come un partner credibile, per decenni i pericoli dell’energia nucleare sono stati nascosti e adesso stiamo pompando denaro in una rete di sicurezza che evidentemente non funziona. Perché non è evidente a tutti che la crisi dell’euro non si può risolvere con la rete di sicurezza? Prima la Grecia e ora il Portogallo sono stati declassati dalle agenzie di rating statunitensi e il pacchetto di salvataggio finanziario andrà unicamente a beneficio delle banche e degli speculatori che scommettono sulla bancarotta degli Stati membri della zona euro.</p>
      <p sl="de">Per questo credo sia giunto il momento di eliminare la rete di sicurezza e porre fine ai piani per le euroobbligazioni. Se gli Stati in bancarotta rimangono nella zona euro sarà la fine dell’euro. Per questo motivo, faremmo meglio a utilizzare i miliardi stanziati per i pacchetti di salvataggio per arginare il flusso dei profughi dal Nord Africa con progetti locali sostenibili, o per garantirci una vera indipendenza dall’energia nucleare. Sarebbe senz’altro un valido investimento; sempre meglio che sperperare il denaro nei casinò delle agenzie internazionali di rating.</p>
    </intervention>
    <intervention id="2-077-000" speaker_id="28306" name="Ana GOMES" is_mep="True" mode="spoken" nationality="Portugal" birth_date="09-02-1954" birth_place="Lisboa" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Signora Presidente, coloro che stanno cercando di convincere il Portogallo ad accettare questi presunti aiuti, in realtà non vogliono aiutarci, ma fare soldi, affondandoci e affondando l’euro. In un’Europa in cui solidarietà, coesione e metodo comunitario hanno perso il loro vero significato, questi presunti aiuti serviranno soltanto a pagare quelle stesse banche che ci hanno spinto nel vortice del debito che adesso ci sta risucchiando sott’acqua, a spese dei contribuenti, con le misure neo-liberiste del Patto euro plus, senza alcun investimento per rilanciare la crescita e l’occupazione, nessuna euroobbligazione, nessuna imposta sulle transazioni finanziarie e nessuna misura per affrontare gli squilibri macroeconomici che stanno distruggendo l’euro.</p>
      <p sl="pt">In questa Europa, in cui ci sono banche troppo grandi per fallire, ma si permette il fallimento di Stati e individui, soltanto la cecità o gli interessi acquisiti possono giustificare il fatto che la Commissione e il Consiglio abbiano rinunciato ad agire contro i paradisi fiscali. Pensate davvero che sia possibile ripulire, regolamentare e supervisionare il sistema finanziario, senza sfiorare in alcun modo quei buchi neri che sono strumenti fondamentali per la corruzione, la frode e l’evasione fiscale e la criminalità organizzata?</p>
    </intervention>
    <intervention id="2-078-000" speaker_id="23868" name="Monika BEŇOVÁ" is_mep="True" mode="spoken" nationality="Slovakia" birth_date="15-08-1968" birth_place="Bratislava" m_state="SK">
      <p sl="sk">Signora Presidente, per cominciare vorrei attirare l’attenzione sull’inesattezza delle conclusioni tratte dal Consiglio, ossia che nonostante la crescita economica è necessario risparmiare. L’ossessione del consolidamento fiscale in un periodo di crisi potrebbe rivelarsi fatale per noi. La nostra vera priorità deve essere quella di promuovere l’occupazione e la crescita economica sostenibile.</p>
      <p sl="sk">Onorevoli colleghi, sono i cittadini a sopportare gli oneri maggiori della crisi. Da un lato perdono il lavoro e vengono colpiti dai draconiani tagli della spesa pubblica; dall’altro c’è il rischio che il denaro necessario per le euroobbligazioni provenga esclusivamente dalle loro imposte. Devono essere gli attori del settore finanziario ad assumere il ruolo principale nel progetto delle euroobbligazioni.</p>
      <p sl="sk">Signora Presidente, signor Presidente della Commissione, ciò di cui l’Unione ha bisogno adesso è il coordinamento delle politiche economiche e sociali al fine di stimolare l’occupazione e uscire dalla crisi. Abbiamo anche bisogno di un consenso ben definito per quanto riguarda la protezione dell’euro e in questo il settore privato ha un ruolo da svolgere.</p>
    </intervention>
    <intervention id="2-079-000" speaker_id="97016" name="Angelika WERTHMANN" is_mep="True" mode="spoken" nationality="Austria" birth_date="07-11-1963" birth_place="Schwarzach" p_group="Non" m_state="AT">
      <p sl="de">Signora Presidente, la revisione del trattato ha portato alla nascita del meccanismo europeo di stabilità. Invito ancora una volta tutti voi a rispettare i criteri pertinenti. Dopo tutto, alla luce della continua e prevalente crisi strutturale, mi sembra irresponsabile mettere un altro Stato membro e i suoi cittadini in prima linea. Il meccanismo europeo di stabilità è giustificato soltanto se tutti gli Stati rispettano i propri obblighi di bilancio e acconsentono a realizzare incrementi di efficienza in termini di costi.</p>
      <p sl="de">La crisi in Giappone ci ha mostrato il livello di “sicurezza” di una centrale nucleare. La natura è troppo forte per poter essere imbrigliata dall’uomo. Ricordando l’esempio di Chernobyl, possiamo solo sperare che l’approccio alle prove di stress sarà improntato a una maggiore cautela rispetto ai limiti che sono stati imposti la settimana scorsa. È ormai tempo di finirla con l’energia nucleare e di concentrarsi sulle energie rinnovabili; per esempio, il progetto NorGer che prevede l’installazione di cavi elettrici sottomarini potrebbe sostituire 60 centrali nucleari.</p>
    </intervention>
    <intervention id="2-080-000" speaker_id="96680" name="Zigmantas BALČYTIS" is_mep="True" mode="spoken" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Signora Presidente, il Consiglio europeo è riuscito a raggiungere un accordo su alcune questioni che rivestono particolare importanza per l’Europa e me ne compiaccio. Vorrei sottolineare che il tema del semestre europeo e l’importanza che esso riveste rappresentano una priorità; e prioritario deve essere il ripristino di bilanci credibili, giustizia sociale e sostenibilità fiscale negli Stati membri, per creare condizioni di stabilità affinché le economie nazionali possano procedere più speditamente attraverso una fase di ripresa economica. È essenziale che gli sforzi di consolidamento sostengano le riforme strutturali, soprattutto nell’attuazione delle priorità fissate dalla strategia Europa 2020 nell’Unione europea. Un ruolo fondamentale lo avrà la Commissione, che deve monitorare, con senso di responsabilità, le azioni degli Stati membri e seguire l’attuazione di misure specifiche nel rispetto della stabilità nazionale e dei programmi di convergenza. Inoltre, si nutrono ancora profonde preoccupazioni sull’atteggiamento della Banca centrale europea, del Consiglio e della Commissione europea rispetto alla situazione delle banche commerciali e alle azioni delle agenzie di rating straniere.</p>
    </intervention>
    <intervention id="2-081-000" speaker_id="photo_generic" name="José Manuel Barroso" is_mep="True" mode="spoken" role="Presidente della Commissione">
      <p sl="fr">Signora Presidente, onorevoli deputati, per quanto riguarda la valutazione dell’ultimo Consiglio europeo credo che l’analisi da me presentata fosse ben equilibrata e abbastanza ragionevole.</p>
      <p sl="fr">Mi sembra giusto riconoscere che abbiamo realizzato progressi importanti per quanto riguarda la struttura. Se confrontiamo quello di cui disponiamo adesso con ciò che non avevamo prima, abbiamo certamente compiuto un importante passo avanti. Per esempio è stato istituito un meccanismo permanente di stabilità, che non era neanche previsto dal trattato. Questo Parlamento inoltre, con una schiacciante maggioranza, ha sostenuto una riforma limitata del trattato per creare un nuovo strumento, uno strumento che prima non esisteva neppure.</p>
      <p sl="fr">Quindi, cerchiamo di essere intellettualmente onesti nella nostra valutazione. Credo che ci siano stati alcuni progressi importanti in termini di reazione alla crisi, in termini di insegnamenti tratti in rapporto alle carenze osservate in passato, sia a livello di strumenti, sia a livello delle politiche. Ma allo stesso tempo, come ho affermato con estrema chiarezza, tutto ciò potrebbe non essere sufficiente. Una cosa è disporre della struttura, dell’architettura, un’altra disporre delle politiche necessarie ad applicarla. In effetti, la vera prova del successo starà nel vedere, successivamente, ciò che i governi e le nostre istituzioni riusciranno a fare in termini di sostanza. La sostanza infatti è più importante degli strumenti.</p>
      <p sl="fr">Allo stesso tempo però, vi ho detto, con grande trasparenza credo, che quando si parla di ambizione la Commissione avrebbe preferito spingersi oltre in alcuni settori. Per esempio noi abbiamo sottolineato che, per quanto riguarda il meccanismo di stabilità permanente, eravamo favorevoli a una maggiore flessibilità. Purtroppo, a questo livello più elevato di ambizione non è stato possibile raggiungere un consenso. Detto questo, credo che sarebbe un errore respingere le conquiste fatte.</p>
      <p sl="fr">Per quanto riguarda l’ambizione, d’altro canto, vorrei sottolineare questo aspetto importante, perché alcuni hanno invitato la Commissione a presentare altre proposte. In pratica tutto ciò che avete suggerito è già stato proposto dalla Commissione. Il 9 maggio 2010 la Commissione – il Commissario Rehn ed io – abbiamo presentato una proposta legislativa concernente un approccio interamente comunitario al meccanismo di stabilità.</p>
      <p sl="fr">Per esempio abbiamo proposto la mutualizzazione della gestione del debito, che è nota in inglese come joint and several guarantees , ma essa è stata respinta dagli Stati membri. Non da voi, ma ottenere l’approvazione degli Stati membri è essenziale, onorevole Verhofstadt. Abbiamo presentato il testo al vertice della zona euro, ma è stato respinto da un’ampia maggioranza di Stati membri. Questa è la realtà!</p>
      <p sl="fr">Sulla questione concreta dell’unanimità o della regola della maggioranza per il meccanismo di stabilità permanente, io stesso ho proposto la seconda alternativa e ho insistito in presenza del Presidente del Consiglio europeo, con alcuni capi di Stato e di governo, affinché essi accettassero una regola di maggioranza qualificata. Ma la proposta è stata respinta!</p>
      <p sl="fr">Quindi, è sempre possibile insistere, ma è necessario che le clausole siano chiare e bisogna sapere esattamente a chi si devono porre le domande. La Commissione ha presentato alcune proposte ambiziose, per esempio in materia di prove di stress; sono state la Commissione europea e la Banca centrale europea a proporre prove credibili e trasparenti per la Banca europea.</p>
      <p sl="fr">Per quanto riguarda le euroobbligazioni, sono almeno trent’anni che la Commissione parla di euroobbligazioni, ma l’idea è stata respinta da alcuni Stati membri. Io stesso ho proposto in questa sede – e vi annuncio che farò altrettanto per le prospettive finanziarie – la possibilità di avere almeno alcune obbligazioni per il finanziamento di progetti, in modo da finanziare gli investimenti a livello di progetto di bilancio europeo. A quel punto vedremo chi sarà disposto a sostenere questo approccio a favore degli investimenti europei. E forse in quell’occasione alcuni di voi ci potranno convincere, con i rispettivi partiti europei, a sostenere questo approccio più ambizioso in materia di prospettive finanziarie. Potrebbe essere l’occasione di realizzare una cooperazione ancora più intensa. Questo è tutto sulla questione relativa all’ambizione sul piano europeo.</p>
      <a text="(Applausi)"/>
      <p sl="fr">Anche per quanto riguarda la questione sociale, di cui vorrei parlarvi, la Commissione si è battuta per garantire che, nella strategia 2020, si metta l’accento sugli aspetti sociali e sull’istruzione; ma non è stato facile. Alcuni governi dicevano che, sulla base del principio di sussidiarietà, non spettava all’Europa né all’Unione europea intervenire direttamente sugli aspetti sociali e sull’istruzione.</p>
      <p sl="fr">Cerchiamo adesso, nel quadro della strategia 2020 – nell’ambito della quale si è riusciti a raggiungere un certo consenso per includere, per esempio, la lotta contro la povertà e l’esclusione sociale –, di sviluppare questa politica e di favorire gli investimenti, soprattutto nell’istruzione e nell’innovazione.</p>
      <p sl="fr">Ma a questo proposito, devo informarvi di un aspetto di cui forse non siete al corrente. La Commissione ha proposto, già da qualche tempo (forse due anni fa) lo stanziamento di aiuti alimentari d’urgenza per alcuni cittadini europei, poiché adesso anche in Europa vi sono persone che non hanno i mezzi per nutrirsi. Recentemente, insieme al presidente del gruppo PPE, onorevole Daul, ho visitato il Banco alimentare ubicato nel Basso Reno. In Europa ci sono effettivamente problemi di povertà. Ebbene, sapevate che due governi hanno portato la Commissione davanti alla Corte di giustizia dell’Unione europea perché la Commissione aveva istituito un meccanismo di aiuti per gli europei più poveri? Questa è la situazione!</p>
      <p sl="fr">Cerchiamo di essere assolutamente chiari. La Commissione è favorevole a un’Europa più ambiziosa in materia di governance, crescita equa e maggiore giustizia sociale sul piano europeo. Ma allo stesso tempo, abbiamo bisogno del sostegno del Parlamento e degli Stati membri; e per questo bisogna lottare. A mio avviso quindi prendersela con la Commissione quando questa è in prima linea nella lotta per un’Europa più sociale, più giusta, più equa e per una governance molto più seria, equivarrebbe a mancare totalmente il bersaglio.</p>
      <p sl="fr">Allo stesso tempo, dobbiamo essere estremamente chiari anche su questo punto. Non mi sembra che si aiuti l’Europa dicendo che il problema attuale è il problema dell’Europa, come se i responsabili non fossero alcuni governi, che hanno permesso al debito di raggiungere livelli insostenibili, e alle banche di registrare una crescita di parecchie volte superiore a quella del prodotto interno lordo. C’è anche una responsabilità dei governi ed è una responsabilità essenziale. Per questo adesso dobbiamo trovare soluzioni basate sulla solidarietà, ma anche sulla responsabilità. Per questo sono fiero del fatto che la Commissione e io stesso abbiamo sostenuto la proposta volta a diminuire i tassi d’interesse per la Grecia e stiamo per fare la stessa cosa per l’Irlanda. Ci è sembrata la cosa giusta da fare, non solo per non imporre costi eccessivamente pesanti ai nostri concittadini greci o irlandesi, ma anche per garantire la sostenibilità del debito. E quindi, in questo spirito di solidarietà e di responsabilità potremo trovare risposte comuni che consentiranno anche, mi auguro, di evitare un problema che alcuni di voi hanno menzionato e che mi preoccupa, ossia il problema di una certa frattura in Europa, in particolare una frattura tra Nord e Sud, tra centro e periferia. L’Europa che vogliamo costruire è un’Europa della solidarietà, non un’Europa divisa in prima e seconda classe, ma un’Europa in cui tutti gli europei possano riconoscersi.</p>
      <p sl="en">In sede di G20, a nome dell’Unione europea, ho già difeso, e non solo a parole, l’imposta sulle transazioni finanziarie, che è stata respinta da un gran numero dei nostri partner del G20.</p>
      <p sl="en">Adesso stiamo discutendo della possibilità di avere, a livello europeo, un’imposta sulle transazioni finanziarie. Ancora una volta, dobbiamo essere onesti. Molti Stati membri sono radicalmente contrari a quest’idea e si rifiutano di accettarla. All’ultimo Consiglio europeo ho dichiarato che la Commissione sta effettuando valutazioni d’impatto per le diverse opzioni del settore finanziario e presto presenterà alcune proposte. È stato importante che la Commissione lo annunciasse in occasione del Consiglio europeo, perché almeno nelle conclusioni del Consiglio europeo c’è l’impegno di considerare le proposte che la Commissione presenterà per l’imposizione finanziaria. In termini di giustizia, è importante che anche il settore finanziario – e almeno alcuni comportamenti del settore finanziario sono stati in larga misura all’origine di questa crisi – offra il proprio contributo alla soluzione della crisi. Mi sembra fondamentale se vogliamo parlare di equità. Questa è la mia posizione e, ne sono sicuro, la posizione della Commissione. Presenterò alcune proposte in materia.</p>
      <p sl="en">Lo stesso vale per la base imponibile consolidata comune per le società (CCCTB). In seno al Consiglio si registra una certa opposizione, ma la Commissione ha presentato una proposta e ci batteremo per farla approvare, giacché riteniamo che la CCCTB sia importante per il completamento del mercato unico. Questo è l’approccio che intendiamo sostenere.</p>
      <p sl="en">Da molto tempo discutiamo di processi e strumenti. È giunto il momento di mettere processi e strumenti al servizio della sostanza. Processi e strumenti sono importanti ma sono al servizio della sostanza e non possono sostituirsi a essa. La sfida che dobbiamo risolvere è il nostro rinnovamento economico. In verità, per favorire gli investimenti serve la fiducia. La fiducia dipende dalla nostra capacità di ammodernare, di innovare e di diventare più sostenibili e più competitivi. Non dobbiamo confondere causa ed effetto. Potremo attrarre gli investimenti se realizziamo l’Europa 2020 rapidamente e con decisione, e se perseguiamo gli obiettivi di un’Europa sostenibile e competitiva nello spirito della solidarietà e in solidarietà con tutti gli Stati membri, tra cui il Portogallo.</p>
      <p sl="fr">Onorevole Schulz, lei sa bene che nella mia veste di Presidente della Commissione non posso interferire nella politica interna portoghese. Se un giorno lei non sarà più presidente del gruppo socialista al Parlamento europeo e avrà altre funzioni, sono certo che eserciterà queste nuove funzioni in piena indipendenza e non interferirà nelle questioni interne del gruppo.</p>
      <p sl="fr">Allo stesso tempo però devo dirle che la crisi politica portoghese non ha reso le cose più facili, dal momento che in Portogallo c’era già una situazione molto difficile. Ma bisogna che noi, le istituzioni europee, rispettiamo anche la democrazia nazionale, le decisioni dei parlamenti nazionali e ci auguriamo che il Portogallo riesca a trovare la soluzione migliore.</p>
      <p sl="fr">In ogni caso, la Commissione è al fianco del Portogallo per trovare le soluzioni migliori, pur nel rispetto degli impegni assunti da quel paese e di alcune responsabilità del Portogallo nei confronti dei partner europei. Credo che in questo spirito di solidarietà attiva e di responsabilità potremo reagire alla crisi.</p>
      <p sl="fr">Oggi ho percepito un certo pessimismo tra voi. D’altro canto, in qualità di rappresentanti eletti dai cittadini europei, voi riflettete il sentimento dominante in Europa. Certamente è naturale essere preoccupati, ma credo che dobbiamo avere il coraggio politico e la lungimiranza necessaria per mostrare fiducia nel nostro progetto europeo, giacché non è con il pessimismo che ridaremo la fiducia all’Europa. La Commissione è pronta a lavorare ancora con entusiasmo, insieme a voi, al Consiglio europeo, al Consiglio e a tutte le istituzioni, per un’Europa più forte, più sostenibile, più equa, più giusta e più competitiva.</p>
      <a text="(Applausi)"/>
    </intervention>
    <intervention id="2-084-000" speaker_id="photo_generic" name="Herman Van Rompuy" is_mep="True" mode="spoken">
      <p sl="fr">Presidente del Consiglio europeo. – Signora Presidente, onorevoli deputati, sono lieto di poter parlare davanti a un’Assemblea così numerosa, la più numerosa da quando sono diventato Presidente del Consiglio,</p>
      <a text="(Applausi)"/>
      <p sl="fr">ma ho l’impressione che voi non siate venuti qui soltanto per ascoltare me.</p>
      <p sl="fr">In primo luogo, vi ringrazio per tutti i vostri commenti, positivi e negativi. Sono rimasto tanto più colpito perché, in seno al Consiglio europeo, è necessaria l’unanimità e cerchiamo di raggiungere l’unanimità tra tutti i vostri colleghi, di tutti i partiti, Primi ministri e capi di Stato. Ci sono socialisti, cristiano-democratici, conservatori e liberali; tutti appartengono alle vostre famiglie politiche e ogni volta cerchiamo di favorire un accordo tra loro.</p>
      <p sl="fr">Qualcuno mi ha definito l’idealista di turno, il sognatore. Non credo che questo sia il mio ruolo, ma quello che cerco di fare, ogniqualvolta sia possibile – e il Presidente della Commissione può confermarlo – è di agire in maniera da raggiungere una convergenza tra le proposte della Commissione e l’esito del Consiglio europeo. Pensate per esempio alla task-force, in cui le proposte della Commissione erano la base della task-force sulla governance economica e l’esito è stato molto simile alle proposte della Commissione. Cercherò, insieme al Parlamento, di migliorare ulteriormente queste proposte. Il mio ruolo è di cercare un consenso che sia basato il più possibile sulla Comunità e credo di aver raggiunto tale obiettivo in alcuni settori cruciali.</p>
      <p sl="fr">E adesso passiamo al Patto euro plus, il breve rapporto che è servito da punto di partenza per le nostre discussioni, e poi al documento finale sul Patto euro plus; molti di voi, anche coloro che appartengono a gruppi politici scettici, hanno dichiarato che il proprio paese dovrebbe aderire al Patto euro plus: probabilmente perché, dopo tutto, non è così male. Siamo riusciti a raggiungere un compromesso tra obiettivi ambiziosi, affinché le economie rimangano competitive e le finanze pubbliche rimangano sostenibili e l’attuazione a livello nazionale, perché in molti casi le decisioni che dobbiamo adottare sono nazionali.</p>
      <p sl="fr">La mia seconda osservazione riguarda in qualche modo la metodologia. Molte critiche rivolte all’Europa sono giustificate in termini di sostanza, ma non sono in linea con il trattato. Per esempio, l’intera politica nucleare, il mix energetico, rientra nella giurisdizione nazionale e non c’è niente che possa fare per modificare questo aspetto. Anche la sicurezza delle centrali nucleari rientra in gran parte nella giurisdizione nazionale. Ci sono competenze comunitarie, competenze europee, e nelle conclusioni del Consiglio europeo abbiamo cercato di promuoverle per quanto possibile. Non credo che la Commissione abbia mai svolto un ruolo così importante nella sicurezza nucleare come quello che ha avuto dall’ultimo Consiglio europeo tenutosi qualche giorno fa. Ma dobbiamo ancora lavorare nel contesto del trattato.</p>
      <p sl="fr">Si è parlato di salari minimi in alcuni paesi, ma questo fa parte delle competenze nazionali. Si è parlato di disuguaglianze, di insicurezza del posto del lavoro, di ingiustizia, eppure nella maggior parte dei casi queste misure fanno parte di un quadro nazionale. Ma, devo aggiungere, molte misure che si devono adottare ora, in materia di competitività e finanze pubbliche, sono misure che i governi nazionali avrebbero dovuto prendere anche senza subire le pressioni europee. L’Europa sta esercitando ulteriori pressioni perché c’è, almeno per 17 paesi, una valuta comunitaria che dev’essere difesa. In gran parte dei paesi, tuttavia, le misure richieste si devono adottare nell’interesse del paese stesso, dei suoi cittadini, del suo futuro. E l’Europa continua a esercitare pressioni sempre più forti.</p>
      <p sl="fr">Quindi non rivolgiamo critiche infondate all’Unione europea. Le nostre misure di governance sono troppo deboli? Bene, il Consiglio si impegna a collaborare con il Parlamento europeo per migliorare la governance economica e, come in altri casi, sono certo che riusciremo a trovare dei compromessi. Forse il governatore della banca centrale di uno dei 17 paesi ha alcune critiche da fare alla governance economica, ma posso citare altri governatori o direttori di banca di paesi vicini ai Paesi Bassi che hanno opinioni del tutto diverse. Se necessario, posso citare i nomi e le dichiarazioni esatte; è il modo più semplice di lavorare.</p>
      <p sl="fr">Quanto alla crisi attuale, onorevoli deputati, c’è il futuro e ci sono strumenti sui quali sono state adottate decisioni importanti, ma ovviamente c’è il passato. Come ho già detto è necessario fare i conti con il passato. Anche con i migliori strumenti a nostra disposizione – lo strumento europeo per la stabilità finanziaria , il meccanismo di stabilità, la modifica del trattato, la governance economica, il patto – non risolveremo i problemi dei paesi che devono far fronte a gravi difficoltà, né risolveremo i problemi delle banche che sono ancora sotto pressione. Quindi dobbiamo guardare al futuro senza dimenticare il passato.</p>
      <p sl="fr">Per quanto riguarda il passato, in alcuni Stati membri e a livello europeo la politica si è mostrata carente. Qui dobbiamo fare autocritica. Dobbiamo evitare – ed eviteremo, dal momento che abbiamo già adottato le misure necessarie – che questa crisi si verifichi nuovamente in futuro. Ma dobbiamo far fronte, come ho già detto, all’eredità del passato, sia per alcuni paesi che conoscete e che sono coperti da questo programma – come la Grecia e l’Irlanda – sia per altri paesi nei quali si adottano misure specifiche per evitare che finiscano nel programma. Avremmo potuto prendere le stesse misure un anno fa? Certamente no! Ci sono stati errori fondamentali in passato? Sette od otto anni fa abbiamo messo a rischio il Patto di stabilità e di crescita; se non l’avessimo fatto, avremmo avuto strumenti assai più efficaci e sarebbe stato possibile evitare molte crisi.</p>
      <p sl="fr">Onorevoli deputati, a partire dal 2010 abbiamo registrato una crescita economica media del 2 per cento, pari alla media del decennio tra il 1999 e il 2008. Il 2010 è stato un anno di crescita economica, che nel 2011 si è assestata in media sul 2 per cento. Dobbiamo fare di più? Ovviamente sì. Gli investimenti pubblici sono l’unico strumento possibile? Ovviamente no. Il mercato interno, il mercato unico è un elemento molto importante, che va approfondito. La Commissione ha presentato alcune proposte, di cui si riparlerà tra qualche settimana, in occasione del Consiglio europeo di giugno, e lo stesso tema verrà ripreso in autunno.</p>
      <p sl="fr">Infine, per quanto riguarda la Libia, possiamo certamente essere oggetto di molte critiche. Ma senza l’Europa, senza la leadership europea, in Libia ci sarebbe stato un vero bagno di sangue. Senza l’Europa, ci sarebbero stati massacri. Alcuni di voi sono stati molto critici nei confronti dell’Unione europea; eppure, abbiamo agito in tempo. E senza l’Europa non si sarebbe fatto niente a livello mondiale, né a livello di Nazioni Unite. Dopo tutte le critiche che sono state espresse, abbiamo il diritto – credo – di sapere la verità. Abbiamo fatto qualche errore in passato o abbiamo adottato le politiche più adeguate? No! Abbiamo corretto i nostri errori? Sì. E il merito di quest’azione correttiva spetta all’Unione europea.</p>
      <a text="(Applausi)"/>
      <p sl="fr">Vorrei fare un’ultima osservazione nella mia lingua.</p>
      <p sl="nl">Ho appena ascoltato l’intervento dell’onorevole Eppink, che ha dichiarato di aver provato una viva delusione. Anch’io sono deluso da tanta disonestà intellettuale. Non intendo proseguire nella questione, ma devo dire che sono veramente molto deluso dall’atteggiamento dell’onorevole Eppink, che ha deciso di mostrare quelle foto sapendo benissimo che io ero presente unicamente in veste ufficiale e che non stavo assolutamente esprimendo la mia posizione personale; il suo atteggiamento mi addolora profondamente.</p>
    </intervention>
    <intervention id="2-088-000" speaker_id="1911" name="Martin SCHULZ" is_mep="True" mode="spoken" nationality="Germany" birth_date="20-12-1955" birth_place="Hehlrath" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">Signor Presidente, vorrei fare un’osservazione di carattere personale alla fine della discussione. Non parlo solo a titolo personale, ma a nome di molti miei colleghi che erano presenti in Aula e hanno seguito l’intera discussione. Raramente, da quando sono diventato deputato al Parlamento europeo, mi sono sentito maltrattato come oggi nello scambio di battute tra lei e il Presidente della Commissione Barroso. Cercherò di essere chiaro su questo punto. Presidente Barroso, lei ci ha detto: “Le iniziative possibili, che godono peraltro di un ampio sostegno in seno a quest’Assemblea, falliscono per la mancata approvazione degli Stati membri”. Vorrei darle un consiglio: proponga le iniziative auspicate sotto forma di proposte legislative. In tal modo otterrà la maggioranza di quest’Assemblea e il Consiglio non potrà più addurre alcun pretesto.</p>
      <a text="(Applausi)"/>
      <p sl="de">La prego quindi di non usare più il Consiglio come alibi.</p>
      <p sl="de">A lei, Presidente Van Rompuy, dirò quanto segue: ci ha detto che è riuscito a raggiungere alcuni compromessi tra socialisti, liberali, conservatori e cristiano-democratici a livello di Consiglio. Il Consiglio è formato da ministri sovrani e da Primi ministri. Qui abbiamo un Presidente del Consiglio che sta cercando di rigirare come un guanto il trattato di Lisbona. Il risultato del trattato di Lisbona è che il Consiglio dei capi di Stato e di governo sta assumendo sempre maggiori poteri e al contempo dichiara: “Le nostre decisioni vengono adottate all’unanimità.” Non era questa l’essenza del trattato di Lisbona. Lisbona prevedeva che le decisioni a maggioranza fossero la norma nell’Unione europea. Lei sta interpretando il trattato di Lisbona in modo scorretto.</p>
      <a text="(Applausi)"/>
      <p sl="de">Per questo motivo è giunto il momento che il Parlamento europeo assuma il controllo della situazione e difenda il metodo comunitario.</p>
      <a text="(Applausi)"/>
    </intervention>
    <intervention id="2-089-000" speaker_id="1405" is_mep="True" mode="spoken" role="Presidente" name="Edward MCMILLAN-SCOTT" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="unknown">La discussione è chiusa.</p>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="2-090-000" speaker_id="28257" name="Ivo BELET" is_mep="True" mode="written" nationality="Belgium" birth_date="07-06-1959" birth_place="St Truiden" p_group="Group of the European People's Party (Christian Democrats)" m_state="BE">
      <p sl="nl">Nelle ultime settimane, l’Unione europea ha fatto un salto di qualità per quanto riguarda l’integrazione economica. Il Patto euro plus ci orienta verso una cooperazione rafforzata, conservando il rispetto per le tradizioni della consultazione sociale che sopravvivono negli Stati membri. Naturalmente il lavoro in questo campo deve continuare. Dobbiamo passare alla fase 2 rapidamente e spianare la strada ai progetti di investimento europei che ci consentiranno anche di fare dell’agenda Europa 2020 una realtà.</p>
      <p sl="nl">Il Presidente della Commissione Barroso ci ha promesso che presenterà una proposta sull’introduzione di un’imposta sulle transazioni finanziarie. Dobbiamo sfruttare questi fondi per realizzare gli indispensabili investimenti transfrontalieri, soprattutto nelle infrastrutture energetiche, sostenuti da obbligazioni per il finanziamento di progetti e dai fondi per i partenariati tra pubblico e privato. È l’unico modo per convincere i cittadini che l’Europa, oggi più che mai, rappresenta per loro la garanzia di un futuro di prosperità.</p>
    </intervention>
    <intervention id="2-090-500" speaker_id="1892" name="Carlos COELHO" is_mep="True" mode="written" nationality="Portugal" birth_date="20-05-1960" birth_place="Lisboa" p_group="Group of the European People's Party (Christian Democrats)" m_state="PT">
      <p sl="it">L’ultima riunione del Consiglio europeo, tenuta il 24 e il 25 marzo, è stata dedicata in particolare alle principali sfide economiche e diplomatiche che l’Unione europea deve affrontare: la Libia e il Giappone. Benché vi siano i segni di una ripresa economica, la situazione rimane difficile e la fine della crisi economica sembra ancora molto lontana. Questo risulta evidente dal caso del Portogallo, che purtroppo si è unito all’Irlanda e alla Grecia nel richiedere aiuti economici e finanziari. È perciò importante adottare le necessarie misure economiche e finanziarie per affrontare la crisi, per scongiurare il ripetersi di casi di indebitamento come quelli della Grecia, dell’Irlanda e del Portogallo e per rafforzare la governance economica nell’Unione europea, assicurando la creazione di posti di lavoro. È stato adottato un pacchetto di sei misure, che fin dall’inizio mi è sembrato positivo e ambizioso; penso per esempio all’istituzione del meccanismo europeo di stabilità, al Patto euro plus e così via. Mi auguro che queste misure si possano attuare il prima possibile e comincino a produrre i risultati necessari e auspicati.</p>
    </intervention>
    <intervention id="2-091-000" speaker_id="96856" name="George Sabin CUTAȘ" is_mep="True" mode="written" nationality="Romania" birth_date="23-02-1968" birth_place="Bacău" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Il Patto euro plus e il meccanismo europeo di stabilità offriranno agli Stati membri l’assistenza necessaria, chiedendo in cambio un coordinamento più stretto delle politiche economiche. Le due proposte costituiscono perciò una coppia di misure costruttiva, soprattutto per quanto riguarda la proposta relativa al coordinamento delle politiche fiscali, che per un’Unione di Stati che ambiscono a condividere la stessa moneta rappresenta una riforma essenziale. Inoltre, il meccanismo europeo di stabilità, grazie al suo strumento d’intervento da 500 miliardi di euro, opera come un Fondo monetario europeo, autorizzato a prendere a prestito denaro e ad acquistare obbligazioni direttamente dagli Stati, combattendo contemporaneamente la speculazione finanziaria.</p>
      <p sl="ro">Alcune proposte contenute nel Patto sono però impraticabili. L’austerità fiscale e la flessibilizzazione estrema del mercato del lavoro ritarderanno la crescita economica, manterranno la disoccupazione a livelli elevati e provocheranno instabilità nel campo del lavoro. A mio avviso per gettare le basi di una sana crescita economica occorrono un graduale consolidamento fiscale e un’opera di tutela del modello sociale europeo.</p>
    </intervention>
    <intervention id="2-092-000" speaker_id="96951" name="Diane DODDS" is_mep="True" mode="written" nationality="United Kingdom" birth_date="16-08-1958" birth_place="Banbridge" p_group="Non" m_state="GB">
      <p sl="en">In questa seduta plenaria molti interventi sono stati dedicati all’effetto del pacchetto di soccorso sulla Repubblica d’Irlanda. Non bisogna però dimenticare che questa crisi esercita un rilevante effetto domino sul mio collegio elettorale dell’Irlanda del Nord, che confina con la Repubblica. Si registra una forte circolazione transfrontaliera di operazioni finanziarie, servizi e persone che si spostano per motivi di lavoro. Anche le istituzioni bancarie della Repubblica d’Irlanda hanno considerevoli interessi in Irlanda del Nord; di conseguenza, i problemi di liquidità che affliggono attualmente queste banche si riflettono direttamente sulle imprese nordirlandesi – e particolarmente sulle piccole e medie imprese – in termini di accesso al finanziamento. In un momento in cui le PMI sono già costrette a lottare per sopravvivere a una congiuntura economica quanto mai ostile, questo aspetto non fa che aggravare una situazione già difficilissima. Attualmente, il 30 per cento dell’intera produzione nordirlandese prende la strada del mercato della Repubblica d’Irlanda; la debolezza del mercato della Repubblica ha perciò gravi e dirette ripercussioni sulle imprese e l’occupazione nel mio collegio elettorale. Invito quindi il Presidente Barroso a tener conto di questo serio problema e a utilizzare la task-force per esplorare soluzioni che ci consentano di migliorare l’attuale stato di cose.</p>
    </intervention>
    <intervention id="2-093-000" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">L’ultima riunione del Consiglio europeo ha adottato una serie di decisioni che, se verranno attuate, rappresenteranno un attacco violento, pericoloso e senza precedenti ai lavoratori e ai popoli d’Europa, concretizzato in quello che ha assunto il nuovo nome di Patto euro plus. Il nuovo nome serve sicuramente a celare i veri autori del documento – Germania e Francia – poiché la denominazione precedente, “patto di competitività”, li avrebbe subito traditi. Insieme alla cosiddetta “governance economica”, il patto costituisce un attacco agli Stati membri più vulnerabili dal punto di vista economico e sociale, contro i quali emette un’autentica e inesorabile sentenza di arretratezza e dipendenza economica.</p>
      <p sl="pt">I due strumenti sono collegati all’annunciata modifica – che si avvale della procedura semplificata e non prevede alcun referendum – al trattato di Lisbona, nell’intento di introdurre la cosiddetta “condizionalità” connessa con il meccanismo europeo di stabilità. Secondo le conclusioni del Consiglio, si tratta di una “rigorosa condizionalità politica nell’ambito di un programma di aggiustamento macroeconomico”. Tale processo verrà sviluppato e attuato di comune accordo dalla Commissione europea, dalla Banca centrale europea e dal Fondo monetario internazionale.</p>
      <p sl="pt">In sostanza, stiamo attraversando un processo di concentrazione di potere politico ed economico, ora non solo nelle mani di un direttorato di poteri al servizio della finanza e delle grandi imprese, ma anche nelle mani delle stesse istituzioni del capitale internazionale.</p>
    </intervention>
    <intervention id="2-094-000" speaker_id="102886" name="Ildikó GÁLL-PELCZ" is_mep="True" mode="written" nationality="Hungary" birth_date="02-05-1962" birth_place="Szikszó" p_group="Group of the European People's Party (Christian Democrats)" m_state="HU">
      <p sl="hu">Nell’ardua e critica congiuntura che l’Europa intera si trova oggi a vivere, è importante valutare gli obiettivi che dobbiamo raggiungere e i progressi positivi che abbiamo compiuto insieme. L’attuale Presidenza ungherese ha colto un secondo brillantissimo successo nei settori della governance economica, del meccanismo di stabilità e del semestre europeo. Nei colloqui svoltisi durante la sua ultima riunione alla fine di marzo, il Consiglio europeo è riuscito anche a raggiungere un accordo sulla limitata modifica del trattato sul funzionamento dell’Unione europea, allo scopo di favorire la stabilità dell’euro e della zona euro. In occasione della riunione del Consiglio la Presidenza ungherese ha votato a favore di una politica economica razionale e responsabile che sia possibile rispettare e – a parte l’istituzionalizzazione del semestre europeo – ha anche rafforzato il meccanismo di stabilità. Bisogna comunque sottolineare che gli elementi della governance economica non vanno confusi assolutamente con il Patto euro plus, che nella fase attuale rimane un accordo intergovernativo. È possibile che il Patto sia uno strumento positivo, ma il mercato interno unico non può essere regolato da accordi intergovernativi non contrattuali. Dal momento che il Patto non chiarisce adeguatamente un aspetto relativo all’armonizzazione fiscale, l’Ungheria per il momento non intende applicare integralmente l’accordo, poiché abbiamo interesse a migliorare il nostro vantaggio competitivo, creando in tal modo reale crescita economica e occupazione nel lungo periodo.</p>
    </intervention>
    <intervention id="2-094-500" speaker_id="96934" name="Sandra KALNIETE" is_mep="True" mode="written" nationality="Latvia" birth_date="22-12-1952" m_state="LV">
      <p sl="lv">Sono felice che 23 Stati membri dell’Unione europea siano riusciti a concordare un pacchetto di misure per salvaguardare la stabilità finanziaria e stimolare la crescita: il Patto euro plus. È importante pure l’accordo raggiunto in materia di riforme strutturali e consolidamento fiscale, insieme alla risoluzione finale sugli emendamenti da apportare al trattato di Lisbona per istituire il meccanismo europeo di stabilità. Tutti i paesi devono attuare misure di consolidamento fiscale, insieme ad altre misure miranti a prevenire squilibri macroeconomici; si devono anche varare riforme strutturali per promuovere l’occupazione e l’inclusione sociale, che andranno definite in base alla situazione specifica di ciascun paese. La partecipazione di 23 paesi europei a questo patto ci induce a sperare che le misure in questione incoraggeranno la crescita economica; si tratta di un passo nella direzione giusta e di una risposta saggia alle sfide economiche che incombono. Il patto si armonizza perfettamente con il lavoro del Parlamento e della Commissione sui miglioramenti al mercato unico e con le tre relazioni che il Parlamento si accinge ad approvare questa settimana. Dobbiamo adottare decisioni ancora più coraggiose. I governi degli Stati membri non devono approfittare del pretesto del ciclo elettorale per rimandare decisioni importanti ma impopolari.</p>
    </intervention>
    <intervention id="2-095-000" speaker_id="97308" name="Vilja SAVISAAR-TOOMAST" is_mep="True" mode="written" nationality="Estonia" birth_date="15-08-1962" birth_place="Antsla" p_group="Group of the Alliance of Liberals and Democrats for Europe" m_state="EE">
      <p sl="et">Il Consiglio europeo che si è svolto il 24 e 25 marzo ha adottato una serie di decisioni che giudico importanti e che erano comunque improcrastinabili. A mio avviso la decisione più importante per la politica economica europea è il Patto euro plus, che offre un programma e obiettivi comuni. I quattro obiettivi principali sono i seguenti: promuovere la competitività, promuovere l’occupazione, migliorare la sostenibilità del finanziamento del settore pubblico e ripristinare la stabilità finanziaria. Grazie a questo patto, parecchi altri Stati membri hanno aderito alla zona euro: per esempio Lettonia, Lituania, Polonia, Danimarca, Romania e Bulgaria. In questo momento mi sembra importantissimo concludere accordi comuni che prevedano l’applicazione di norme uniformi oltre che meccanismi comuni per realizzare gli obiettivi auspicati. Desidero sottolineare soprattutto la partecipazione di quegli Stati membri che non appartengono alla zona euro ma hanno comunque aderito al patto. È augurabile che all’applicazione di norme comuni si accompagnerà l’armonizzazione delle percezioni nazionali, e questa considerazione riguarda in particolare la sostenibilità del finanziamento del settore pubblico, allo scopo di impedire il futuro ripetersi delle situazioni in cui sono incappate Grecia e Irlanda. Ma allo stesso tempo non possiamo limitarci a queste decisioni, che produrranno unicamente risultati di breve periodo. È necessario sviluppare soluzioni che consentano di effettuare investimenti in futuro, tramite euroobbligazioni o altri metodi. Vi ringrazio.</p>
    </intervention>
    <intervention id="2-095-500" speaker_id="23787" name="Czesław Adam SIEKIERSKI" is_mep="True" mode="written" nationality="Poland" birth_date="08-10-1952" birth_place="Stopnica" p_group="Group of the European People's Party (Christian Democrats)" m_state="PL">
      <p sl="pl">Il recente Vertice del Consiglio europeo segna l’apertura di una nuova fase: una fase di più stretto coordinamento economico e di maggior convergenza nell’Unione europea e nella zona euro. Il Patto euro plus adottato dai capi di Stato e di governo, con la partecipazione dei paesi della zona euro e di Bulgaria, Danimarca, Lituania, Lettonia Polonia e Romania, ci offre la concreta occasione di realizzare gli obiettivi che il patto stesso indica: in altre parole stimolare la competitività, l’occupazione, la stabilità delle finanze pubbliche e la stabilità finanziaria in generale. Vale la pena di sottolineare che il Patto non precisa le misure politiche ed economiche da usare per raggiungere gli obiettivi: ciò significa che spetta ancora ai singoli Stati membri la scelta dei mezzi più adeguati per raggiungere lo scopo. Non c’è dubbio: il successo o il fallimento del Patto dipenderanno dalla concreta partecipazione degli Stati membri e dall’efficacia con cui verranno monitorati i loro progressi. In fatto di coordinamento economico, l’Unione non può più permettersi un fallimento come quello subito dal Patto di stabilità e di crescita. Il Vertice ha approvato inoltre l’inclusione nel trattato di un provvedimento che istituisce un meccanismo europeo di stabilità permanente, mobilitato con l’accordo congiunto degli Stati membri nel caso che si dimostri necessario garantire la stabilità della zona euro nel suo complesso. Si tratta di una decisione importantissima, soprattutto alla luce dei problemi che alcuni paesi della zona euro hanno dovuto affrontare di recente. Un meccanismo permanente inserito nel trattato fungerà da solida garanzia qualora problemi simili si ripresentassero in futuro, riducendo in tal modo il rischio di attacchi speculativi contro la moneta europea. Noto inoltre con soddisfazione che il meccanismo è stato aperto agli Stati membri che non appartengono alla zona euro.</p>
    </intervention>
    <intervention id="2-095-750" speaker_id="96773" name="Rafał TRZASKOWSKI" is_mep="True" mode="written" nationality="Poland" birth_date="17-01-1972" birth_place="Warszawa" p_group="Group of the European People's Party (Christian Democrats)" m_state="PL">
      <p sl="pl">Riusciremo a contrastare efficacemente la crisi solo se lavoreremo insieme, evitando qualsiasi divisione tra i paesi che appartengono alla zona euro e quelli che rimangono al di fuori di essa. È difficile immaginare che un’Unione europea più competitiva possa sorgere senza la partecipazione di paesi come il Regno Unito, la Svezia o la Polonia, e quindi mi rallegro per l’adozione del Patto euro plus. Per cominciare, abbiamo avuto l’impressione che la zona euro intendesse non solo riformare se stessa, ma soprattutto introdurre riforme al di fuori delle strutture dell’Unione europea: quest’eventualità ha suscitato qualche inquietudine tra i deputati al Parlamento europeo. Tali timori sono stati però definitivamente fugati, con una netta presa di posizione a nome del Parlamento. L’unico motivo di rammarico è il fatto che gli Stati membri non l’hanno adottato integralmente, soprattutto per quanto riguarda il meccanismo europeo di stabilità, che a nostro avviso si sarebbe dovuto aprire fin dall’inizio ai paesi non appartenenti alla zona euro.</p>
    </intervention>
  </section>
  <section id="creitem4" title="4. Turno di votazioni">
    <intervention id="2-097-000" speaker_id="1405" is_mep="True" mode="spoken" role="Presidente" name="Edward MCMILLAN-SCOTT" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="unknown">L’ordine del giorno reca il turno di votazioni.</p>
      <a text="(Per i risultati dettagliati della votazione: vedasi processo verbale)"/>
    </intervention>
  </section>
  <section id="creitem5" title="4.1. Mobilitazione del Fondo europeo di adeguamento alla globalizzazione: Polonia - Podkarpackie - Fabbricazione di macchinari (A7-0059/2011, Barbara Matera) (votazione)"/>
  <section id="creitem6" title="4.2. Flussi migratori causati dall'instabilità: portata e ruolo della politica estera dell'UE (A7-0075/2011, Fiorello Provera) (votazione)"/>
  <section id="creitem7" title="4.3. Ruolo delle donne nell'agricoltura e nelle zone rurali (A7-0016/2011, Elisabeth Jeggle) (votazione)"/>
  <section id="creitem8" title="4.4. Finanziamenti dell'UE nell'ambito della disattivazione di centrali nucleari nei nuovi Stati membri (A7-0054/2011, Marian-Jean Marinescu) (votazione)"/>
  <section id="creitem9" title="4.5. Mobilitazione del Fondo europeo di adeguamento alla globalizzazione: Repubblica ceca - Unilever (A7-0060/2011, Barbara Matera) (votazione)"/>
  <section id="creitem10" title="4.6. Prodotti e tecnologie a duplice uso (A7-0028/2011, Jörg Leichtfried) (votazione)">
    <intervention id="2-105-000" speaker_id="28251" name="Jörg LEICHTFRIED" is_mep="True" mode="spoken" role="relatore" nationality="Austria" birth_date="18-06-1967" birth_place="Bruck/Mur" p_group="Group of the Progressive Alliance of Socialists and Democrats in the European Parliament - Vice" m_state="AT">
      <p sl="de">Signor Presidente, onorevoli colleghi, dalla votazione è emerso un risultato che potrebbe essere oggetto di discussione, tuttavia la posizione dell’Assemblea è ora molto vicina alla posizione del Consiglio. Con il consenso dei relatori ombra, chiedo che la votazione finale sia rinviata dal momento che vi sono buone probabilità di raggiungere il pieno accordo con il Consiglio.</p>
    </intervention>
  </section>
  <section id="creitem11" title="4.7. Crediti all'esportazione che beneficiano di sostegno pubblico (A7-0364/2010, Yannick Jadot) (votazione)">
    <intervention id="2-109-000" speaker_id="96646" name="Helmut SCHOLZ" is_mep="True" mode="spoken" nationality="Germany" birth_date="21-06-1954" birth_place="Berlin" m_state="DE">
      <p sl="en">a nome del gruppo GUE/NGL . – Signor Presidente, vorrei annunciare che il gruppo GUE/NGL desidera ritirare la votazione per appello nominale in merito alle due sezioni dell’emendamento n. 10.</p>
    </intervention>
    <intervention id="2-111-000" speaker_id="96740" name="Yannick JADOT" is_mep="True" mode="spoken" role="relatore" nationality="France" birth_date="27-07-1967" birth_place="Clacy et Thierret" m_state="FR">
      <p sl="fr">Signor presidente, dal momento che nel precedente turno di votazioni i relatori ombra e il sottoscritto avevamo deciso di non sottoporre la risoluzione legislativa alla votazione del Parlamento al fine di proseguire i negoziati con il Consiglio, auspichiamo che la votazione da parte del Parlamento si tenga oggi.</p>
    </intervention>
  </section>
  <section id="creitem12" title="4.8. Quadro politico dell'UE in materia di lotta alla violenza contro le donne (A7-0065/2011, Eva-Britt Svensson) (votazione)">
    <intervention id="2-114-000" speaker_id="1405" is_mep="True" mode="spoken" role="Presidente" name="Edward MCMILLAN-SCOTT" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="unknown">La votazione è conclusa.</p>
    </intervention>
  </section>
  <section id="creitem13" title="5. Dichiarazioni di voto">
    <intervention id="2-118-000" speaker_id="96710" name="Jens ROHDE" is_mep="True" mode="spoken" nationality="Denmark" birth_date="18-04-1970" birth_place="Holstebro" p_group="Group of the Alliance of Liberals and Democrats for Europe" m_state="DK">
      <p sl="da">Signor Presidente, le ultime tensioni interne e i disordini in Tunisia, Egitto, Libia e in altri paesi arabi hanno causato ingenti flussi migratori che rappresentano, di conseguenza, una sfida e l’Europa deve essere pronta ad affrontarla. Dobbiamo individuare le modalità per far fronte, con un’azione concertata, ai flussi migratori e alle situazioni che si presentano, rispondendo, in uno spirito solidale, alle sfide determinate dalla pressione esterna sul sistema comune.</p>
      <p sl="da">Sono lieto che il Parlamento abbia adottato oggi una politica per affrontare la questione dei flussi migratori causati dall’instabilità. È con particolare piacere che noto che nella risoluzione del Parlamento si pone particolare l’accento sul potenziamento del ruolo di Frontex, l’Agenzia europea per la gestione della cooperazione operativa alle frontiere esterne. Si tratta di un aspetto per cui da tempo si batte il partito liberale danese. Frontex si è rivelata uno strumento di notevole importanza nell’affrontare i flussi migratori dal Nord Africa durante l’attuale crisi della regione. È importante ora che Frontex possa intervenire tempestivamente laddove richiesto.</p>
    </intervention>
    <intervention id="2-119-000" speaker_id="97228" name="Pino ARLACCHI" is_mep="True" mode="spoken" nationality="Italy" birth_date="21-02-1951" birth_place="Gioia Tauro" p_group="Group of the Alliance of Liberals and Democrats for Europe" m_state="IT">
      <p sl="en">Signor Presidente, ho votato a favore della relazione dal momento che rappresenta il primo passo verso una politica dell’Unione europea sui flussi migratori causati dall’instabilità. A tal proposito è fondamentale che il Parlamento si pronunci contro l’idea assurda di un’incombente invasione di immigrati e richiedenti asilo provenienti dal Sud.</p>
      <p sl="en">Non verremo invasi da milioni di persone che fuggono dalla tirannia e dalle privazioni politiche. Molti cittadini temono l’arrivo di numerosi richiedenti asilo che potrebbero mettere a dura prova i nostri sistemi di assistenza sociale già instabili. È un timore che certo può aiutare a ottenere voti e a raccogliere il consenso per dure politiche sull’immigrazione, ma non corrisponde alla realtà. Secondo le nuove cifre delle Nazioni Unite, il numero totale di richiedenti asilo nei paesi occidentali ha registrato una flessione di oltre il 40 per cento nell’ultimo decennio.</p>
    </intervention>
    <intervention id="2-120-000" speaker_id="96818" name="Salvatore IACOLINO" is_mep="True" mode="spoken" nationality="Italy" birth_date="18-11-1963" birth_place="Favara" p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, anch'io ho sostenuto e votato questo dossier del collega Provera perché ritengo sia un passo avanti concreto e incisivo nell'auspicata direzione della solidarietà, prevista peraltro dall'articolo 80 con riferimento alla solidarietà all'interno degli Stati membri dell'Unione europea, e con uno sguardo chiaro e definito nei confronti di chi si trova in una posizione di grande difficoltà, come in questa fase in particolare il Nord Africa.</p>
      <p sl="it">Rispetto dei diritti umani, cooperazione internazionale, rapporti bilaterali ma, nel contempo, organizzazioni regionali quali la Lega araba e l'Unione africana che possono dare un valore aggiunto in un processo di pacificazione stabile e duraturo. Confidiamo che i passi avanti siano impostati anche attraverso interventi su aree omogenee che valorizzino sotto il profilo dell'economia realtà che hanno bisogno di essere sostenute e assistite in un percorso di crescita costante e continuo.</p>
    </intervention>
    <intervention id="2-121-000" speaker_id="96686" name="Mitro REPO" is_mep="True" mode="spoken" nationality="Finland" birth_date="03-09-1958" birth_place="Heksinki" p_group="Group of the Progressive Alliance of Socialists and Democrats in the European Parliament" m_state="FI">
      <p sl="fi">Signor Presidente, i flussi migratori causati dall’instabilità rappresentano una sfida reale per l’Unione europea. Riguarda il destino di ogni essere umano e ciascun individuo ha la propria storia; i migranti sono spinti dalla disperazione, ma sono uniti dalla speranza in un destino migliore.</p>
      <p sl="fi">L’Europa deve dimostrare comprensione e deve essere pronta a fornire aiuto. L’integrazione europea è un progetto comune di successo che ha portato prosperità, stabilità e sicurezza, creando una sorta di isola di benessere. Rispondere all’onda di migranti che busserà alla nostra porta sarà difficile e costoso.</p>
      <p sl="fi">L’esempio di Lampedusa dimostra come questioni di sicurezza nell’ambito della politica estera possano diventare improvvisamente questioni di politica internazionale e per questo la sola cooperazione allo sviluppo non è più sufficiente.</p>
      <p sl="fi">L’Europa necessita di un piano preventivo di ampia portata che tratti gli aspetti legati a sicurezza, cooperazione regionale, politica commerciale, cambiamento climatico, tutela dei diritti umani e sviluppo della democrazia. È questa l’azione che dobbiamo intraprendere.</p>
    </intervention>
    <intervention id="2-122-000" speaker_id="96810" name="Carlo FIDANZA" is_mep="True" mode="spoken" nationality="Italy" birth_date="21-09-1976" birth_place="San Benedetto del Tronto" m_state="IT">
      <p sl="it">Signor Presidente, onorevoli colleghi, nel dibattito europeo sui flussi migratori spesso ci si sente dire: "Quale problema può avere un paese di quasi sessanta milioni di abitanti come l'Italia ad accogliere poche decine di migliaia di immigrati?".</p>
      <p sl="it">In questa domanda si prescinde, spesso strumentalmente, da due dati. Primo, gran parte di questi immigrati vogliono raggiungere altri paesi dell'Unione europea. Secondo, negli ultimi due anni sono sbarcate sulle coste italiane meno di 4.000 persone, grazie agli accordi bilaterali con la Libia e la Tunisia. Negli ultimi due mesi, dopo la crisi politica, siamo già a 22.000 persone.</p>
      <p sl="it">Oggi l'Italia è una pentola a pressione. Da un lato il flusso dal Nord Africa, in particolare il flusso di migranti economici dalla Tunisia, non si arresta. Dall'altro, la Francia, a Ventimiglia, respinge i migranti perché senza permesso di soggiorno.</p>
      <p sl="it">Se la solidarietà europea esiste è il momento di dimostrarlo, stabilendo insieme a livello comunitario come affrontare questi flussi, sia nell'emergenza che nel lungo periodo, quali strumenti attuare nei confronti di chi arriva in Europa e quali misure adottare nei paesi di provenienza. Questo testo è un primo passo in questa direzione e per questa ragione ho votato a favore.</p>
    </intervention>
    <intervention id="2-123-000" speaker_id="96960" name="Nicole SINCLAIRE" is_mep="True" mode="spoken" nationality="United Kingdom" birth_date="26-07-1968" birth_place="London" p_group="Europe of freedom and democracy Group" m_state="GB">
      <p sl="en">Signor Presidente, un richiamo al regolamento: il dialogo è l’anima di quest’Assemblea e ovviamente siamo chiamati a dimostrare reciproco rispetto. Nel momento in cui due capigruppo intrattengono conversazioni private mentre altri onorevoli colleghi hanno la parola, quale messaggio viene dato all’Assemblea?</p>
    </intervention>
    <intervention id="2-124-000" speaker_id="1405" is_mep="True" mode="spoken" role="Presidente" name="Edward MCMILLAN-SCOTT" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="unknown">Onorevole Daul e onorevole Schulz, vi prego di essere d’esempio a quest’Assemblea.</p>
    </intervention>
    <intervention id="2-125-000" speaker_id="97131" name="Giommaria UGGIAS" is_mep="True" mode="spoken" nationality="Italy" birth_date="29-03-1961" birth_place="Villanova Monteleone" p_group="Group of the Alliance of Liberals and Democrats for Europe" m_state="IT">
      <p sl="it">Signor Presidente, onorevoli colleghi, il provvedimento che abbiamo votato oggi fa un po' di chiarezza sul fenomeno dei flussi migratori ed esalta l'azione di Frontex. Credo che questo debba essere considerato positivamente e, in tal senso, anche il voto.</p>
      <p sl="it">Credo però che questa posizione debba essere accompagnata da una eguale chiarezza da parte degli Stati membri, perché questa è una sfida che riguarda le Istituzioni europee ma riguarda anche la politica degli Stati membri.</p>
      <p sl="it">Devo dire, però, che questa chiarezza non è stata attuata e praticata finora da tutti gli Stati membri, a iniziare dalla politica del governo italiano, che ha affrontato in maniera molto criticabile e discutibile la situazione di Lampedusa, dove migliaia di migranti sono stati sostanzialmente abbandonati a se stessi laddove una solidarietà – più che giuridica, umana – avrebbe comportato un'attenzione immediata e sicuramente maggiore rispetto a quella che c'è stata, salvo il fatto, poi, di dover affrontare, così come abbiamo fatto in questa sede, il problema giuridico.</p>
    </intervention>
    <intervention id="2-126-000" speaker_id="1073" name="Cristiana MUSCARDINI" is_mep="True" mode="spoken" nationality="Italy" birth_date="06-11-1948" birth_place="Cannobio " p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, se è vero che molti flussi migratori sono causati dall'instabilità, è con un certo pudore che usiamo a sproposito questo termine, perché l'instabilità in effetti è la guerra, il genocidio, la violenza incontrollata, le insurrezioni, la miseria alla quale sono stati condannati questi popoli, anche con il silenzio dell'Unione europea. Poi c'è il desiderio della libertà. La risoluzione che abbiamo votato invoca una politica a Est dell'Unione e i suoi strumenti più appropriati per intervenire sui vari aspetti che determinano questa instabilità.</p>
      <p sl="it">Mi chiedo quale credibilità potrà avere questa politica estera, dato che le vicende libiche e del Nord Africa hanno dimostrato l'inesistenza di una politica estera dell'Unione. I governi degli Stati sono andati ciascuno per conto proprio, offrendo un desolante spettacolo al mondo e ai popoli che dovremmo aiutare. L'Unione non è stata in grado di offrire una politica d'accoglienza per i profughi se non in misura limitata rispetto alle necessità. All'isola di Lampedusa e all'Italia non è stata data risposta. Pertanto, votiamo certamente a favore di questo provvedimento, ma invitiamo l'Unione a darsi finalmente una politica estera degna di questo nome.</p>
    </intervention>
    <intervention id="2-127-000" speaker_id="1956" name="Frank VANHECKE" is_mep="True" mode="spoken" nationality="Belgium" birth_date="30-05-1959" birth_place="Brugge" p_group="Non" m_state="BE">
      <p sl="nl">Signor Presidente, mi sono astenuto dal voto sulla relazione Provera, principalmente perché ritengo manchi di chiarezza. Contiene molte affermazioni e proposte, alcune anche sensate, aspetto insolito per questo Parlamento. Purtroppo la relazione è un esempio di correttezza politica che non osa trattare – in nessun punto, in nessun paragrafo – la questione di una nuova ondata di immigrazione di massa in Europa, un continente già sovrappopolato. È questione che riguarda principalmente quei paesi che un tempo venivano definiti parte dell’Europa occidentale, ma è comunque una questione di fondamentale importanza.</p>
      <p sl="nl">Le Fiandre, regione da cui provengo, sono una delle zone a più alta densità di popolazione di tutta l’Unione europea. La maggioranza dei fiamminghi non vuole accogliere una nuova ondata di immigrati, tantomeno da paesi con culture e religioni che promuovono valori completamente in disaccordo con i nostri. È giunto il momento che il Parlamento europeo ascolti per una volta i propri cittadini.</p>
    </intervention>
    <intervention id="2-128-000" speaker_id="96674" name="Anna Maria CORAZZA BILDT" is_mep="True" mode="spoken" nationality="Sweden" birth_date="10-03-1963" birth_place="Rom" p_group="Group of the European People's Party (Christian Democrats)" m_state="SE">
      <p sl="en">Signor Presidente, concordo sulla necessità di adottare misure nel breve termine per far fronte alla crisi umanitaria nel Mediterraneo, assicurando il rispetto della dignità delle persone coinvolte attraverso strumenti quali Frontex. È necessario però sviluppare anche una strategia a lungo termine per affrontare i problemi relativi ai flussi migratori e per creare posti di lavoro nei paesi di origine di queste persone.</p>
      <p sl="en">Uno degli strumenti chiave a disposizione dell’Unione europea è la politica commerciale ed è ora il momento opportuno per migliorare l’apertura dei nostri mercati, a partire da paesi quali l’Egitto e la Tunisia. Vi è anche la necessità di stabilire un dialogo, rafforzando, al contempo, le relazioni regionali in ambito commerciale.</p>
      <p sl="en">Possiamo guardare all’esempio della Turchia, al successo che il paese ha ottenuto con l’unione doganale e l’attuazione delle riforme democratiche necessarie. Dobbiamo avere il coraggio di pensare a unioni doganali e accordi di libero scambio con i paesi del Mediterraneo che hanno avviato un percorso di riforme e intrapreso il cammino verso la democrazia.</p>
      <p sl="en">Desidero concludere appellandomi al Consiglio affinché adotti prontamente la convenzione regionale sulle norme di origine preferenziali paneuromediterranee.</p>
    </intervention>
    <intervention id="2-129-000" speaker_id="4555" name="Daniel HANNAN" is_mep="True" mode="spoken" nationality="United Kingdom" birth_date="01-09-1971" birth_place="Lima" p_group="European Conservatives and Reformists Group - Vice" m_state="GB">
      <p sl="en">Signor Presidente, la premessa della relazione non è corretta. L’idea che l’emigrazione sia causata da povertà e disperazione, sebbene possa sembrare plausibile, è in realtà ingannevole. Come dimostra la storia, l’emigrazione è più spesso determinata dall’aumento della ricchezza e delle aspirazioni; proprio di recente abbiamo assistito a un incremento nei flussi migratori dalla Turchia dopo il restauro della democrazia e la fine della dittatura.</p>
      <p sl="en">La vera causa che spinge le persone ad abbandonare il proprio paese e compiere un viaggio di centinaia di chilometri alla ricerca di una vita migliore è il desiderio di avere nuove opportunità. In realtà, nell’Unione europea abbiamo creato una situazione in cui vi è una forte disoccupazione strutturale, ma siamo obbligati a importare manodopera. Nel mio paese, il Regno Unito, sono 4 milioni i cittadini disoccupati o che percepiscono l’assegno per invalidità; ciononostante ogni mese accettiamo persone provenienti da tutto il mondo per occupare quelle posizioni che i cittadini nati nel Regno Unito non accattano. È un sistema che intrappola milioni di persone nello squallore della dipendenza: si trovano in una situazione in cui il lavoro non è più una possibilità. Se intendiamo sollevarli da questa infelice condizione, non dobbiamo ricercare la soluzione nella politica estera bensì nella riforma allo stato sociale, per poter così restituire la dignità e l’indipendenza ai nostri cittadini.</p>
    </intervention>
    <intervention id="2-130-000" speaker_id="33569" name="Syed KAMALL" is_mep="True" mode="spoken" nationality="United Kingdom" birth_date="15-02-1967" birth_place="London" p_group="European Conservatives and Reformists Group" m_state="GB">
      <p sl="en">Signor Presidente, un aspetto che, di frequente, non viene trattato nelle discussioni sull’immigrazione è la difficoltà per i migranti di spostarsi da un paese all’altro, spesso in condizioni difficili. Pensiamo a cosa possa significare lasciare la propria famiglia, il proprio villaggio, la propria città, la propria vita sociale, gli amici, senza sapere se e quando li potremo rivedere. Come ha detto l’onorevole collega che mi ha preceduto, cosa li spinge a lasciare il proprio paese alla ricerca di nuove opportunità nei paesi occidentali? Spesso fuggono da una condizione, da un governo in cui non hanno più fiducia.</p>
      <p sl="en">Da un certo punto di vista li possiamo aiutare. Consideriamo alcune politiche che abbiamo creato: la Politica comune della pesca, che incoraggia i grandi pescherecci a saccheggiare le acque dei paesi africani poveri, facendo perdere il lavoro ai pescatori locali e abbandonandoli ad una condizione disperata. E quale altra scelta rimane loro se non cercare di migrare? Pensiamo poi alla politica di aiuto, che mantiene al potere governi corrotti, rendendo meno allettante per i cittadini l’opzione di rimanere nel proprio Stato d'origine. Questo spinge le persone a migrare e giungere da noi.</p>
      <p sl="en">Deve essere chiaro a tutti noi. Dobbiamo comprendere quanto sia difficile per i migranti lasciare il proprio paese e fare in modo che le nostre politiche li aiutino a rimanere nella loro terra.</p>
    </intervention>
    <intervention id="2-132-000" speaker_id="96710" name="Jens ROHDE" is_mep="True" mode="spoken" nationality="Denmark" birth_date="18-04-1970" birth_place="Holstebro" p_group="Group of the Alliance of Liberals and Democrats for Europe" m_state="DK">
      <p sl="da">Signor Presidente, il gruppo dell’Alleanza dei Liberali e dei Democratici per l’Europa ritiene importante garantire la parità di diritti e opportunità non solo per le donne ma anche per gli uomini nelle zone rurali rispetto a chi vive in città. Se l’Europa intende mantenere un settore agricolo forte, in grado di fornire prodotti di buona qualità a tutti i paesi europei, deve garantire l’attrattività del settore sia per i lavoratori sia per le loro famiglie. Si deve quindi mirare a creare possibilità di crescita, di innovazione, posti di lavoro e opportunità di sviluppo nelle zone rurali. L’imposizione di quote o di ripartizioni innaturali del lavoro in base al sesso non porta ad alcun risultato.</p>
      <p sl="da">Ritengo positivo che il Parlamento abbia adottato oggi la relazione sul ruolo delle donne nell’agricoltura e nelle zone rurali, lanciando un segnale chiaro sul ruolo decisivo che le donne rivestono anche in questo settore.</p>
    </intervention>
    <intervention id="2-133-000" speaker_id="96890" name="Mario PIRILLO" is_mep="True" mode="spoken" nationality="Italy" birth_date="11-09-1945" birth_place="Amantea" p_group="Group of the Progressive Alliance of Socialists and Democrats in the European Parliament" m_state="IT">
      <p sl="it">Signor Presidente, onorevoli colleghi, nel settore agricolo e rurale le donne hanno sempre avuto un ruolo importante. Sono infatti il 42% della forza lavoro su un totale di circa 27 milioni di lavoratori.</p>
      <p sl="it">Nonostante questa elevata percentuale, le donne non sono ben rappresentate nelle organizzazioni di settore e sono discriminate nel processo decisionale. Sono tanti i settori in cui migliorare la condizione delle donne, come il riconoscimento di un'adeguata copertura sociale.</p>
      <p sl="it">Le Istituzioni europee dovrebbero quindi agire per colmare questa diseguaglianza, monitorando il settore magari attraverso un osservatorio per l'imprenditoria femminile nell'agricoltura, già attivo in Calabria e in altre regioni italiane.</p>
      <p sl="it">La relazione votata oggi, che ho sostenuto, prende bene in esame anche il problema dell'esodo dalla campagna. Per favorire il mantenimento dell'occupazione occorrono politiche di sostegno e strategie volte alla costruzione di infrastrutture e alla creazione di servizi adeguati alle esigenze della vita moderna da attivare nelle zone rurali.</p>
    </intervention>
    <intervention id="2-134-000" speaker_id="96772" name="Peter JAHR" is_mep="True" mode="spoken" nationality="Germany" birth_date="24-04-1959" birth_place="Burgstädt" m_state="DE">
      <p sl="de">Signor Presidente, la vita e il lavoro nelle zone rurali sono cambiati radicalmente in seguito alle trasformazioni della società, ai mutamenti della struttura sociale e al drammatico cambiamento demografico.</p>
      <p sl="de">Se l’obiettivo è di evitare l’esodo dalle campagne delle donne di tutte le generazioni o comunque di incentivare la scelta di vivere in zone rurali, è fondamentale che le loro esigenze e condizioni trovino un riscontro più forte nelle politiche di sviluppo. A tale proposito è opportuno ricordare che negli ultimi decenni la realtà delle donne nelle aree rurali si è evoluta e che è ormai fortemente variegata. Si tratta di un'evoluzione che le stesse donne, singolarmente o attraverso i propri movimenti politici, hanno contribuito ad avviare e strutturare.</p>
      <p sl="de">La relatrice, l’onorevole Jeggle, ha sottolineato correttamente questo aspetto, presentando una relazione significativa. Se miriamo allo sviluppo delle zone rurali, dobbiamo non solo indirizzare le nostre azioni verso la costruzione di infrastrutture e la creazione di un ambiente adatto al turismo, ma dobbiamo anche assicurare che le famiglie, coinvolgendo uomini e donne in ugual misura, facciano ritorno alla vita di campagna.</p>
    </intervention>
    <intervention id="2-135-000" speaker_id="23784" name="Janusz WOJCIECHOWSKI" is_mep="True" mode="spoken" nationality="Poland" birth_date="06-12-1954" birth_place="Rawa Mazowiecka" p_group="European Conservatives and Reformists Group" m_state="PL">
      <p sl="pl">Signor Presidente, ho appoggiato la relazione Jeggle, anche in virtù del fatto che raccomanda di garantire un adeguato stanziamento dei fondi per la politica agricola dell’Unione europea. La tendenza al risparmio che caratterizza la determinazione del bilancio dell’UE è corretta, ma non deve interessare la Politica agricola comune. Se l’Unione europea non riserva l’adeguata assistenza alle zone rurali e all’agricoltura, sarà difficile sia migliorare il ruolo delle donne nelle zone rurali ed incoraggiarle a vivere in campagna in condizioni disagiate, sia perseguire gli obiettivi di questa fondamentale politica, quali la sicurezza alimentare, la tutela dell’ambiente e l’equilibrio territoriale. Desidero cogliere l’occasione offerta dalla discussione sulla relazione presentata dall’onorevole Jeggle per ricordare e ribadire che i tagli in Unione europea non devono andarea discapito della Politica agricola comune.</p>
    </intervention>
    <intervention id="2-136-000" speaker_id="96922" name="Izaskun BILBAO BARANDICA" is_mep="True" mode="spoken" nationality="Spain" birth_date="27-03-1961" birth_place="Bermeo" m_state="ES">
      <p sl="es">Signor Presidente, ho votato a favore della relazione dal momento che contribuisce a dare visibilità al lavoro e al ruolo delle donne nelle zone rurali.</p>
      <p sl="es">Senza il contributo fornito dalla relazione, non sarebbe mai stato possibile mantenere popolate le zone non urbane e garantire l’occupazione nelle stesse. La maggiore visibilità dell’operato delle donne nelle campagne porterà a un maggiore riconoscimento sociale, favorendo al contempo la fornitura di prestazioni adeguate. Occorre prestare attenzione alle diverse necessità di uomini e donne nei programmi d’aiuto contemplati nella Politica agricola comune, promuovendo iniziative specifiche volte ad incentivare l’imprenditoria femminile. Nella PAC vanno previsti, inoltre, fondi a favore di servizi quali l’accesso a Internet nelle zone rurali, aspetto che promuove la parità delle condizioni di vita tra i cittadini che vivono nelle città e chi abita in campagna.</p>
      <p sl="es">Gli Stati membri, in quest’ambito, sono chiamati a riconoscere il lavoro delle donne nei sistemi di sicurezza sociale, dal punto di vista sia della produzione sia dell’assistenza con particolare attenzione alla cura delle persone non autonome e dei bambini.</p>
    </intervention>
    <intervention id="2-137-000" speaker_id="1073" name="Cristiana MUSCARDINI" is_mep="True" mode="spoken" nationality="Italy" birth_date="06-11-1948" birth_place="Cannobio " p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, nonostante la presenza del 42% di donne su 26-27 milioni di addetti e il fatto che il 29% delle imprese agricole è gestito da donne, la loro rappresentanza a livello di categoria è quasi nulla e non corrisponde al loro peso.</p>
      <p sl="it">Ciò non è giusto e non è normale, per cui è necessario che l'Unione dia maggiore spazio alle donne proprio nel settore rurale e trovi adeguate soluzioni per l'insieme delle attività economiche che esse svolgono. Parità di genere, uguaglianza di trattamento, protezione sociale per le madri e riconoscimento del ruolo specifico che le donne portano in agricoltura.</p>
      <p sl="it">Favorire perciò la formazione continua è uno dei punti fermi sui quali non possiamo più transigere. Condividiamo le proposte della relatrice sull'appoggio a una migliore rappresentazione delle donne in tutti gli organi politici, economici e sociali del settore agricolo, sul sostegno a iniziative di protezione sociale per le coltivatrici dirette, le salariate agricole e le allevatrici stagionali.</p>
      <p sl="it">Le donne devono trovare un riconoscimento proprio nella riforma della PAC, altrimenti questa riforma sarà inutile e non potremo certo immaginare un futuro sereno con nuovi tagli in agricoltura.</p>
    </intervention>
    <intervention id="2-138-000" speaker_id="4555" name="Daniel HANNAN" is_mep="True" mode="spoken" nationality="United Kingdom" birth_date="01-09-1971" birth_place="Lima" p_group="European Conservatives and Reformists Group - Vice" m_state="GB">
      <p sl="en">Signor Presidente, forse ricorda la famosa serie televisiva britannica Life on Mars , in cui il personaggio principale, un agente di polizia, si ritrova catapultato agli inizi del 1970.</p>
      <p sl="en">Mi sono sentito esattamente come lui stamattina quando ho letto la lista di voto programmata per la giornata odierna. Sono elencate proposte politiche dell’Unione europea in ambiti quali le donne nell’agricoltura, i crediti all’esportazione per aziende privilegiate, le sovvenzioni speciali per Unilever nella Repubblica ceca e per i produttori di macchine utensili in Polonia.</p>
      <p sl="en">Gli inizi degli anni ‘70 furono un periodo duro per l’Europa in generale e per il Regno Unito in particolare: un periodo segnato da stagflazione, disoccupazione, bancarotta nazionale. La causa però non erano forze naturali al di fuori del nostro controllo, bensì una politica errata, basata principalmente sull’idea che i governi avessero il potere di determinare i vincitori, controllare l’economia e stabilire il corso degli eventi ridistribuendo le risorse.</p>
      <p sl="en">I 27 Stati membri hanno fatto pregressi, a differenza dell’Unione europea, che continua ad utilizzare i contributi dei cittadini a vantaggio di alcuni gruppi.</p>
      <p sl="en">Il motivo? Bè, se l’Unione europea non agisse in questo modo, cos’altro potrebbe fare? Come disse una volta Upton Sinclair, è difficile far notare ad una persona ciò che il suo lavoro gli impone di non vedere.</p>
    </intervention>
    <intervention id="2-139-000" speaker_id="23894" name="Anna ZÁBORSKÁ" is_mep="True" mode="spoken" nationality="Slovakia" birth_date="07-06-1948" birth_place="Zürich" p_group="Group of the European People's Party (Christian Democrats)" m_state="SK">
      <p sl="sk">Signor Presidente, l’obiettivo della relazione di migliorare la condizione delle donne nelle zone rurali è giusto e adeguato. Purtroppo la relazione considera le donne solamente come lavoratrici e imprenditrici e non come madri, trascurando il valore della loro attività informale e di conseguenza non retribuita. Anche il lavoro delle donne in casa e l’assistenza ai familiari a carico rappresentano un contributo significativo per il benessere della società.</p>
      <p sl="sk">Nonostante questo tipo di attività costituisca un terzo del PIL nei paesi europei, continuiamo a fingere che non esista e, al posto di riconoscerne il valore, facciamo pressione affinché le donne trovino un posto di lavoro ed entrino nel mondo degli affari. Il riconoscimento del valore dell’attività delle donne potrebbe, invece, migliorare la qualità della vita delle famiglie e delle comunità, in special modo nell’agricoltura e nelle zone rurali.</p>
    </intervention>
    <intervention id="2-141-000" speaker_id="96710" name="Jens ROHDE" is_mep="True" mode="spoken" nationality="Denmark" birth_date="18-04-1970" birth_place="Holstebro" p_group="Group of the Alliance of Liberals and Democrats for Europe" m_state="DK">
      <p sl="da">Signor Presidente, gli Stati membri dovrebbero poter decidere autonomamente la composizione del mix energetico nazionale. Di conseguenza, i costi determinati dalla graduale esclusione di un componente del mix energetico sono di competenza dei singoli paesi. In Lituania, Slovacchia e Bulgaria, tuttavia, erano presenti centrali nucleari risalenti all’epoca sovietica che non soddisfacevano minimamente i requisiti di sicurezza in vigore nell’Unione europea. Fornire il nostro sostegno alla disattivazione delle centrali risulta in tal caso necessario e opportuno.</p>
      <p sl="da">La pianificazione per il processo di disattivazione, o piuttosto la mancanza di pianificazione, è un problema da evitare in futuro. Nonostante gli ingenti costi, che entro la fine del 2013 ammonteranno a 3 miliardi di euro, le centrali non sono ancora state disattivate. Si tratta di una chiara dimostrazione della mancanza di pianificazione. La Commissione è chiamata ad analizzare nel dettaglio l’efficienza finanziaria dei progetti, dal momento che gli aiuti futuri dipenderanno dalla capacità che i singoli paesi dimostreranno nella gestione adeguata degli attuali fondi.</p>
    </intervention>
    <intervention id="2-142-000" speaker_id="23873" name="Sergej KOZLÍK" is_mep="True" mode="spoken" nationality="Slovakia" birth_date="27-07-1950" birth_place="Bratislava" p_group="Group of the Alliance of Liberals and Democrats for Europe" m_state="SK">
      <p sl="sk">Signor Presidente, la relazione sui finanziamenti nell’ambito della disattivazione di centrali nucleari presenta un chiaro quadro della situazione attuale. Concordo pienamente con una delle conclusioni chiave della relazione, che afferma la necessità di finanziamenti europei dopo il 2013 a favore dei paesi nei quali si trovano le centrali da disattivare, paesi che non sono in grado di finanziare il processo autonomamente.</p>
      <p sl="sk">La Slovacchia, per esempio, sotto la pressione esercitata dall’Unione europea, ha disattivato due unità della centrale nucleare di Jaslovské Bohunice nel 2006 e nel 2008, soddisfacendo tutti i requisiti di sicurezza come attestato dall’Agenzia internazionale dell’energia atomica. I costi del processo sono considerevoli e verranno ulteriormente incrementati dalle spese a lungo termine necessarie per la completa disattivazione dei reattori. L’Unione europea deve prevedere di protrarre l’assistenza per la disattivazione delle centrali nucleari anche nella prospettiva finanziaria per il periodo 2013-2020.</p>
    </intervention>
    <intervention id="2-143-000" speaker_id="96771" name="Jarosław KALINOWSKI" is_mep="True" mode="spoken" nationality="Poland" birth_date="12-04-1962" birth_place="Wyszków" m_state="PL">
      <p sl="pl">Signor Presidente, la politica energetica, e in particolar modo la sicurezza energetica nel senso più ampio del termine, è un tema che suscita accese discussioni in tutto il mondo in seguito ai recenti eventi in Giappone. Il disastro della centrale nucleare di Fukushima ha dimostrato la portata dell’impegno necessario per creare un sistema di fornitura energetica efficiente, ecocompatibile e soprattutto sicuro. Il problema non riguarda solamente l’Asia, ma tutto il mondo. Se esistono centrali nucleari che, per ragioni di sicurezza, devono essere chiuse, è necessaria un’azione concertata per garantirne la disattivazione nel rispetto dei criteri di efficienza. Dobbiamo sostenere le misure volte a creare nuove fonti energetiche sicure. Nel processo decisionale, inoltre, la sicurezza pubblica deve essere la priorità assoluta. Molte grazie.</p>
    </intervention>
    <intervention id="2-144-000" speaker_id="96818" name="Salvatore IACOLINO" is_mep="True" mode="spoken" nationality="Italy" birth_date="18-11-1963" birth_place="Favara" p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, non v'è dubbio che un dossier come quello presentato dall'on. Marinescu non poteva non essere sostenuto e condiviso in un contesto seppure caratterizzato ancora oggi dall'ondata emotiva dei fatti di Fukushima. L'approccio del relatore al documento, assolutamente equilibrato e cauto, mi ha spinto tuttavia al sostegno.</p>
      <p sl="it">Non v'è dubbio, inoltre, che l'impegno nei confronti di Lituania, Slovacchia e Bulgaria debba essere un impegno sostenuto e coerente, ma che nel contempo una serie di altre attività, quelle chiamate più semplicemente "stress test" ma anche tutte quelle improntate alla cautela, debbano garantire sicurezza al nucleare. Non c'è margine di errore che può essere commesso per le ragioni note a tutti quanti noi.</p>
      <p sl="it">I programmi di finanziamento erano già previsti da tempo e sono stati assicurati. Confidiamo nell'esito concreto e positivo dell'intera operazione che segna un passo avanti nella direzione auspicata da tutti quanti noi.</p>
    </intervention>
    <intervention id="2-145-000" speaker_id="21818" name="Paolo BARTOLOZZI" is_mep="True" mode="spoken" nationality="Italy" birth_date="12-09-1957" birth_place="Firenze" p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, l'argomento della previsione di adeguate risorse finanziarie per garantire i processi di disattivazione degli impianti nucleari è un problema già affrontato dalla legislazione dell'Unione europea sulla sicurezza del settore nucleare ed è oggi di grande attualità, ovviamente alla luce dei recenti avvenimenti internazionali e delle conseguenti decisioni dei governi dell'Unione in proposito.</p>
      <p sl="it">Il lavoro dell'onorevole Marinescu, al quale abbiamo espresso il nostro appoggio, affronta i casi specifici di alcuni paesi che, al momento della loro adesione, hanno assunto particolari obblighi in materia di disattivazione degli impianti nucleari e che hanno ricevuto proprio per questa attività un sostegno speciale dall'Unione europea.</p>
      <p sl="it">Al di là dei casi specifici, da questo argomento è doveroso stabilire un effettivo controllo di verifica nonché di esame delle centrali nucleari presenti nel territorio dell'Unione. Alto sembra infatti essere il numero di reattori che si stima dovranno essere disattivati nel prossimo futuro in territorio comunitario.</p>
      <p sl="it">Sarà quindi essenziale assicurare meccanismi di garanzia, anche e soprattutto in questi casi, per l'accantonamento di adeguate risorse finanziarie necessarie a far fronte alle necessità, sia ordinarie che straordinarie.</p>
    </intervention>
    <intervention id="2-146-000" speaker_id="97131" name="Giommaria UGGIAS" is_mep="True" mode="spoken" nationality="Italy" birth_date="29-03-1961" birth_place="Villanova Monteleone" p_group="Group of the Alliance of Liberals and Democrats for Europe" m_state="IT">
      <p sl="it">Signor Presidente, onorevoli colleghi, ho sostenuto questo dossier da antinuclearista convinto, non solo perché credo che la dismissione di queste centrali sia un vantaggio per l'intera collettività, ma anche perché mi auguro che non ci possano essere altre realizzazioni.</p>
      <p sl="it">Noi oggi ci troviamo davanti a una polveriera in tutta l'Europa. La gestione delle centrali nucleari per finalità civili è una gestione che riposa oramai su protocolli ingegneristici superati, anacronistici. Possiamo dire che questa è una sicurezza sempre più teorica e tutto va bene finché non succede qualcosa. Infatti, ci troviamo di fronte a protocolli di cinquant'anni fa che non trovano nella realtà tutela rispetto a eventi che possono essere sempre più imprevedibili. Non erano prevedibili gli attacchi terroristici e non erano prevedibili gli eventi naturali e calamitosi – e non si tratta solo di terremoti – che sempre più spesso, purtroppo, si manifestano nel nostro mondo disastrato.</p>
    </intervention>
    <intervention id="2-147-000" speaker_id="96652" name="Alajos MÉSZÁROS" is_mep="True" mode="spoken" nationality="Slovakia" birth_date="18-06-1952" birth_place="Bratislava" p_group="Group of the European People's Party (Christian Democrats)" m_state="SK">
      <p sl="hu">Signor Presidente, ho espresso il mio voto a favore della relazione, che interessa direttamente, tra gli altri, anche il mio paese, la Slovacchia. Nel 2004, in sede di negoziati di adesione, i governi di Lituania, Slovacchia e Bulgaria hanno concordato, nell'ambito dei rispettivi trattati di adesione, di chiudere alcuni dei reattori nucleari. Riconoscendo che la chiusura costi rappresentava un onere finanziario di portata eccezionale, l’Unione europea si è impegnata a fornire assistenza finanziaria per la disattivazione dei citati reattori entro la fine del 2013, nonostante la limitata esperienza in simili processi. La chiusura delle centrali nucleari potrebbe influire sull’approvvigionamento energetico dei paesi interessati e degli Stati membri vicini.</p>
      <p sl="hu">Per contrastare le conseguenze negative, è necessario fornire alternative e promuovere fonti energetiche competitive e a bassa emissione di carbonio. L’Unione europea, allo stesso tempo, deve fornire adeguate risorse finanziarie al fine di garantire che le operazioni di disattivazione si svolgano in sicurezza. L'Unione europea nel suo insieme potrà trarre beneficio dall’esperienza acquisita in sede di dismissione di reattori al termine del loro ciclo economico. Guardando al 2013, è legittimo supporre che, sulla base dei risultati ad oggi conseguiti, alcuni progetti di investimento saranno conclusi e che le nuove strutture organizzative e gestionali per la disattivazione saranno completate e operative. Molte grazie.</p>
    </intervention>
    <intervention id="2-148-000" speaker_id="96909" name="Michail TREMOPOULOS" is_mep="True" mode="spoken" nationality="Greece" birth_date="03-03-1958" birth_place="Serres" p_group="Group of the Greens/European Free Alliance" m_state="GR">
      <p sl="el">Signor Presidente, ho votato a favore della relazione Marinescu dal momento che nell’Europa orientale e sudorientale, in paesi quali Bulgaria, Romania e Slovacchia, sono attivi reattori nucleari vetusti estremamente pericolosi. In questi anni, tuttavia, si sono spesi miliardi di euro dei contribuenti europei per finanziarne il processo di ammodernamento e prolungamento della vita delle centrali. Stiamo sovvenzionando sostanzialmente la lobby nucleare che lotta per riaffermarsi. Fukushima ha dimostrato ancora una volta la necessità di chiudere i reattori nucleari, ma nelle disposizioni finanziarie non sono comunque stati inseriti i costi per le operazioni di disattivazione. Si tratti di un’enorme e scandalosa sovvenzione a favore di un modo pericoloso, costoso e inquinante di produrre energia. Ora abbiamo la possibilità di invertire questa volontà politica e trasformare i finanziamenti per il ripristino di reattori non sicuri in finanziamenti per la loro disattivazione. Blocchiamo i progetti di nuovi reattori; convertiamo le risorse volte a finanziare Euratom e il progetto ITER; destiniamo le risorse originalmente stanziate per la progettazione e la realizzazione di nuovi reattori a favore di un’economia completamente basata sulle fonti energetiche rinnovabili entro il 2050. Ci troviamo in una situazione di emergenza ed è necessario reagire.</p>
    </intervention>
    <intervention id="2-149-000" speaker_id="96695" name="Radvilė MORKŪNAITĖ-MIKULĖNIENĖ" is_mep="True" mode="spoken" nationality="Lithuania" birth_date="02-01-1984" birth_place="Kaunas" p_group="Group of the European People's Party (Christian Democrats)" m_state="LT">
      <p sl="lt">Signor Presidente, desidero congratularmi con l’onorevole Marinescu per la relazione, piuttosto dura ma per vari aspetti molto reale. Vorrei richiamare l’attenzione degli onorevoli colleghi sul fatto che Lituania, Slovacchia e Bulgaria hanno rispettato l'impegno assunto con il trattato di adesione, di chiudere gli obsoleti reattori nucleari sovietici nei termini previsti. I progetti relativi alla chiusura della centrale di Ignalina sono per la maggior parte in fase di attuazione o sono già stati realizzati. L’Unione europea auspica che, una volta che entreranno in carica il nuovo governo lituano e il nuovo consiglio della centrale nucleare di Ignalina, verranno avviati procedimenti contro chi non ha organizzato adeguatamente i lavori e che verrà rivisto l’accordo per la costruzione di siti di stoccaggio dei combustibili esauriti al fine di migliorare le condizioni attuali. Concordo sulla necessità di gestire i fondi e di utilizzare le risorse in completa trasparenza, garantendo in tal modo la sicurezza nucleare. Tuttavia, dal momento che stiamo discutendo di nuove centrali nucleari, desidero cogliere l’occasione per richiamare l’attenzione degli onorevoli colleghi circa i progetti di Russia e Bielorussia, paesi confinanti con l’UE, di costruire centrali elettriche con reattori sperimentali. Vi invito a concentrare la nostra attenzione su tali progetti.</p>
    </intervention>
    <intervention id="2-151-000" speaker_id="96710" name="Jens ROHDE" is_mep="True" mode="spoken" nationality="Denmark" birth_date="18-04-1970" birth_place="Holstebro" p_group="Group of the Alliance of Liberals and Democrats for Europe" m_state="DK">
      <p sl="da">Signor Presidente, non mi ero reso conto che avremmo avuto la possibilità di presentare una dichiarazione di voto in merito alla risoluzione, ma dal momento che si presenta l’occasione vorrei intervenire brevemente. Il partito liberale danese si oppone essenzialmente al Fondo europeo di adeguamento alla globalizzazione. Tuttavia, dal momento che è stato deciso di costituire il Fondo e che sono state inviate domande conformi ai requisiti previsti dal Fondo stesso, siamo chiamati a concedere i finanziamenti richiesti. Per questo motivo abbiamo votato a favore della relazione.</p>
    </intervention>
    <intervention id="2-152-000" speaker_id="96960" name="Nicole SINCLAIRE" is_mep="True" mode="spoken" nationality="United Kingdom" birth_date="26-07-1968" birth_place="London" p_group="Europe of freedom and democracy Group" m_state="GB">
      <p sl="en">Signor Presidente, ho espresso voto contrario per le relazioni Matera concernenti la mobilitazione del Fondo europeo di adeguamento alla globalizzazione per la Repubblica ceca e per la Polonia ma non perché io sia contro questi paesi. Tengo semplicemente in considerazione i miei elettori delle West Midlands e i loro contributi, che rientrano nei 48 milioni di sterline che il Regno Unito versa ogni giorno all’Unione europea.</p>
      <p sl="en">Permettetemi di spendere qualche parola in merito alla regione delle West Midlands: la disoccupazione tra i giovani è la più alta e le industrie automobilistiche sono state decimate. La colpa è in parte dovuta ai fondi che l’Unione europea ha erogato a favore della creazione di posti di lavoro in Slovacchia, a discapito di posizioni chiave nello stabilimento di Ryton.</p>
      <p sl="en">Nel 2004 è stato chiaramente il Regno Unito a sostenere l’impatto dell’allargamento dell’Unione europea dal momento che è stato l’unico paese a non imporre barriere, con un conseguente incremento del costo dei servizi pubblici. Un ulteriore esempio di costi sostenuti dai miei elettori sono le sovvenzioni per l’indennità per i figli nell’Europa orientale. I cittadini di questa regione giungono nel Regno Unito, lavorano nel nostro paese e richiedono sussidi per i figli residenti nei paesi di origine.</p>
      <p sl="en">La nostra intenzione e il nostro desiderio è di mantenere nel Regno Unito i 48 milioni di sterline pagati giornalmente all’UE per dedicarli a servizi pubblici nazionali essenziali, anziché distribuirli negli altri Stati membri, considerando anche che i conti dell’UE non sono stati soggetti a revisione negli ultimi 14 anni.</p>
    </intervention>
    <intervention id="2-153-000" speaker_id="96668" name="Seán KELLY" is_mep="True" mode="spoken" nationality="Ireland" birth_date="26-04-1952" birth_place="Killarney" m_state="IE">
      <p sl="ga">Signor Presidente, ho espresso con piacere il mio sostegno alle proposte dell’onorevole de Brún e rivolgo i miei auguri ai lavoratori della Repubblica ceca e della Polonia. Temo tuttavia che rimarranno disgustati e scoraggiati come è accaduto nella mia circoscrizione, in particolare alla Dell a Limerick e alla Waterford Crystal a Waterford.</p>
      <p sl="en">Il FEAOG è uno splendido progetto, ma purtroppo non è abbastanza flessibile e quindi una parte dei finanziamenti ritorna all’Unione europea. Suggerisco che, laddove i fondi non vengono utilizzati, gli Stati membri interessati presentino a nome dei lavoratori proposte per impiegarli nel modo migliore.</p>
      <p sl="ga">Se la procedura sopra indicata verrà adottata, si fornirà un grande aiuto ai cittadini disoccupati, migliorando al contempo l’immagine dell’Unione europea.</p>
    </intervention>
    <intervention id="2-157-000" speaker_id="96710" name="Jens ROHDE" is_mep="True" mode="spoken" nationality="Denmark" birth_date="18-04-1970" birth_place="Holstebro" p_group="Group of the Alliance of Liberals and Democrats for Europe" m_state="DK">
      <p sl="da">Signor Presidente, la violenza contro le donne è un problema mondiale ed è importante prendere posizione in merito, dal punto di vista sia personale che politico. Anche a livello europeo è necessario individuare l’approccio da adottare. Nel momento in cui viene discusso il tema, anziché proporre iniziative non correlate tra loro, dovremmo coinvolgere la Commissione per i diritti della donna e l’uguaglianza di genere per considerare in modo più approfondito le iniziative che meritano l’attenzione dell’Unione europea. Promuovendo la parità in altri ambiti, daremo maggiore peso alle nostre azioni, rendendole più efficaci a vantaggio delle donne interessate. Ne beneficerebbe, inoltre, la credibilità delle iniziative proposte in Parlamento.</p>
    </intervention>
    <intervention id="2-158-000" speaker_id="96674" name="Anna Maria CORAZZA BILDT" is_mep="True" mode="spoken" nationality="Sweden" birth_date="10-03-1963" birth_place="Rom" p_group="Group of the European People's Party (Christian Democrats)" m_state="SE">
      <p sl="en">Signor Presidente, la violenza contro le donne non è una questione privata; è un reato che va perseguito. Dobbiamo spezzare il silenzio. Rispettare la cultura e la religione di ogni cittadino è importante, ma non deve mai rappresentare una onorare giustificazione per omicidi, mutilazioni genitali, tratta di esseri umani, violenza domestica e matrimoni forzati. Il programma di Stoccolma fornisce un nuovo quadro politico per migliorare la lotta alla violenza contro le donne e richiede l’attuazione di azioni concrete. Esorto la Commissione a presentare una strategia che preveda soluzioni concrete.</p>
      <p sl="en">Ho votato a favore della relazione poiché credo nell’unione delle forze tra gli attori politici al fine di denunciare e combattere tutte le forme di violenza contro le donne. Appoggio il principio e la maggioranza delle proposte della relazione, ma ritengo necessario adottare misure giuridiche e penali a livello nazionale. È questa la linea adottata in Svezia. La lotta alla violenza è il fulcro dell’azione dell’organizzazione femminile del mio partito, che attraverso interventi concreti e azioni di sensibilizzazione mira a proteggere le donne, a dare loro maggiori poteri e a sviluppare una cultura di rispetto per la dignità femminile. Ho dato avvio a una campagna mediatica sulla violenza contro le donne a cui tutti possono partecipare.</p>
    </intervention>
    <intervention id="2-159-000" speaker_id="96917" name="Silvia COSTA" is_mep="True" mode="spoken" nationality="Italy" birth_date="12-06-1949" birth_place="Firenze" p_group="Group of the Progressive Alliance of Socialists and Democrats in the European Parliament" m_state="IT">
      <p sl="it">Signor Presidente, onorevoli colleghi, credo che votando a favore di questa relazione dell'onorevole Svensson – com'è stato detto anche da altre colleghe – noi ci impegniamo perché sia rispettato l'impegno preso dalla Commissione europea di adottare, entro il 2011, una comunicazione per avviare una strategia e un piano d'azione europeo contro la violenza nei confronti delle donne, che abbiano approccio complessivo, cioè che comprendano tutte le fattispecie, dalla violenza sessuale alla violenza domestica e alle mutilazioni genitali femminili, ma anche – io mi auguro – tutte le nuove forme di violenza. Penso alla vera e propria induzione alla violenza, che spesso è perpetrata da certa pubblicità e dai media, e penso anche alle forme di vero e proprio ricatto e violazione dei diritti umani delle donne sul luogo di lavoro laddove intendano diventare madri o quando sono lavoratrici e madri.</p>
      <p sl="it">Dopo l'attuazione e l'approvazione della direttiva sulla tratta degli esseri umani, che ha visto il Parlamento europeo molto impegnato, e di quella sull'ordine di protezione europeo, credo che sarebbe importante una vera e propria direttiva nel nuovo quadro giuridico creato da Lisbona e dal programma di Stoccolma su questo tema.</p>
    </intervention>
    <intervention id="2-160-000" speaker_id="96819" name="Licia RONZULLI" is_mep="True" mode="spoken" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, finché qualsiasi forma di violenza contro le donne non sarà completamente eliminata, non potremo mai dire di avere una società moderna finalmente democratica. Ancora una volta il Parlamento europeo rivolge l'attenzione a questo brutale fenomeno che, purtroppo, rimane drammaticamente attuale.</p>
      <p sl="it">I dati parlano chiaro: almeno una donna su cinque subisce violenze fisiche o sessuali nel corso della sua vita e addirittura, per le donne tra i 15 e i 44 anni, la violenza è la prima causa di morte e di invalidità, ancora più del cancro o degli incidenti stradali.</p>
      <p sl="it">Per questo motivo è necessaria una vera e propria mobilitazione permanente che porti alla creazione di uno strumento giuridico globale per la lotta contro tutte le forme di violenza nei confronti delle donne. Oggi deve partire un segnale forte. L'obiettivo finale è uno solo: questo virus letale non deve più trovare terreno fertile.</p>
    </intervention>
    <intervention id="2-161-000" speaker_id="96922" name="Izaskun BILBAO BARANDICA" is_mep="True" mode="spoken" nationality="Spain" birth_date="27-03-1961" birth_place="Bermeo" m_state="ES">
      <p sl="es">Signor Presidente, la violenza contro le donne è una conseguenza diretta della discriminazione e per questo è necessaria una politica multidisciplinare che rivolga particolare attenzione ai figli delle donne vittime di abusi.</p>
      <p sl="es">Queste donne devono avere a disposizione assistenza giuridica gratuita e sostegno psicologico, centri di accoglienza e aiuti economici per essere indipendenti. Vanno elaborate procedure di attuazione delle normative specifiche e corsi di formazione ad hoc per gli operatori in ambito sanitario, legale e della polizia. Al fine di ottenere una prospettiva generale chiara del problema e applicare le politiche più appropriate a livello europeo, sono necessari dati e statistiche aggiornate.</p>
    </intervention>
    <intervention id="2-162-000" speaker_id="1956" name="Frank VANHECKE" is_mep="True" mode="spoken" nationality="Belgium" birth_date="30-05-1959" birth_place="Brugge" p_group="Non" m_state="BE">
      <p sl="nl">Signor Presidente, mi sono astenuto dalla votazione finale in merito alla relazione Svensson. Desidero cogliere l’occasione della dichiarazione di voto per affermare che considero la violenza contro le donne un atto terribile e completamente inaccettabile.</p>
      <p sl="nl">Mi sono astenuto dalla votazione finale poiché penso che la relazione violi ripetutamente il principio di sussidiarietà, principio che tengo in grande considerazione. Non ritengo appropriato incrementare ulteriormente la burocrazia europea, creando nuovi osservatori o istituzioni. Mi disturba anche la correttezza politica della relazione: la parola Islam non viene citata nemmeno una volta nel testo. Questa religione, però, impregnata di principi e standard arretrati, gioca un ruolo cruciale nella discriminazione e nella violenza contro le donne nel mondo islamico, e, purtroppo, anche nei nostri paesi. Non temiamo di affermare che l’Islam, allo stato attuale, è arretrato e misogino.</p>
    </intervention>
    <intervention id="2-163-000" speaker_id="23894" name="Anna ZÁBORSKÁ" is_mep="True" mode="spoken" nationality="Slovakia" birth_date="07-06-1948" birth_place="Zürich" p_group="Group of the European People's Party (Christian Democrats)" m_state="SK">
      <p sl="sk">Signor Presidente, accolgo con favore la relazione dell’onorevole Svensson poiché promuove la discussione in merito ai diritti delle donne. Nel condannare la violenza contro le donne in gravidanza, nella relazione si afferma che l'autore del reato nuoce a più di una parte. Sto lottando da anni affinché i diritti delle donne non contrastino con i diritti dei bambini non nati, e sfortunatamente la relazione Svensson non riesce ad evitare questa opposizione.</p>
      <p sl="sk">La restrizione dei diritti delle donne in materia di riproduzione, principalmente il diritto di aborto, ad oggi è considerata una forma di violenza contro le donne. Se consideriamo i bambini non nati come esseri umani, allora l’aborto artificiale rappresenta un atto di violenza contro il feto.</p>
      <p sl="sk">Nella fase di elaborazione di una strategia volta a contrastare tutte le forme di violenza, la Commissione deve armonizzare i diritti delle donne e dei bambini non nati. La nuova strategia deve proteggere le donne e prevedere, allo stesso tempo, meccanismi volti a tutelare i bambini non nati. Da un’attenta lettura della relazione Svensson, emerge la stessa conclusione.</p>
    </intervention>
    <intervention id="2-164-000" speaker_id="96960" name="Nicole SINCLAIRE" is_mep="True" mode="spoken" nationality="United Kingdom" birth_date="26-07-1968" birth_place="London" p_group="Europe of freedom and democracy Group" m_state="GB">
      <p sl="en">Signor Presidente, ho espresso voto contrario alla relazione Svensson. Mi oppongo apertamente alla violenza, in particolar modo alla violenza contro le donne, e quindi, qual è la motivazione del mio voto contrario? Ho votato contro la relazione poiché, come ha affermato l’onorevole collega poco fa, rappresenta quasi un salto temporale, tentando ingenuamente di intraprendere nuovamente le lotte agli anni 70, ricercando la correttezza politica di quel tempo.</p>
      <p sl="en">Sono un po’ preoccupata anche per l’impostazione criminale che la relazione intende dare. D’altro canto è questo che fa l’Unione europea, giusto? Si intromette in una questione in cui vige già il consenso – ossia che la violenza contro le donne è terribile – chiarisce la situazione e chiama in causa il diritto penale. Prima di rendercene conto, lo stesso avviene in sempre più ambiti.</p>
      <p sl="en">L’Unione europea dovrebbe vergognarsi di aver scelto un simile argomento. Nonostante si tratti di una relazione di iniziativa, è questo il punto di partenza. È da qui che ha inizio la vergognosa presa di potere da parte dell’UE. Una vera reazione per contrastare la violenza contro le donne a livello di Stati membri, è questo quello che serve. L’Unione farebbe meglio a lasciare le cose come stanno e a non trattare più la questione.</p>
    </intervention>
    <intervention id="2-166-500" speaker_id="5956" name="Regina BASTOS" is_mep="True" mode="written" nationality="Portugal" birth_date="04-11-1960" birth_place="Veiros-Estarreja" p_group="Group of the European People's Party (Christian Democrats)" m_state="PT">
      <p sl="pt">Signor Presidente, il Fondo europeo di adeguamento alla globalizzazione (FEG) è stato istituito nel 2006 per fornire sostegno supplementare ai lavoratori che risentono delle conseguenze dei grandi cambiamenti strutturali nei flussi commerciali internazionali e per assisterli nel reinserimento nel mercato del lavoro. Dall’1° maggio 2009, l’ambito di applicazione del FEG è stato ampliato per includere il sostegno per i lavoratori in esubero come conseguenza diretta della crisi economica, finanziaria e sociale.</p>
      <p sl="pt">In questo periodo di profonda crisi, che ha portato a un aumento della disoccupazione, l’Unione europea dovrebbe ricorrere a tutti i mezzi a propria disposizione per reagire, in particolare per quanto riguarda il sostegno a chi si trova a vivere quotidianamente la realtà della disoccupazione. Per questo ho votato a favore della presente relazione relativa alla mobilitazione del FEG a beneficio della Repubblica ceca, con l’obiettivo di sostenere i lavoratori in esubero in tre imprese che operano nella divisione 28 della classificazione statistica delle attività economiche della comunità europea (NACE) rev. 2, fabbricazione di macchinari e apparecchiature.</p>
    </intervention>
    <intervention id="2-166-750" speaker_id="23788" name="Adam BIELAN" is_mep="True" mode="written" nationality="Poland" birth_date="12-09-1974" birth_place="Gdańsk" m_state="PL">
      <p sl="pl">Signor Presidente, la crisi economica mondiale ha peggiorato la situazione finanziaria di numerose imprese polacche. I problemi associati ai ridotti livelli di produzione hanno l’impatto maggiore sulle persone comuni che lavorano per le aziende coinvolte. Al fine di salvaguardare il sostegno ai lavoratori in esubero in seguito ai cambiamenti strutturali nei flussi commerciali mondiali dovuti alla globalizzazione, si è istituito il Fondo europeo di adeguamento alla globalizzazione, il cui obiettivo principale è assistere le persone licenziate nel loro reinserimento nel mercato del lavoro. L’attuale richiesta di mobilitazione del Fondo a favore dei lavoratori delle imprese polacche nella regione di Podkarpackie è la prima dell’anno in corso. In qualità di rappresentante degli interessi polacchi al Parlamento europeo, accolgo con favore la decisione della Commissione di mobilitare il Fondo per perseguire gli obiettivi illustrati nella richiesta. Grazie a questa decisione, i lavoratori in esubero di tre imprese nel settore dei macchinari nella regione di Podkarpackie ricevono un sostegno finanziario pari a quasi 500 000 euro. Con il mio voto a favore della risoluzione, mi auguro anche che la Commissione accolga richieste simili in futuro.</p>
    </intervention>
    <intervention id="2-167-000" speaker_id="96922" name="Izaskun BILBAO BARANDICA" is_mep="True" mode="written" nationality="Spain" birth_date="27-03-1961" birth_place="Bermeo" m_state="ES">
      <p sl="es">Signor Presidente, la richiesta è conforme ai requisiti del Fondo europeo di adeguamento alla globalizzazione e riguarda 200 dei 594 lavoratori licenziati nell’arco di nove mesi in tre imprese polacche che si occupano della fabbricazione di macchinari e apparecchiature e che hanno ridotto le proprie esportazioni del 58 per cento. Il 20 per cento dei lavoratori ha più di 54 anni e il 10 per cento ne ha più di 64. L’assistenza consentirà di migliorare la formazione dei lavoratori in esubero, preparandoli a nuove occupazioni in futuro.</p>
    </intervention>
    <intervention id="2-167-250" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">Signor Presidente, mi compiaccio del lavoro compiuto sulla base del Fondo europeo di adeguamento alla globalizzazione (FEG), in particolare per quanto riguarda il sostegno ai lavoratori colpiti ai cambiamenti nei flussi commerciali mondiali. Sostengo la decisione di mobilitare il FEG a favore della Polonia, a vantaggio di lavoratori nel settore della fabbricazione di macchinari e apparecchiature licenziati a causa della crisi economica e finanziaria mondiale. Si tratta di una misura estremamente tempestiva, considerando il notevole calo delle esportazioni registrato nel settore, accompagnato da un tasso di disoccupazione altrettanto preoccupante.</p>
    </intervention>
    <intervention id="2-167-500" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Signor Presidente, la domanda riguarda 594 esuberi in tre imprese operanti nella regione di Podkarpackie, in Polonia, nel settore della fabbricazione di macchinari e apparecchiature. Si tratta della prima richiesta che va esaminata nel quadro del bilancio 2011 e si basa sul criterio di intervento di cui all'articolo 2, lettera b), del regolamento FEG, che prevede l'esubero di almeno 500 dipendenti, nell'arco di nove mesi, in imprese operanti in una regione o in due regioni contigue di livello NUTS II.</p>
      <p sl="pt">La commissione per l’occupazione e gli affari sociali ha valutato positivamente le condizioni di ammissibilità pertinenti. Il FEG è stato istituito nel 2006 per fornire sostegno supplementare ai lavoratori in esubero che risentono delle conseguenze dei grandi cambiamenti strutturali nei flussi commerciali mondiali dovuti alla globalizzazione e per assisterli nel reinserimento nel mercato del lavoro. In seguito alla revisione del regolamento FEG nel 2009, l’ambito di applicazione del Fondo è stato ampliato per includere il sostegno per i lavoratori in esubero come conseguenza diretta della crisi economica e finanziaria mondiale. Il bilancio annuo disponibile per il FEG ammonta a 500 milioni di euro. Ritengo opportuno impegnarsi nella misura del necessario per velocizzare la mobilitazione di questo strumento, permettendo così agli aiuti di raggiungere più rapidamente i lavoratori che ne hanno bisogno.</p>
    </intervention>
    <intervention id="2-167-750" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Signor Presidente, la relazione riguarda un progetto di decisione del Parlamento europeo e del Consiglio relativa alla mobilitazione di 453 570 euro dal Fondo europeo di adeguamento alla globalizzazione (FEG) al fine di sostenere il reinserimento di lavoratori polacchi licenziati a seguito dell’attuale crisi economica e finanziaria. La domanda in esame, la prima nel quadro del bilancio 2011, è stata presentata dalla Polonia il 27 aprile e riguarda 594 lavoratori della regione di Podkarpackie, impiegati nel settore della fabbricazione di macchinari e apparecchiature. Dal momento che si ricorre a uno strumento di bilancio specifico e che l’importo richiesto è giuridicamente ammissibile e conforme alle disposizioni dell’accordo interistituzionale del 17 maggio 2006 tra il Parlamento europeo, il Consiglio e la Commissione europea, in particolare il punto 28, ho votato a favore della proposta, che spero contribuisca a ridurre le difficoltà economiche degli abitanti della regione in questione, nonché a rilanciare l’economia locale.</p>
    </intervention>
    <intervention id="2-168-000" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Signor Presidente, la situazione agricola e i problemi che il mondo rurale si trova ad affrontare non possono essere analizzati distintamente dalla profonda crisi del sistema o dalla politica attuale, ad esempio la Politica agricola comune (PAC), che detiene la maggior parte della responsabilità del continuo declino dell’agricoltura in alcuni Stati membri: tutto gira intorno agli interessi degli agricoltori più grandi e dell’industria agroalimentare nordeuropea, distruggendo in questo modo l’agricoltura familiare e compromettendo la sopravvivenza delle aziende agricole di piccole e medie dimensioni.</p>
      <p sl="pt">Il ruolo delle donne nell’agricoltura e nello sviluppo delle aree rurali è estremamente importante; le donne infatti rappresentano quasi il 42 per cento dei lavoratori agricoli e sono fondamentali per l’attività delle aziende agricole, assicurando al contempo un’efficace lotta alla desertificazione nelle zone rurali.</p>
      <p sl="pt">Nonostante manchino critiche realistiche alla PAC, la relazione approvata è in linea di massima positiva nel suo approccio e nel modo di riconoscere il ruolo delle donne. Afferma che “la promozione dell’uguaglianza di genere è un obiettivo fondamentale dell’Unione europea e dei suoi Stati membri”, oltre alla creazione di migliori condizioni di vita nelle aree rurali e alla desertificazione a questo scopo è essenziale tutelare“adeguate infrastrutture di trasporto” e migliorare l’“accesso ai trasporti per tutti” al fine di contrastare “l’esclusione sociale e le disparità nella società, principalmente per le donne”.</p>
    </intervention>
    <intervention id="2-169-000" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Signor Presidente la relazione permette la mobilitazione del Fondo europeo di adeguamento alla globalizzazione (FEG) per Podkarpackie Machinery, in Polonia. Va ricordato che la Polonia ha richiesto assistenza per 594 lavoratori in esubero in tre imprese della divisione fabbricazione di macchinari e apparecchiature nella regione NUTS II di Podkarpackie.</p>
      <p sl="pt">Gli esuberi sono legati all’impatto della crisi economica e finanziaria, che ha causato un calo del 47 per cento delle esportazioni di Huta Stalowa Wola SA, , un calo del 34 per cento di HSW-ZZN e un calo del 58 per cento delle esportazioni di DEZAMET; le imprese soddisfano quindi i criteri di ammissibilità stabiliti dal regolamento FEG. La Commissione europea propone quindi di stanziare un importo pari a 453 570 euro. Questa situazione ha determinato un rilevante calo nella produzione complessiva di macchinari e apparecchiature, a dimostrazione degli effetti negativi della crisi sulle imprese del settore nel paese.</p>
      <p sl="pt">I 594 licenziamenti hanno gravi ripercussioni sulle condizioni di vita, l’occupazione e l’economia locale e per questo la mobilitazione del FEG è di fondamentale per il sostegno dei lavoratori interessati. Per questi motivi abbiamo votato a favore, sebbene riteniamo più importante evitare che le imprese falliscano e che si perdano posti di lavoro.</p>
    </intervention>
    <intervention id="2-169-250" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Signor Presidente, il Fondo europeo di adeguamento alla globalizzazione è stato istituito per fornire sostegno supplementare ai lavoratori che risentono delle conseguenze dei grandi cambiamenti strutturali nei flussi commerciali mondiali. La domanda della Polonia, FEG/2010/013 PL/Podkarpackie Machinery, è stata presentata alla Commissione il 27 aprile 2010 e integrata con informazioni aggiuntive fino al 4 agosto 2010. Si basa sul criterio d'intervento di cui all'articolo 2, lettera b), del regolamento FEG, che prevede l'esubero di almeno 500 dipendenti, nell'arco di nove mesi, in imprese operanti nella stessa divisione NACE Rev. 2, in una regione o in due regioni contigue di livello NUTS II in uno Stato membro, ed è stata presentata entro il termine di 10 settimane (articolo 5 del medesimo regolamento). In base alla valutazione della Commissione, la domanda soddisfa i criteri di ammissibilità stabiliti dal regolamento FEG e l’istituzione raccomanda all'autorità di bilancio di approvare le domande. Ho quindi votato a favore del documento, che ritengo contribuirà a evitare conseguenze sociali negative. Credo, inoltre, che anche gli altri Stati membri debbano trarre maggiori benefici dalle opportunità offerte dai fondi europei.</p>
    </intervention>
    <intervention id="2-169-500" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Egregio Presidente, cari colleghi, ho votato a favore della mobilitazione del Fondo europeo di adeguamento alla globalizzazione (FEG) a favore della Polonia perché credo che questo strumento rappresenti una valida risorsa di sostegno ai lavoratori in difficoltà a causa della crisi economica. Come più volte ribadito, dal 2006 il FEG fornisce un aiuto concreto per quei lavoratori europei che subiscono un licenziamento per cause legate alla delocalizzazione delle relative aziende o, a seguito della deroga introdotta nel 2009, anche a causa della crisi economica, al fine di provvedere al loro reinserimento nel mercato del lavoro. La votazione odierna riguardava una richiesta di supporto relativa a 594 esuberi, di cui 200 ammessi all'assistenza, in 3 imprese operanti nella divisione 28 NACE Rev. 2 nella regione NUTS II Podkarpackie. L'importo totale finanziato dal FEG ammonta a 453.570 euro. Concludo accogliendo con favore l'approvazione della relazione, che dimostra come il FEG sia una risorsa utile ed efficace nella lotta alla disoccupazione come conseguenza della globalizzazione e della crisi economica.</p>
    </intervention>
    <intervention id="2-170-000" speaker_id="96791" name="Elżbieta Katarzyna ŁUKACIJEWSKA" is_mep="True" mode="written" nationality="Poland" birth_date="25-11-1966" birth_place="Jasło" m_state="PL">
      <p sl="pl">Signor Presidente, il Fondo europeo di adeguamento alla globalizzazione (FEG) è stato istituito per fornire sostegno supplementare ai lavoratori che risentono delle conseguenze dei grandi cambiamenti strutturali nei flussi commerciali mondiali. Oggi, il Parlamento europeo ha votato una richiesta per approvare la concessione di oltre 450 000 euro per i lavoratori in esubero di tre imprese operanti nella regione di Podkarpackie. Vorrei sottolineare che il sostegno dell’Unione europea costituisce un incentivo fondamentale per la regione che rappresento, poiché permetterà ai lavoratori licenziati di reinserirsi nel mercato del lavoro e verranno stanziati fondi per la formazione, la riqualificazione, le nuove attrezzature e la consulenza per diventare liberi professionisti. La regione di Podkarpackie è una tra le più povere in Polonia e sono quindi estremamente soddisfatto che riceverà assistenza dall’UE. Vorrei ringraziare quanti hanno votato a favore della concessione di sostegno finanziario.</p>
    </intervention>
    <intervention id="2-171-000" speaker_id="96813" name="Barbara MATERA" is_mep="True" mode="written" nationality="Italy" birth_date="09-12-1981" birth_place="Foggia" p_group="Group of the European People's Party (Christian Democrats)" m_state="IT">
      <p sl="it">Mi compiaccio per l'approvazione dello stanziamento di 453.000 euro provenienti dal fondo FEG a favore dei lavoratori polacchi licenziati nel settore della costruzione di macchinari. A seguito delle raccomandazioni della commissione per i bilanci, la Commissione europea ha iscritto circa 50 milioni di euro in stanziamenti di pagamento alla linea di bilancio relativa al FEG nel bilancio 2011. Questo ci consente di approvare uno stanziamento dei fondi necessari, senza intaccare altre linee di bilancio già dedicate al finanziamento di azioni importanti rispetto agli obiettivi e ai programmi dell'Unione.</p>
    </intervention>
    <intervention id="2-172-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Signor Presidente, ho votato a favore della relazione che fornisce sostegno attraverso il Fondo europeo di adeguamento alla globalizzazione a 594 lavoratori in esubero in Polonia. I 450 000 euro saranno usati per la riqualificazione e l’assistenza ai lavoratori in questa difficile transizione.</p>
    </intervention>
    <intervention id="2-173-000" speaker_id="96742" name="Jean-Luc MÉLENCHON" is_mep="True" mode="written" nationality="France" birth_date="19-08-1951" birth_place="Tanger" p_group="Confederal Group of the European United Left - Nordic Green Left" m_state="FR">
      <p sl="fr">Signor Presidente, ancora una volta siamo costretti a votare a favore di una pietosa elemosina dall’Unione europea alle vittime delle sue politiche di delocalizzazione. La logica alla base del Fondo europeo di globalizzazione è intollerabile. Mi astengo dal voto soltanto per riguardo verso i lavoratori polacchi il cui dolore potrà essere lievemente lenito da questo ipocrita aiuto.</p>
    </intervention>
    <intervention id="2-173-125" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">Signor Presidente, l’Unione europea è un’area di solidarietà e il Fondo europeo di adeguamento alla globalizzazione (FEG) si inscrive in questa logica. Si tratta di un aiuto essenziale per assistere i disoccupati e le vittime della delocalizzazione di imprese in un contesto globalizzato. Sempre più imprese spostano la produzione, traendo vantaggio dai costi inferiori della manodopera in numerosi paesi, in particolare Cina e India, con effetti negativi sui paesi che rispettano i diritti dei lavoratori. Il FEG ha l’obiettivo di assistere i lavoratori vittime delle delocalizzazioni di imprese ed è essenziale per facilitare il loro accesso a una nuova occupazione. Il FEG è stato usato in passato da altri Stati membri ed è quindi opportuno concedere ora assistenza alla Polonia, che ha presentato domanda per 594 esuberi (di cui 200 ammessi all'assistenza) in tre imprese operanti nella divisione 28 NACE Rev. 2, fabbricazione di macchinari e apparecchiature, nella regione NUTS II di Podkarpackie, in Polonia.</p>
    </intervention>
    <intervention id="2-173-250" speaker_id="28407" name="Willy MEYER" is_mep="True" mode="written" nationality="Spain" birth_date="19-08-1952" birth_place="Madrid" p_group="Confederal Group of the European United Left - Nordic Green Left" m_state="ES">
      <p sl="es">Signor Presidente, sebbene abbia votato a favore della proposta di fornire assistenza ai lavoratori del settore dei macchinari di Podkarpackie, in Polonia, ritengo si tratti di una misura analgesica e palliativa alle conseguenze del modello capitalista, che non costituisce alcun passo in avanti nella lotta contro le cause fondamentali della crisi. Sostengo la mobilitazione di risorse dal Fondo europeo di adeguamento alla globalizzazione (FEG) per i lavoratori in esubero a causa dei cambiamenti strutturali nei flussi commerciali o come conseguenza diretta dell’attuale crisi economica e finanziaria. Ritengo che il FEG possa contribuire all’obiettivo prioritario, ovvero agevolare il reinserimento dei lavoratori nel mercato del lavoro. Ho votato a favore anche perché sono convinto che quest’assistenza completi gli aiuti agli esuberi previsti dalle legislazioni nazionali e dagli accordi collettivi. La mobilitazione di denaro dal FEG non può in nessun caso sostituire o annullare le responsabilità giuridiche dei governi e delle imprese nei confronti dei dipendenti in esubero.</p>
    </intervention>
    <intervention id="2-173-500" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="en">Signor Presidente, considerando che la Polonia ha richiesto assistenza in relazione a 594 esuberi (di cui 200 ammessi all'assistenza del Fondo) in tre imprese operanti nella fabbricazione di macchinari e apparecchiature nella regione di Podkarpackie, in Polonia, durante il periodo di riferimento dal 1° giugno 2009 al 1° marzo 2010, approvo e sostengo pienamente una posizione così attiva da parte del governo polacco e i pareri dei colleghi del mio gruppo S&amp;D. Purtroppo, il governo del mio paese, la Lettonia, non risponde a nessuna delle richieste e delle lettere che ho inviato, e quindi non ricorre all'aiuto del Fondo di stabilizzazione per superare la crisi finanziaria.</p>
    </intervention>
    <intervention id="2-174-000" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Signor Presidente, il Fondo europeo di adeguamento alla globalizzazione è stato istituito per tutelare i lavoratori licenziati a causa della crisi economica e finanziaria globale. La Polonia ha richiesto assistenza per 594 esuberi nella regione di Podkarpackie. È giusto e opportuno offrire assistenza personale ai lavoratori in esubero in seguito alla globalizzazione e alla crisi economica, agevolando il loro reinserimento nel mercato del lavoro. Ho pertanto votato a favore della relazione.</p>
    </intervention>
    <intervention id="2-174-500" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Signor Presidente, il Fondo europeo di adeguamento alla globalizzazione (FEG) è stato istituito per fornire sostegno supplementare ai lavoratori che risentono delle conseguenze dei grandi cambiamenti strutturali nei flussi commerciali mondiali. Il 15 febbraio 2011 la Commissione ha adottato una nuova proposta di decisione sulla mobilitazione del FEG a favore della Polonia al fine di sostenere il reinserimento nel mercato del lavoro dei lavoratori licenziati a causa della crisi finanziaria ed economica globale. La domanda riguarda 594 esuberi (di cui 200 ammessi all’assistenza) in tre imprese che fabbricano macchinari e apparecchiature nella regione di Podkarpackie, in Polonia, durante il periodo di riferimento di nove mesi, tra il 1° giugno 2009 e il 1° marzo 2010. La domanda in esame, la prima nel quadro del bilancio 2011, si riferisce alla mobilitazione del FEG per un importo totale di 453 570 euro. La valutazione della Commissione constata l’esistenza di un legame tra gli esuberi e i grandi cambiamenti strutturali nei flussi commerciali mondiali o la crisi finanziaria ed economica, nonché la natura imprevista degli esuberi. La richiesta soddisfa tutti i criteri di ammissibilità stabiliti nel regolamento FEG e per questo ho votato a favore della mobilitazione del Fondo.</p>
    </intervention>
    <intervention id="2-174-750" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">Signor Presidente, la domanda della Polonia relativa all’intervento del Fondo europeo di adeguamento alla globalizzazione (FEG) riguarda 594 esuberi (di cui 200 ammessi all’assistenza) in tre imprese operanti nella divisione 28 NACE rev. 2, fabbricazione di macchinari e apparecchiature, nella regione NUTS II di Podkarpackie. In base alla valutazione della Commissione, la domanda soddisfa tutti i criteri di ammissibilità definiti giuridicamente. Ai sensi del regolamento (CE) n. 546/2009 del Parlamento europeo e del Consiglio del 18 giugno 2009 che modifica il regolamento (CE) n. 1927/2006 del Parlamento europeo e del Consiglio del 20 dicembre 2006 che istituisce un Fondo europeo di adeguamento alla globalizzazione, l’ambito di applicazione del FEG è stato temporaneamente ampliato a coprire interventi in situazioni come questa, in cui, come conseguenza diretta della crisi finanziaria ed economica mondiale, vi è “l’esubero di almeno 500 dipendenti, nell’arco di nove mesi, in particolare in piccole e medie imprese, di una divisione NACE 2, in una regione o in due regioni contigue di livello NUTS II”. Ho pertanto votato a favore della risoluzione nella speranza che la mobilitazione del FEG contribuisca all’effettivo reinserimento dei lavoratori nel mercato del lavoro.</p>
    </intervention>
    <intervention id="2-175-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Signor Presidente, come sempre in questi casi, abbiamo chiesto alle istituzioni interessate di compiere gli sforzi necessari per accelerare la mobilitazione del FEG.</p>
      <p sl="en">Il Parlamento apprezza a tale proposito la procedura perfezionata messa in atto dalla Commissione, dando seguito alla sua richiesta di accelerare la concessione dei contributi al fine di presentare all’autorità di bilancio la valutazione della Commissione sull’ammissibilità di una domanda FEG congiuntamente alla proposta di mobilitazione del Fondo, e auspica l’attuazione di ulteriori miglioramenti procedurali nel quadro delle prossime revisioni del Fondo.</p>
      <p sl="en">Ciononostante, il Parlamento ricorda l’impegno delle istituzioni volto a garantire una procedura agevole e rapida per l’adozione delle decisioni relative alla mobilitazione del FEG, apportando un aiuto specifico, una tantum e limitato nel tempo, ai lavoratori in esubero a causa della globalizzazione e della crisi finanziaria ed economica; rileva il ruolo che il FEG può svolgere ai fini del reinserimento dei lavoratori in esubero nel mercato del lavoro; tuttavia, chiede una valutazione dell’integrazione a lungo termine di tali lavoratori nel mercato del lavoro, quale risultato diretto delle misure finanziate dal FEG.</p>
    </intervention>
    <intervention id="2-176-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Signor Presidente, lo scorso 15 febbraio la Commissione ha adottato una proposta di decisione sulla mobilitazione del FEG a favore della Polonia, con l'obiettivo di sostenere il reinserimento nel mercato del lavoro dei lavoratori licenziati a causa della crisi finanziaria ed economica globale. La domanda riguarda 594 esuberi (di cui 200 ammessi all'assistenza) in tre imprese operanti nella divisione 28 NACE Rev. 2 (confezione di articoli d'abbigliamento) nella regione NUTS II Podkarpackie, durante il periodo di riferimento di nove mesi dal 1° giugno 2009 al 1° marzo 2010. Il mio voto positivo alla risoluzione odierna ribadisce il parere favorevole già espresso in sede di commissione per l'occupazione e gli affari sociali.</p>
    </intervention>
    <intervention id="2-177-000" speaker_id="2081" name="Peter SKINNER" is_mep="True" mode="written" nationality="United Kingdom" birth_date="01-06-1959" birth_place="Oxford" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Signor Presidente, mentre votiamo questa relazione, trovo ironico che esista questo Fondo ma che non tutti gli Stati membri lo utilizzino. La percentuale di Fondo rimanente a fine anno è versata agli Stati membri come parte del loro “rimborso”, eppure, il fatto che alcuni paesi, come il Regno Unito, non ricorrano al Fondo in casi come la chiusura delle piantagioni di tè Twining ad Andover nonostante ne abbiano il diritto, solleva alcune domande. Chi finge di comprendere i vantaggi e gli svantaggi del rimborso si chiede se forse non sarebbe più corretto ed efficiente che i paesi utilizzassero direttamente i fondi del FEG a livello locale.</p>
      <p sl="en">Il secondo aspetto ironico riguarda la partecipazione politica ed economica, l’impegno a qualsiasi livello UE di valore aggiunto. Che il Regno Unito eserciti il diritto di non partecipare ai fondi gestiti a livello comunitario perché in futuro potrebbero non esserci più benefici è, in questo caso, un approccio dubbio e forse anche del tutto errato.</p>
      <p sl="en">Il Regno Unito rinuncia all’accesso al finanziamento sulla base del principio che prevede la non presentazione di domande per il Fondo per poi ricevere un rimborso. Vi sono poche giustificazioni per rispondere “no” a chi è alla ricerca di assistenza per il reinserimento nel mondo del lavoro (a Sandwich, Kent e Andover, Hampshire),: si tratta di un’altra delusione del governo del Regno Unito.</p>
    </intervention>
    <intervention id="2-177-500" speaker_id="4545" name="Catherine STIHLER" is_mep="True" mode="written" nationality="United Kingdom" birth_date="30-07-1973" birth_place="Bellshill" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Signor Presidente, ho votato a favore della relazione che finanzierà misure di assistenza personalizzate per i lavoratori in esubero in Polonia.</p>
    </intervention>
    <intervention id="2-178-750" speaker_id="28276" name="Laima Liucija ANDRIKIENĖ" is_mep="True" mode="written" nationality="Lithuania" birth_date="01-01-1958" birth_place="Druskininkai" p_group="Group of the European People's Party (Christian Democrats)" m_state="LT">
      <p sl="lt">Signor Presidente, ho votato a favore dell’importante risoluzione in oggetto sui flussi migratori causati dall’instabilità: portata e ruolo della politica estera dell’UE. L'instabilità politica, sociale ed economica, la mancanza di sicurezza, la repressione politica e i regimi autoritari sono le forze principali alla base della migrazione, in quanto privano le comunità colpite di prospettive e di redditi locali sostenibili e, di conseguenza, del diritto di scegliere se migrare o meno, mettendo così costantemente a rischio le loro vite e offrendo loro, come unica opzione, la migrazione. I recenti avvenimenti drammatici verificatisi in Egitto e in altri paesi dell'Africa settentrionale e del Medio Oriente hanno chiaramente portato a un aumento del flusso di migranti sia legali sia illegali verso l'Europa. L’Unione europea, pertanto, deve essere pronta a resistere ai flussi migratori e può farlo soltanto sviluppando una politica in materia di immigrazione efficiente e sensata, simile a quella attuata in Canada, Australia o Nuova Zelanda. Concordo con il parere del relatore sulla necessità di esortare la Commissione ad assicurare che qualunque accordo di riammissione firmato dall'UE e dai suoi Stati membri rispetti pienamente i diritti umani e il principio di non respingimento e non metta a rischio persone bisognose di protezione internazionale. L’Unione europea, così, dimostrerà ancora una volta che i valori e il rispetto dei diritti dell’uomo costituiscono il bene più prezioso e inalienabile e chi cerca asilo si sentirà rispettato e al sicuro.</p>
    </intervention>
    <intervention id="2-179-000" speaker_id="1941" name="Roberta ANGELILLI" is_mep="True" mode="written" nationality="Italy" birth_date="01-02-1965" birth_place="Roma" p_group="Group of the European People's Party (Christian Democrats)" m_state="IT">
      <p sl="it">Signor Presidente, l'instabilità politica, sociale ed economica, la mancanza di sicurezza e la repressione politica dei regimi autoritari sono i fattori principali alla base della migrazione e delle ondate migratorie che si riversano senza sosta su alcuni paesi del bacino del Mediterraneo, mettendoli nelle condizioni di non riuscire a gestire le numerose difficoltà che comportano le emergenze umanitarie.</p>
      <p sl="it">In queste ultime settimane è impossibile ignorare le migliaia di migranti che hanno raggiunto Lampedusa a seguito dei disordini nei paesi del Nord Africa. Il 90% di queste persone sono giovani di età compresa tra i 15 e i 35 anni, che rischiano la vita con la speranza di trovare opportunità migliori. Nonostante gli sforzi straordinari del governo italiano, delle amministrazioni locali e della Croce Rossa Italiana, la situazione sull'isola è emergenziale: gli sbarchi non accennano a fermarsi e si sconta il ritardo dell'UE che ha tempi burocratici inconciliabili con la situazione.</p>
      <p sl="it">Oggi, l'UE ha il dovere di sviluppare una politica efficiente e globale in materia di migrazione che preveda la realizzazione di un sistema europeo di asilo, l'attuazione di un programma di reinserimento su base obbligatoria, capace di realizzare un'equa distribuzione delle responsabilità, e accordi con gli Stati per incoraggiare lo sviluppo.</p>
    </intervention>
    <intervention id="2-180-000" speaker_id="28422" name="Alfredo ANTONIOZZI" is_mep="True" mode="written" nationality="Italy" birth_date="18-03-1956" birth_place="Cosenza" p_group="Group of the European People's Party (Christian Democrats)" m_state="IT">
      <p sl="it">I recenti avvenimenti che hanno avuto luogo e che stanno accadendo tuttora sulle sponde opposte del Mediterraneo testimoniano come l'instabilità di questa regione e i conseguenti flussi migratori rappresentino per l'Unione europea una sfida da dover affrontare.</p>
      <p sl="it">Il fenomeno migratorio è preoccupante per gli sviluppi e le tensioni che può provocare, sia nelle relazioni tra i paesi d'origine e i paesi di destinazione dei migranti, ma anche tra i paesi d'origine e i paesi di transito degli stessi. È necessario rafforzare la politica di prevenzione, ottimizzando le risorse finanziarie e migliorando le esistenti strutture istituzionali. Dobbiamo circoscrivere l'immigrazione illegale e, in tal senso, ritengo che l'estensione degli accordi di migrazione costituisca un rimedio efficace per ottenere dei risultati nel breve termine e ridurre l'instabilità dei flussi migratori.</p>
      <p sl="it">Condivido l'analisi contenuta nella relazione e, in particolare, sono d'accordo sul fatto di inserire, nella preparazione post 2013 degli strumenti delle relazioni esterne, un meccanismo bilaterale che consenta un monitoraggio attivo dello stato della protezione delle minoranze, ovvero di altri gruppi che possano essere oggetto di violazioni e soffrire di una dimensione di instabilità. Per questo ho dato il mio voto favorevole a questa relazione.</p>
    </intervention>
    <intervention id="2-180-125" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Signor Presidente, ho votato a favore della relazione. I recenti avvenimenti drammatici verificatisi in Egitto e in altri paesi dell'Africa settentrionale e del Medio Oriente hanno portato a un aumento del flusso di migranti sia legali sia illegali verso l'Europa. Gli Stati membri dell’Unione europea si trovano ad affrontare migrazioni forzate, causate dalla recessione economica, dall’impoverimento, dalle violazioni dei diritti umani, dal degrado ambientale, dal crescente divario fra i paesi ricchi e quelli poveri, dalle guerre civili e dalle persecuzioni politiche. La gestione dei flussi migratori costituisce un’enorme sfida per l’Unione europea, che deve attivarsi per elaborare una politica migratoria comune in grado di contribuire a una riduzione dell’immigrazione clandestina. Concordo con la necessità di adottare misure preventive in tutti gli accordi commerciali bilaterali dell’UE, incluse clausole sui diritti umani, e bisogna prendere in considerazione l’applicazione di sanzioni appropriate per i paesi che non rispettano tali clausole.</p>
    </intervention>
    <intervention id="2-180-250" speaker_id="5956" name="Regina BASTOS" is_mep="True" mode="written" nationality="Portugal" birth_date="04-11-1960" birth_place="Veiros-Estarreja" p_group="Group of the European People's Party (Christian Democrats)" m_state="PT">
      <p sl="pt">Signor Presidente, l’Europa si trova ad affrontare una vera sfida, ovvero l’aumento dei flussi migratori che deriva dall’instabilità caratteristica di molti paesi. Simili fenomeni migratori potrebbero generare tensioni non solo tra i paesi di origine e quelli di destinazione, ma anche tra i paesi di origine e quelli di transito dei migranti.</p>
      <p sl="pt">La strategia dell’Unione europea dovrebbe affiancare alla dimensione della cooperazione allo sviluppo una visione più globale e politica che investa gli aspetti della sicurezza, della cooperazione regionale e degli accordi bilaterali. La relazione identifica in quest’ambito le possibili aree di azione seguenti: incoraggiare i paesi di transito e d'origine a realizzare condizioni di maggiore stabilità economica ed istituzionale; intensificare i propri sforzi nella mediazione e prevenzione dei conflitti, in cooperazione con le organizzazioni regionali; negoziare accordi bilaterali sull'immigrazione con altri paesi di transito; elaborare un'agenda economica dotata di specifiche misure per aumentare i livelli di occupazione nei paesi partner dell’UE. La Commissione deve migliorare le sinergie tra il pilastro dello sviluppo e quello della stabilità e della sicurezza, creando nuovi strumenti di azione esterna per il periodo successivo al 2013. Per tutti i motivi elencati, ho votato a favore della relazione.</p>
    </intervention>
    <intervention id="2-180-500" speaker_id="1759" name="Dominique BAUDIS" is_mep="True" mode="written" nationality="France" birth_date="14-04-1947" birth_place="Paris" p_group="Group of the European People's Party (Christian Democrats)" m_state="FR">
      <p sl="fr">Signor Presidente, ho votato a favore di questo documento sui flussi migratori. In effetti gli avvenimenti che stanno avendo luogo nel nostro vicinato meridionale hanno portato a elevati livelli di migrazione verso le coste europee. Ora più che mai è necessario coordinare le nostre politiche estere e migratorie. La questione è di natura puramente europea e non è questo il momento di cedere all’egoismo nazionale. Gli Stati membri sul Mediterraneo non devono affrontare da soli i massicci flussi di immigrati clandestini in ingresso: si tratta di un impegno che va condiviso con tutti i paesi dell’UE.</p>
    </intervention>
    <intervention id="2-181-000" speaker_id="96922" name="Izaskun BILBAO BARANDICA" is_mep="True" mode="written" nationality="Spain" birth_date="27-03-1961" birth_place="Bermeo" m_state="ES">
      <p sl="es">Signor Presidente, ho votato a favore della relazione perché, stabilendo obiettivi a medio e lungo termine, adotta un approccio realistico nei confronti dei problemi derivanti dal divario tra i paesi sviluppati e quelli che non lo sono e dalle violazioni dei diritti dell’uomo in molte regioni del mondo.</p>
      <p sl="es">La relazione suggerisce alcune procedure per prevenire l’immigrazione clandestina e mira a coinvolgere nell’approccio globale al problema sia i paesi emergenti sia tutti i paesi interessati: di origine, di transito e di accoglienza. È particolarmente positiva la proposta di concentrarsi sull’idea di vincolare la politica di cooperazione al livello del rispetto dei diritti dell’uomo, così come sono interessanti i riferimenti alla tutela dei gruppi maggiormente svantaggiati, quali le donne o i minori non accompagnati.</p>
    </intervention>
    <intervention id="2-181-250" speaker_id="38610" name="Slavi BINEV" is_mep="True" mode="written" nationality="Bulgaria" birth_date="10-12-1965" birth_place="Sofia" p_group="Non" m_state="BG">
      <p sl="bg">Signor Presidente, ho votato a favore della relazione perché i flussi migratori causati dall’instabilità in un paese costituiscono una minaccia per l’intera Unione europea. La risoluzione fa un primo passo verso la creazione di una politica comune europea in materia di gestione della migrazione, che dovrà avere anche un effetto deterrente. A tale scopo, deve combinare ogni possibile strumento di cooperazione dell’Unione europea nel settore dello sviluppo economico e sociale, esercitando così un’influenza diretta sulle cause d’instabilità nei paesi di origine dei flussi migratori.</p>
    </intervention>
    <intervention id="2-181-500" speaker_id="96681" name="Vilija BLINKEVIČIŪTĖ" is_mep="True" mode="written" nationality="Lithuania" birth_date="03-03-1960" birth_place="Linkuva" m_state="LT">
      <p sl="lt">Signor Presidente, ho votato a favore della relazione. Come già sottolineato, la migrazione è una questione particolarmente attuale dal momento che, a causa dei recenti avvenimenti in Africa settentrionale, l’Unione europea, in qualità di regione vicina, è stata costretta ad accogliere ingenti flussi migratori. La relazione richiama l’attenzione sulle molteplici cause alla base dei flussi migratori, quali i fattori economici e sociali, l’instabilità economica e il cambiamento climatico, che ancora oggi non vengono presi sufficientemente in considerazione quando si esaminano le cause della migrazione di massa. Alla luce di queste motivazioni, si sottolinea che l’Unione europea necessita di un approccio più efficace alla migrazione, a completamento degli strumenti di politica estera che contribuirebbero così ad affrontare le cause d’instabilità nei paesi d’origine e, quindi, della migrazione in massa verso paesi vicini più stabili. La relazione, inoltre, esorta la Commissione a elaborare proposte in materia di migrazione legale, di più semplice gestione, anche in vista della promozione del progresso economico e sociale nei paesi di origine, , transito e accoglienza. Nella relazione si afferma che le peggiori violazioni dei diritti dell’uomo e le attività criminali, spesso veri e propri affari per chi li organizza, sono strettamente collegate all’immigrazione clandestina. Si sottolinea, infine, la necessità di valutare la situazione demografica nell’Unione europea per calcolare con esattezza quante persone possono essere accolte dall’Europa.</p>
    </intervention>
    <intervention id="2-181-750" speaker_id="39722" name="Sebastian Valentin BODU" is_mep="True" mode="written" nationality="Romania" birth_date="07-12-1970" birth_place="Constanţa" p_group="Group of the European People's Party (Christian Democrats)" m_state="RO">
      <p sl="ro">Signor Presidente, l’Unione europea deve affrontare flussi migratori causati da guerre e conflitti armati, tensioni etniche, violazioni dei diritti umani e disastri naturali nei paesi terzi. L’Unione deve rispondere a questa sfida in modo efficace, adottando misure preventive e mettendo in campo gli strumenti di politica estera più appropriati per intervenire direttamente sulle cause delle instabilità, in modo che l'emigrazione divenga un'opportunità, anziché una drammatica necessità. Una politica europea di governo dei fenomeni migratori dovrebbe affiancare alla dimensione della cooperazione allo sviluppo una visione più globale e politica che investa gli aspetti della sicurezza, della cooperazione regionale, degli accordi bilaterali con i paesi d'origine e di transito, della tutela dei diritti umani e della democratizzazione.</p>
      <p sl="ro">La politica estera europea dovrebbe completare ed essere sinergica alla propria politica sull'immigrazione, concentrandosi sulle fonti dell'instabilità e sulle difficoltà strutturali nei paesi d'origine. Occorre altresì instaurare un dialogo costante con i paesi di transito, in modo da governare i flussi migratori e permettere un'applicazione uniforme degli standard internazionali sui diritti umani in materia d'immigrazione.</p>
    </intervention>
    <intervention id="2-182-000" speaker_id="29074" name="Vito BONSIGNORE" is_mep="True" mode="written" nationality="Italy" birth_date="03-07-1943" birth_place="Bronte" p_group="Group of the European People's Party (Christian Democrats) - Vice" m_state="IT">
      <p sl="it">Ho votato a favore della relazione del collega Provera perché ritengo sia un passo avanti nell'auspicata direzione della solidarietà fra gli Stati.</p>
      <p sl="it">Nelle ultime settimane, in particolare, l'Italia è la meta di migliaia di migranti in fuga dai paesi del Nord Africa. Di fronte a una così difficile situazione l'UE non può lasciare solo il mio paese, ma deve adoperarsi affinché si rispettino i trattati e in particolare l'articolo 80 del trattato sul funzionamento dell'Unione europea.</p>
      <p sl="it">Al contempo, è necessario ottimizzare le risorse finanziarie e le strutture esistenti. Il ruolo dell'agenzia per le frontiere Frontex, ad esempio, va rafforzato e maggiormente finanziato. Protezione dei diritti umani, accresciute risorse finanziarie, sviluppo delle democrazie, Stato di diritto e accordi bilaterali sono strumenti che, se opportunamente applicati, possono contribuire certamente a prevenire le migrazioni di massa.</p>
    </intervention>
    <intervention id="2-183-000" speaker_id="28354" name="Jan BŘEZINA" is_mep="True" mode="written" nationality="Czechia" birth_date="14-04-1954" birth_place="Konice" p_group="Group of the European People's Party (Christian Democrats)" m_state="CZ">
      <p sl="it">Signor Presidente, condivido la necessità di elaborare una strategia integrata a lungo termine per gli Stati instabili che affronti le cause alla base dei flussi migratori. Ciononostante, non condivido la richiesta al Consiglio di presentare un piano d’azione con oneri ripartiti sulla base della clausola di solidarietà di cui all’articolo 80 del trattato sul funzionamento dell’Unione europea. Il reinsediamento dei rifugiati della regione deve essere responsabilità degli Stati di destinazione e se l’afflusso diventa insostenibile bisognare rendere più rigide le politiche europee in materia di asilo e immigrazione. In questo contesto, nutro timori in merito all’invito a istituire un regime comune europeo in materia di asilo e un programma comune di reinsediamento. Lo sviluppo di un approccio globale della Commissione nei confronti della migrazione legale è una buona idea, ma non va collegato alle esigenze del mercato del lavoro europeo o alla capacità di ogni Stato membro di ricevere e integrare migranti. La gestione dei flussi migratori deve rimanere fondamentalmente di competenza degli Stati membri.</p>
    </intervention>
    <intervention id="2-183-500" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">Signor Presidente, accolgo con favore l’impegno dell’Unione europea per rispondere alle sfide generate dall’instabilità e dai flussi migratori, che riguardano non solo i paesi d’origine ma anche quelli di transito, in diversi settori connessi alla violenza, alle violazioni dei diritti umani e così via. Sostengo una politica attiva che cerchi di risolvere gli iniziali fattori destabilizzanti nei paesi d’origine, quale la mancanza di strutture economiche e democratiche. Si tratta dell’unico modo per superare le conseguenze negative della migrazione, che dovrebbe essere invece positiva e produttiva e non una via di fuga. Questa politica deve tradursi in una cooperazione tra i paesi d’origine e quelli di transito sulla base di un dialogo teso a raggiungere risultati solidi, efficaci e duraturi.</p>
    </intervention>
    <intervention id="2-183-625" speaker_id="26851" name="Nikolaos CHOUNTIS" is_mep="True" mode="written" nationality="Greece" birth_date="17-09-1953" birth_place="Lagadia Arkadias" p_group="Confederal Group of the European United Left - Nordic Green Left" m_state="GR">
      <p sl="el">Signor Presidente, ho votato contro la relazione sui flussi migratori perché, sebbene contenga un’analisi relativamente accurata ed equilibrata delle principali cause che spingono le persone a lasciare il proprio paese, essa non presenta le necessarie conclusioni o proposte. Da un lato, insiste sull’approccio della divisione tra migranti legali e clandestini e sulla percezione utilitarista di migranti “utili” e non utili, collegando in questo modo i loro diritti alle diverse “quote” applicate dall’Unione e dagli Stati membri. Dall’altro, la relazione collega il fenomeno dell’immigrazione a questioni di sicurezza, creando confusione e mettendo sullo stesso piano gli immigrati e le attività criminose o “terroristiche”, consolidando in questo modo le pratiche e le ideologie che le criminalizzano.</p>
      <p sl="el">In questo contesto, la relazione rafforza ulteriormente il ruolo “paternalistico” dell’Unione, al punto che propone di collegare il pilastro relativo agli aiuti allo sviluppo dell’UE per i paesi terzi con il pilastro “sicurezza”, modificando del tutto la natura e l’obiettivo dell’aiuto in questione.</p>
    </intervention>
    <intervention id="2-183-687" speaker_id="33997" name="Corina CREȚU" is_mep="True" mode="written" nationality="Romania" birth_date="24-06-1967" birth_place="Bucureşti" m_state="RO">
      <p sl="ro">Signor Presidente, siccome le precedenti conferenze ONU si sono concentrate sui principi, mi auguro che la quarta edizione che si terrà a Istanbul sia orientata ai risultati e all’elaborazione di chiari indicatori per dimezzare il numero di paesi meno sviluppati entro il 2020. Dei 51 paesi sottosviluppati, dove il 78 per cento della popolazione vive con meno di 1,25 dollari al giorno, solo tre sono usciti da questa categoria negli ultimi anni. La situazione è preoccupante, dal momento che i paesi in questione sono i più vulnerabili a tragedie, come le crisi finanziarie e alimentari e il cambiamento climatico, e si trovano nel contempo a far fronte a povertà estrema, mancanza di infrastrutture e aumento della disoccupazione. Questa realtà sottolinea il fallimento della comunità internazionale nel tener fede agli impegni assunti con il programma d’azione di Bruxelles. Spero che durante la conferenza, dove rappresenterò il gruppo dell’Alleanza progressista di Socialisti e Democratici al Parlamento europeo, ci concentreremo sul raggiungimento della coerenza in termini di politiche e metodologie per lo sviluppo volte a mettere in atto meccanismi di finanziamento innovativi, per fornire un’assistenza più efficace ai paesi che devono essere incoraggiati ad applicare politiche adeguate.</p>
    </intervention>
    <intervention id="2-183-694" speaker_id="96973" name="Mário DAVID" is_mep="True" mode="written" nationality="Portugal" birth_date="20-08-1953" birth_place="Angola" p_group="Group of the European People's Party (Christian Democrats)" m_state="PT">
      <p sl="pt">Signor Presidente, stiamo discutendo di una questione estremamente importante e dobbiamo tenere ben presente la sua complessa natura. La relazione esamina l’importanza di portare avanti i trattati di cooperazione in materia di Politica europea di vicinato (PEV). Il fenomeno della migrazione causata da situazioni di crisi e instabilità ha implicazioni negative per i paesi di destinazione e per le popolazioni sfollate stesse. Questo fenomeno va contrastato affinché la migrazione in queste circostanze non costituisca più l’ultima risorsa, una fuga da una situazione di insicurezza, di debole sviluppo economico, di instabilità o paura. Nella mia dichiarazione di voto desidero ribadire la necessità di adottare misure che garantiscano e promuovano la stabilità e la sicurezza nei paesi d’origine. L’approccio alla riduzione dei flussi migratori che hanno origine dall’instabilità e dalla crisi deve basarsi sulla prevenzione. La politica estera europea, e specificatamente la PEV, deve fornire aiuti a queste regioni, promuovendo la sicurezza, la stabilità e la tutela dei diritti umani nell’ambito di un processo di sviluppo ampliato, come ho già affermato nella mia relazione sulla revisione della PEV – dimensione meridionale, al voto questa settimana.</p>
    </intervention>
    <intervention id="2-183-702" speaker_id="4335" name="Marielle de SARNEZ" is_mep="True" mode="written" nationality="France" birth_date="27-03-1951" birth_place="Paris" p_group="Group of the Alliance of Liberals and Democrats for Europe - Vice" m_state="FR">
      <p sl="fr">Signor Presidente, alcuni Stati membri si trovano ad affrontare un massiccio afflusso di persone alla ricerca di protezione dalla sponda meridionale del Mediterraneo, ma non riescono ad affrontare da soli questa emergenza umanitaria e migratoria. Le risorse umane, materiali e anche finanziarie di Frontex vanno incrementate, affinché sia un grado di fornire maggiore sostegno a operazioni come Hermes e Poseidon. I deputati al Parlamento europeo esortano il Consiglio europeo a mettere a punto un piano d’azione per il reinsediamento dei rifugiati, ai sensi della clausola di solidarietà tra Stati membri. In effetti, l’articolo 80 del trattato sul funzionamento dell’Unione europea stabilisce il principio di solidarietà e di equa ripartizione delle responsabilità tra gli Stati membri per quanto concerne le politiche relative alla gestione dei controlli alle frontiere, all’asilo e all’immigrazione. Nel medio e lungo termine, dobbiamo creare legami di cooperazione con i paesi d’origine dei migranti futuri e istituire partenariati di mobilità che permettano ai cittadini di questi paesi di lavorare, studiare e viaggiare legalmente sulle due sponde del Mediterraneo.</p>
    </intervention>
    <intervention id="2-183-718" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Signor Presidente, ho votato a favore della relazione sui flussi migratori causati dall’instabilità: portata e ruolo della politica estera dell’UE. L’instabilità politica, sociale ed economica, la mancanza di sicurezza, la repressione politica e il cambiamento climatico spingono le comunità a migrare; l’UE deve pertanto elaborare una politica comune in materia d’immigrazione, in vista della promozione del progresso economico e sociale nei paesi di accoglienza, d’origine e di transito e per aumentare la coesione sociale tramite una migliore integrazione dei migranti.</p>
    </intervention>
    <intervention id="2-183-796" speaker_id="photo_generic" name="Göran Färm, Anna Hedh, Olle Ludvigsson, Marita Ulvskog e Åsa Westlund" is_mep="True" mode="written">
      <p sl="sv">Signor Presidente, i socialdemocratici svedesi concordano sul fatto che i flussi migratori causati dall’instabilità costituiscono una sfida per l’Unione europea e sulla necessità di intensificare l’impegno per affrontare le cause dell’instabilità e i problemi strutturali nei paesi d’origine. Ciononostante, riteniamo importante che l’Unione europea si assuma seriamente la responsabilità per i migranti che si recano qui e non la scarichi invece sui paesi vicini, come proposto al paragrafo 9. Sosteniamo l’esortazione relativa alla chiara inclusione della dimensione “diritti umani” nelle attività di Frontex, specialmente per quanto riguarda il diritto di una persona di lasciare il proprio paese, il divieto di non respingimento e il diritto di chiedere asilo. Riteniamo vi siano problemi con alcune delle attività portate avanti da Frontex finora e non sosteniamo il paragrafo nel quale il Parlamento europeo plaude alle attività completate con successo da Frontex.</p>
    </intervention>
    <intervention id="2-183-875" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Signor Presidente, è ormai chiara la relazione tra centri di instabilità sociale, economica o politica e i flussi migratori verso l’Unione europea. La politica estera dell’Unione non solo non può ignorare questo fenomeno, ma deve cercare di comprenderlo e monitorarlo il più possibile. In realtà, l’Unione europea deve adottare misure che ottimizzino l’uso delle proprie risorse finanziarie e strutture istituzionali e gestire con efficacia i flussi migratori generati dall’instabilità presente al momento in diverse regioni del mondo.</p>
      <p sl="pt">Una politica di prevenzione che ricorra agli strumenti di politica estera più appropriati per affrontare e contrastare le cause dell’instabilità potrebbe contribuire a trasformare l’attuale “drammatica necessità” di migrare in una “opportunità”. Lo stato di diritto va promosso, i diritti umani tutelati e lo sviluppo della democrazia e dell’economia incoraggiato. Senza quest’impegno comune per lo sviluppo nei paesi interessati e senza una cooperazione con i loro cittadini e le strutture sociali, non sarà possibile contribuire in modo efficace alla riduzione dell’instabilità.</p>
    </intervention>
    <intervention id="2-183-937" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Signor Presidente, la relazione si concentra sui flussi migratori causati dall’instabilità politica caratteristica di alcune regioni del mondo, in particolare l’Africa settentrionale e il Mediterraneo meridionale. Questa situazione, che colpisce i paesi dell’Europa meridionale e in particolare l’Italia – stiamo tutti seguendo la situazione sull’isola di Lampedusa, dove sono sbarcati oltre 20 000 immigrati – e Malta, ha portato in Europa oltre 400 000 rifugiati. Per risolvere la situazione, non dobbiamo solamente mobilitare il Fondo europeo per i rifugiati, ma è essenziale anche che l’Unione europea metta in atto un piano più ampio di assistenza umanitaria e soddisfi quanto prima le esigenze di base delle persone interessate. È necessario predisporre un programma regionale per i rifugiati provenienti da Egitto, Tunisia e Libia che riguardi sia la loro tutela sia l’asilo, per prevenire la tratta di esseri umani e preparare il loro rientro nei paesi d’origine. Accolgo con favore l’adozione della relazione, poiché indica che l’Unione europea affronterà, attraverso la propria politica di cooperazione esterna e senza alcun preconcetto, le cause strutturali dei problemi derivanti dai flussi migratori.</p>
    </intervention>
    <intervention id="2-184-000" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Signor Presidente, i flussi migratori hanno numerose cause, ma le principali sono guerre e conflitti armati, violazioni sistematiche dei diritti umani, conflitti religiosi ed etnici e repressione. Anche i disastri naturali e la povertà risultante dalla mancanza di strutture economiche e democratiche adeguate rientrano tra le motivazioni più frequenti alla base dei flussi migratori.</p>
      <p sl="pt">Gli effetti della crisi del capitalismo mondiale e le conseguenze del suo sviluppo irregolare e asimmetrico stanno inasprendo la situazione economica e sociale in molti paesi. Anche le rivolte nel mondo arabo sono un’espressione di questo fenomeno, con il conseguente aumento dei flussi migratori. L’approccio dell’Unione europea in merito è spesso ipocrita, in quanto si applicano due pesi e due misure: da un lato, la nostra politica afferma di difendere i diritti umani nei paesi terzi, adottando però un punto di vista utilitarista quando si tratta di attaccare uno di questi paesi Stati; dall’altro si rende complice del protrarsi di situazioni gravi, come l’attuale a Lampedusa, in Italia.</p>
      <p sl="pt">La prevenzione dei flussi migratori in questione richiede misura basate su un’onesta politica di cooperazione, di aiuti allo sviluppo e di solidarietà e promozione della pace, inclusa la risoluzione pacifica dei conflitti, non ancora raggiunta.</p>
    </intervention>
    <intervention id="2-185-000" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Signor Presidente, le guerre e i conflitti armati, le tensioni etniche, le violazioni sistematiche dei diritti dell’uomo, l'impossibilità di praticare la propria religione, i disastri naturali e l'assenza di valide strutture economiche e democratiche sono le cause principali dei flussi migratori.</p>
      <p sl="pt">La prospettiva attuale è un peggioramento della situazione, alla luce della crisi di cui il capitalismo è vittima e delle sue conseguenze sociali, incluse le rivolte nei paesi arabi.</p>
      <p sl="pt">L’Unione europea non può quindi continuare con la propria politica ipocrita che prevede due pesi e due misure, dal momento che sostiene di tutelare i diritti umani nei paesi terzi, ma permette il perdurare di situazioni gravi come quella a Lampedusa.</p>
      <p sl="pt">Abbiamo bisogno di una politica di prevenzione e di misure di cooperazione allo sviluppo, con una visione politica più globale, che includa in particolare la solidarietà e la salvaguardia dei diritti umani, situazione ben diversa dalla realtà attuale.</p>
      <p sl="pt">In generale, la Commissione europea e lo stesso Parlamento europeo accordano la priorità ai loro interessi economici e geostrategici, dimenticandosi della solidarietà e degli obiettivi di sviluppo del Millennio, adottando direttive vergognose come quella sul rimpatrio.</p>
      <p sl="pt">Per questi motivi abbiamo votato contro la relazione, sebbene includa uno o due punti positivi.</p>
    </intervention>
    <intervention id="2-186-000" speaker_id="1164" name="Bruno GOLLNISCH" is_mep="True" mode="written" nationality="France" birth_date="28-01-1950" birth_place="Neuilly-sur-Seine" p_group="Non" m_state="FR">
      <p sl="fr">Signor Presidente, vorrei esprimere il mio sostegno agli abitanti di Lampedusa, che si trovano a far fronte a sovraffollamento, insicurezza, problemi di approvvigionamento e probabilmente rischi sanitari, ma che, agli occhi del Parlamento, vengono dopo le decine di migliaia di immigrati clandestini che sbarcano sulle loro coste. Vorrei anche dire alle autorità italiane che le barche noleggiate devono rimpatriare questi clandestini in Africa, non in Europa. La maggior parte degli immigrati proviene dalla Tunisia, un paese in cui pare si stia svolgendo una straordinaria avventura democratica, alla quale hanno il dovere di partecipare. Non possiamo continuare ad accogliere chiunque non si sente a proprio agio nel suo paese d’origine, perché piove o c’è il sole, perché c’è una dittatura o non ce n’è più una, perché è sottosviluppato o perché è in via di sviluppo. La motivazione principale di questi migranti è puramente economica.</p>
      <p sl="fr">Le nostre politiche per lo sviluppo devono incoraggiare le persone a rimanere nel proprio paese e devono essere subordinate a questo principio e al rimpatrio dei cittadini. Contrariamente a quanto afferma il relatore, non vi è alcun “diritto” di emigrare; al contrario, i popoli europei, che devono essere la vostra prima priorità, hanno il diritto assoluto di dire “STOP” ed essere ascoltati.</p>
    </intervention>
    <intervention id="2-186-250" speaker_id="28208" name="Nathalie GRIESBECK" is_mep="True" mode="written" nationality="France" birth_date="24-05-1956" birth_place="Metz" p_group="Group of the Alliance of Liberals and Democrats for Europe" m_state="FR">
      <p sl="fr">Signor Presidente, ho votato a favore della relazione sui flussi migratori causati dall’instabilità: portata e ruolo della politica estera dell’UE e vorrei concentrarmi su diversi aspetti menzionati. Dalla caduta del Presidente Ben Ali, circa 24 000 tunisini sono sbarcati sull’isola di Lampedusa e sulle coste italiane e migliaia di libici sono fuggiti dal loro paese, da febbraio devastato dalla guerra. Abbiamo estrema necessità di una risposta europea e di solidarietà europea di fronte al dramma umanitario in corso. La nostra relazione chiede un sistema di solidarietà relativo al reinsediamento dei rifugiati dall’Africa settentrionale, nonché l’applicazione della “clausola di solidarietà” tra gli Stati membri per quanto riguarda le politiche relative ai controlli alle frontiere, l’asilo e l’immigrazione. La relazione chiede, inoltre, che il bilancio post-2013 includa una disposizione in materia di fondi di emergenza per una risposta rapida all’immigrazione e all’asilo in Europa. Tutti questi aspetti sono necessari in una politica europea genuina in materia d’asilo, che chiediamo da tempo e che deve basarsi sui principi di coerenza, responsabilità, solidarietà e rispetto dei diritti dell’uomo.</p>
    </intervention>
    <intervention id="2-186-500" speaker_id="96952" name="Sylvie GUILLAUME" is_mep="True" mode="written" nationality="France" m_state="FR">
      <p sl="fr">Signor Presidente, ho votato a favore di questa relazione d’iniziativa perché sottolinea le reali cause dei flussi migratori, ovvero l’instabilità politica, sociale ed economica, la mancanza di sicurezza, la repressione politica, le violazioni dei diritti umani nonché il cambiamento climatico. La relazione, inoltre, sottolinea l’importanza di dotare i paesi d’origine di strategie sostenibili nell’ambito della Politica europea di vicinato (PEV) e della Politica europea di cooperazione allo sviluppo. Così facendo, mette in dubbio il mito dell’immigrazione zero, ricordandoci come questo fenomeno non possa essere fermato e la necessità dell’Unione europea di un’immigrazione forte ma controllata, per compensare l’invecchiamento della propria popolazione e affrontare le altre sfide economiche e sociali.</p>
    </intervention>
    <intervention id="2-187-000" speaker_id="2338" name="Ian HUDGHTON" is_mep="True" mode="written" nationality="United Kingdom" birth_date="19-09-1951" birth_place="Forfar" p_group="Group of the Greens/European Free Alliance" m_state="GB">
      <p sl="en">Signor Presidente, la relazione Provera affronta diverse questioni importanti relative all’immigrazione e sottolinea l’importanza dei diritti dell’uomo, che sono stati al centro di campagne in Scozia e Regno Unito per fermare la detenzione di bambini che chiedono asilo. Il governo britannico ha promesso di porre fine a tale oscenità, ma per il momento alle parole non sono seguiti i fatti.</p>
    </intervention>
    <intervention id="2-186-750" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Signor Presidente, ho votato a favore di questo documento perché i flussi migratori causati dall’instabilità costituiscono una minaccia per l’Unione europea. Guerre e conflitti armati, tensioni etniche, violazioni sistematiche dei diritti umani – come l'impossibilità di praticare la propria religione – disastri naturali e assenza di valide strutture economiche e democratiche sono le cause principali di questo tipo di flussi migratori. Tale fenomeno è particolarmente preoccupante perché può generare o amplificare tensioni non solo tra i paesi d'origine e quelli di destinazione, ma anche tra i paesi d'origine e quelli di transito dei migranti. Per rispondere in maniera efficace a questa sfida l'Unione europea deve attuare una politica di prevenzione, mettendo in campo gli strumenti di politica estera più appropriati per intervenire direttamente sulle cause delle instabilità, in modo che l'emigrazione divenga un'opportunità, anziché una drammatica necessità. È pertanto urgente aprire un dibattito per meglio conoscere ogni aspetto dei fenomeni migratori e delle loro cause strutturali e che permetterà all'Unione europea di delineare una politica coerente ed efficace sul fenomeno dei flussi provenienti dai paesi d'origine e di transito; in questo modo sarà possibile decidere quanto e come investire in questi paesi per compensare le tensioni interne demografiche e sociali, contribuendo così a creare condizioni di stabilità.</p>
    </intervention>
    <intervention id="2-186-875" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Egregio Presidente, onorevoli colleghi, la proposta di risoluzione sottoposta oggi al voto dell'aula pone un'importante questione: definire il ruolo della politica estera dell'UE di fronte al problema, insieme tragico e delicato, dei flussi migratori. La sfida che l'Unione europea deve affrontare è determinata dalle evidenti instabilità di cui l'Africa del nord ed il Medio Oriente sono protagonisti. L'Europa deve saper cogliere questa sfida, al fine di evitare conseguenze negative, attraverso la previsione e la messa in campo di una politica di prevenzione, che intervenga sulle cause di instabilità economica e politica di questi paesi, proponendo soluzioni condivise che possano evitare o perlomeno attenuare la consistenza del fenomeno. Le risorse necessarie a questo fine sono però ingenti, motivo per il quale sarà necessario coinvolgere e coordinarsi con le altre grandi potenze. Quanto detto non può però prescindere dal dare pieno rispetto al principio di solidarietà. Con questa prospettiva l'Europa ha il dovere di rispondere in modo compatto e coeso, dimostrando in tal modo la scelta di attenzionare questa politica più che altre. Per questi motivi, perché convinto dell'importante segnale politico che l'Europa ha l'obbligo morale di dare nei confronti di questo problema, evitando di lasciare soli gli Stati, ho sostenuto mediante il mio voto la suddetta risoluzione..</p>
    </intervention>
    <intervention id="2-186-937" speaker_id="105849" name="Agnès LE BRUN" is_mep="True" mode="written" nationality="France" birth_date="28-12-1961" birth_place="Chaumont en Vexin" p_group="Group of the European People's Party (Christian Democrats)" m_state="FR">
      <p sl="fr">Signor Presidente, dall’entrata in vigore del trattato di Amsterdam, l’Unione europea dispone di poteri molto ampi per quanto riguarda il controllo dei flussi migratori. Tali poteri vengono ora invocati per gestire il recente afflusso di rifugiati in fuga dai problemi nell’Africa settentrionale, in particolare in Libia. La “Primavera araba” è un potente simbolo di libertà, ma cela anche una realtà più tragica che spinge molti civili a mettersi in viaggio, via mare in questo caso, alla ricerca di asilo. La risoluzione esorta l’UE e le istituzioni internazionali a fare il punto della situazione sulle conseguenze derivanti da massicci movimenti della popolazione. L’ho sostenuta perché i singoli Stati membri non possono far fronte a questa situazione autonomamente: la gestione deve essere orientata alla cooperazione e alla condivisione. La nuova architettura della politica estera dell’Unione introdotta dal trattato di Lisbona, e in particolare la creazione del servizio europeo per l’azione esterna (SEAE), deve permettere di coordinare con maggiore efficacia l’azione degli Stati membri.</p>
    </intervention>
    <intervention id="2-188-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Signor Presidente, ho votato a favore della relazione, che accoglie con favore le recenti proposte della Commissione sulla migrazione legale delle persone che non richiedono asilo e la invita a sviluppare ulteriori strumenti per creare una politica comune in materia di immigrazione, per gestire la migrazione economica in vista della promozione del progresso economico e sociale nei paesi di origine, di transito e di accoglienza e per aumentare la coesione sociale tramite una migliore integrazione dei migranti. Sottolinea la necessità di informazioni adeguate sulle possibilità di immigrare legalmente nell'UE, onde prevenire la migrazione illegale, fare un uso migliore dei regimi dell'UE per l'immigrazione legale, chiarire le prospettive e le opportunità attuali nell'UE e screditare le false promesse date dai trafficanti, riducendo in tal modo i profitti che la criminalità organizzata e la tratta degli esseri umani traggono sfruttando il bisogno delle persone di spostarsi. Invita la Commissione a promuovere misure di protezione per i gruppi e le persone vulnerabili (in particolare donne e bambini), che spesso divengono vittime della tratta di esseri umani e dello sfruttamento sessuale e la esorta a istituire nei paesi terzi centri di informazione sulle possibilità di migrazione nell'UE. Esorta, tuttavia, ad adottare un approccio equilibrato tra la promozione della migrazione legale nell'UE e la garanzia che quest'ultima sia in grado di accogliere e di integrare con successo i migranti.</p>
    </intervention>
    <intervention id="2-189-000" speaker_id="96742" name="Jean-Luc MÉLENCHON" is_mep="True" mode="written" nationality="France" birth_date="19-08-1951" birth_place="Tanger" p_group="Confederal Group of the European United Left - Nordic Green Left" m_state="FR">
      <p sl="fr">Signor Presidente, la relazione non riesce a nascondere la verità, nonostante la profusione di buoni sentimenti. L’Unione europea è preoccupata a causa della caduta dei dittatori che sosteneva in cambio della gestione dei “flussi migratori” alle sue frontiere. L’idea di un afflusso massiccio di rifugiati, vittime del sistema dittatoriale, non la preoccupa, e a ragione; è l’arrivo della democrazia a suscitare i suoi timori.</p>
      <p sl="fr">Eppure tra oggi e il 2030 l’Europa avrà bisogno di 230 milioni di immigrati: lo ha affermato la Commissione stessa. Il testo, inoltre, raccomanda l’applicazione di sanzioni ai paesi che non rispettano i principi sanciti negli accordi di libero scambio e quelli difesi dal Fondo monetario internazionale (FMI). Le rivoluzioni arabe si sono a malapena liberate dal giogo dei propri despoti e ora i tiranni stranieri mandano i loro ossequi. La relazione è arrogante e brutale. Esprimo voto contrario.</p>
    </intervention>
    <intervention id="2-189-125" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">Signor Presidente, i flussi migratori causati dall'instabilità rappresentano una sfida per l'Unione europea. Guerre e conflitti armati, tensioni etniche, violazioni sistematiche dei diritti umani – come l'impossibilità di praticare la propria religione – disastri naturali e assenza di valide strutture economiche e democratiche sono le cause principali di questo tipo di flussi migratori. Tale fenomeno è particolarmente preoccupante perché può generare o amplificare tensioni non solo tra i paesi d'origine e quelli di destinazione, ma anche tra i paesi d'origine e quelli di transito dei migranti. Per rispondere in maniera efficace a questa sfida l'Unione europea deve attuare una politica di prevenzione, mettendo in campo gli strumenti di politica estera più appropriati per intervenire direttamente sulle cause delle instabilità, in modo che l'emigrazione divenga un'opportunità, anziché una drammatica necessità.</p>
    </intervention>
    <intervention id="2-189-250" speaker_id="28407" name="Willy MEYER" is_mep="True" mode="written" nationality="Spain" birth_date="19-08-1952" birth_place="Madrid" p_group="Confederal Group of the European United Left - Nordic Green Left" m_state="ES">
      <p sl="es">Signor Presidente, ho votato contro la relazione Provera sui flussi migratori causati dall’instabilità: portata e ruolo della politica estera dell’UE, perché non condivido la politica dell’Unione europea in materia di migrazione; la politica della “fortezza Europa”, con frontiere corazzate per le persone, ma inesistenti per i capitali. La relazione incoraggia una politica migratoria europea che non riconosce che l’emigrazione è un diritto e non un reato e che non garantisce il sacro principio della richiesta di asilo. L’ipocrisia dell’Unione europea è abominevole: criminalizza gli immigrati privi di documenti. Gli immigrati clandestini sono utilizzati come forza lavoro nel processo per accumulare rapidamente capitale, in un attacco diretto alla natura universale dei diritti umani. L’Unione europea, che può esistere solo grazie all’immigrazione economica, mostra un grande cinismo. Quanto succede nell’Africa settentrionale è una dimostrazione della “fortezza Europa”. L’Agenzia europea per la gestione della cooperazione operativa alle frontiere esterne degli Stati membri dell’Unione europea (Frontex) non ha niente a che vedere con la solidarietà o con la cooperazione al fine di aiutare i popoli a lottare contro le dittature come quella di Ben Ali, Mubarak o Gheddafi: quando migliaia di africani fuggono da repressione e guerra, l’Unione europea li mette in carcere.</p>
    </intervention>
    <intervention id="2-189-500" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="en">Signor Presidente, i flussi migratori causati dall'instabilità rappresentano una sfida per l'Unione europea. Guerre e conflitti armati, tensioni etniche, violazioni sistematiche dei diritti umani – come l'impossibilità di praticare la propria religione – disastri naturali e assenza di valide strutture economiche e democratiche sono le cause principali di questo tipo di flussi migratori. Tale fenomeno è particolarmente preoccupante perché può generare o amplificare tensioni non solo tra i paesi d'origine e quelli di destinazione, ma anche tra i paesi d'origine e quelli di transito dei migranti. Per rispondere in maniera efficace a questa sfida l'Unione europea deve attuare una politica di prevenzione, mettendo in campo tutti gli strumenti di politica estera appropriati ad affrontare le cause delle instabilità, in modo che l'emigrazione divenga un'opportunità, anziché una necessità. A lungo termine, L’Unione europea deve intraprendere azioni efficaci sul lungo termine per ottimizzare l’impiego dei propri strumenti finanziari e delle strutture istituzionali esistenti. Le misure proposte nella relazione non sono sufficienti e sono troppo teoriche: abbiamo bisogno di un piano economico e finanziario preciso e specifico, altrimenti l’Europa soffocherà in seguito all’ondata di immigrazione clandestina. La relazione, che è un primo passo verso la risoluzione del problema, è molto utile.</p>
    </intervention>
    <intervention id="2-190-000" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Signor Presidente, alla luce del continuo afflusso di migranti verso l’Europa sembra sempre più importante prendere posizione contro la legalizzazione dei migranti economici. È fondamentale fornire la nostra assistenza ai paesi in via di sviluppo, in modo tale da incoraggiare le loro popolazioni a non abbandonarli. Non ha senso permettere ai cittadini dei paesi in via di sviluppo di entrare nel mercato del lavoro, soprattutto perché il tasso di disoccupazione della zona euro si attesta al momento al 9,9 per cento. La relazione originale dell’onorevole Provera era ottima e ben equilibrata, ma è stata, purtroppo, modificata nella direzione sbagliata da molti emendamenti e per questo motivo ho espresso voto negativo.</p>
    </intervention>
    <intervention id="2-190-125" speaker_id="96694" name="Rolandas PAKSAS" is_mep="True" mode="written" nationality="Lithuania" birth_date="10-06-1956" birth_place="Telšiai" p_group="Europe of Freedom and Direct Democracy Group" m_state="LT">
      <p sl="lt">Signor Presidente, ho votato a favore della risoluzione perché, a seguito alle rivolte nei paesi arabi che hanno portato a una notevole intensificazione dei flussi migratori, è importante che l’Unione europea disponga di una politica comune in materia di migrazione. Non è possibile fermare la migrazione e la politica estera deve quindi svolgere un ruolo cruciale in quest’ambito. I paesi alle frontiere esterne dell’Unione europea sono i più colpiti dall’aumento dei flussi migratori e il nostro impegno deve quindi garantire la creazione a livello europeo di una politica migratoria comune, per un controllo e una gestione ottimale dei flussi di migranti. Soltanto attraverso un impegno congiunto potremo salvaguardare la crescita economica, la sostenibilità del mercato del lavoro e le possibilità di sviluppo dalle conseguenze negative nei paesi che fanno fronte ai flussi più ingenti di immigrati. Si tratterà di uno strumento efficace per contrastare l’immigrazione clandestina, la criminalità organizzata e la tratta di esseri umani. L’Unione europea deve impegnarsi il più possibile per garantire la promozione della migrazione legale e una lotta efficace alla migrazione clandestina. È fondamentale istituire un sistema di migrazione legale, che prenda in considerazione le necessità del mercato del lavoro europeo e la capacità di ogni Stato membro di accogliere e integrare immigrati.</p>
      <p sl="lt">Gli immigrati legali negli Stati membri devono godere degli stessi diritti e degli stessi obblighi degli altri lavoratori. Al fine di ridurre in ogni paese la fuga dei cervelli e di specialisti qualificati, è fondamentale introdurre programmi di rimpatrio assistito, promuovere la migrazione circolare, regolamentare le pratiche di assunzione e sostenere l’ampliamento delle capacità.</p>
    </intervention>
    <intervention id="2-190-187" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">Cari colleghi, ho votato a favore della relazione del collega Provera in rispetto ad uno dei principi fondanti dell'Unione, il principio di solidarietà tra i popoli. La situazione attuale, viste le crisi politiche nel nord Africa e la lenta o del tutto assente risposta della politica europea sui flussi migratori, è grave e problematica tanto che ritengo vada affrontata con tempestività. La richiesta al Consiglio, con l'approvazione di questo testo, di dare piena attuazione alla clausola di solidarietà con un piano d'azione concreto e oneri ripartiti tra gli Stati membri non può e non deve essere ignorata. Il testo nello specifico auspica norme minime per la concessione della protezione temporanea degli immigrati e misure dirette a dividere responsabilità e sforzi tra gli Stati membri che, come l'Italia, accolgono gli immigrati responsabilmente subendone unilateralmente le conseguenze.</p>
    </intervention>
    <intervention id="2-190-250" speaker_id="96900" name="Georgios PAPANIKOLAOU" is_mep="True" mode="written" nationality="Greece" birth_date="15-08-1977" birth_place="Athina" p_group="Group of the European People's Party (Christian Democrats)" m_state="GR">
      <p sl="el">Signor Presidente, a livello europeo stiamo collegando l’aumento della pressione dei flussi migratori alla politica estera europea e si tratta di un passo molto importante. Le iniziative europee possono aiutare i paesi politicamente instabili dell’Africa settentrionale, paesi di origine di ingenti flussi di immigrati clandestini, e per questo strumenti come i programmi di aiuti allo sviluppo e cooperazione e gli accordi di riammissione possono e devono essere sfruttati pienamente. Si tratta, chiaramente, di questioni che diverranno cruciali nell’immediato futuro, sia per la Grecia sia per il resto d’Europa, e per questo motivo ho votato a favore della relazione.</p>
    </intervention>
    <intervention id="2-190-375" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Signor Presidente, i flussi migratori causati dall'instabilità rappresentano al momento una grande sfida per l'Unione europea. Guerre e conflitti armati, tensioni etniche, violazioni sistematiche dei diritti umani – come l'impossibilità di praticare la propria religione – disastri naturali e assenza di valide strutture economiche e democratiche sono le cause principali di questo tipo di flussi migratori. Tale fenomeno è in crescita e può generare tensioni non solo tra i paesi d'origine e quelli di destinazione, ma anche tra i paesi d'origine e quelli di transito. La relazione presenta un insieme di raccomandazioni tese a permettere all’Unione europea di rispondere in maniera efficace a questa sfida. Tra le misure proposte desidero sottolineare l’adozione di una politica di prevenzione per intervenire direttamente sulle cause delle instabilità, in modo che l'emigrazione divenga un'opportunità, anziché una drammatica necessità, e l’integrazione della cooperazione allo sviluppo con una visione più globale e politica che investa gli aspetti della sicurezza, della cooperazione regionale e degli accordi bilaterali con i paesi d'origine e di transito. Questi traguardi vanno perseguiti parallelamente agli obiettivi di sviluppo del Millennio, strettamente collegati alla stabilità politica, e devono inquadrare l’intero processo.</p>
    </intervention>
    <intervention id="2-190-500" speaker_id="36392" name="Aldo PATRICIELLO" is_mep="True" mode="written" nationality="Italy" birth_date="27-09-1957" birth_place="Venafro" m_state="IT">
      <p sl="it">Care colleghe e cari colleghi, i flussi migratori causati dall'instabilità sono la conseguenza indiretta di violazioni dei diritti umani, di disastri ambientali e della mancanza di strutture economiche e sociali in grado di assicurare il benessere di ampi strati della società. Essi rappresentano una sfida per l'UE, per gli sforzi che essi richiamano sia in termini di cooperazione allo sviluppo che in termini di prevenzione di tensioni sociali, le quali vengono spesso a crearsi non solo tra i paesi d'origine e quelli di destinazione, ma anche tra i paesi d'origine e quelli di transito dei migranti. Tale sfida necessita di risposte concrete dell'UE, volte ad affrontare, oltre alla dimensione della cooperazione allo sviluppo, anche quella della politica estera, mettendo in campo, sia al livello regionale che globale, misure di carattere preventivo nell'ambito della sicurezza, della cooperazione regionale, degli accordi bilaterali con i paesi d'origine e di transito, della tutela dei diritti umani e della democratizzazione, che facciano uso di tutti gli strumenti di politica estera a disposizione. Essendo fermamente convinto dell'importanza per l'UE di intervenire direttamente sulle cause delle instabilità, e di farlo migliorando l'utilizzo degli strumenti a disposizione, non posso che esprimere il mio voto favorevole alla proposta..</p>
    </intervention>
    <intervention id="2-191-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Signor Presidente, i flussi migratori causati dall'instabilità rappresentano una sfida per l'Unione europea. Guerre e conflitti armati, tensioni etniche, violazioni sistematiche dei diritti umani – come l'impossibilità di praticare la propria religione – disastri naturali e assenza di valide strutture economiche e democratiche sono le cause principali di questo tipo di flussi migratori.</p>
      <p sl="en">Tale fenomeno è particolarmente preoccupante perché può generare o amplificare tensioni non solo tra i paesi d'origine e quelli di destinazione, ma anche tra i paesi d'origine e quelli di transito dei migranti. Per rispondere in maniera efficace a questa sfida l'Unione europea deve attuare una politica di prevenzione, mettendo in campo gli strumenti di politica estera più appropriati per intervenire direttamente sulle cause delle instabilità, in modo che l'emigrazione divenga un'opportunità, anziché una drammatica necessità.</p>
      <p sl="en">Una politica europea di governo dei fenomeni migratori dovrebbe affiancare alla dimensione della cooperazione allo sviluppo una visione più globale e politica che investa gli aspetti della sicurezza, della cooperazione regionale, degli accordi bilaterali con i paesi d'origine e di transito, della tutela dei diritti umani e della democratizzazione.</p>
    </intervention>
    <intervention id="2-192-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">La gestione dei flussi migratori causati dall'instabilità politica rappresenta una sfida fondamentale per l'UE. Guerre e conflitti armati, tensioni etniche, violazioni sistematiche dei diritti umani, disastri naturali e l'assenza di valide strutture economiche e democratiche sono le cause principali di questi flussi.</p>
      <p sl="it">Ritengo necessario fin d'ora attuare una politica di prevenzione, mettendo in campo gli strumenti più appropriati per intervenire sulle cause delle instabilità. La politica estera europea dovrebbe concentrarsi sulle fonti dell'instabilità e sulle difficoltà strutturali nei paesi d'origine. Ritengo che questo testo rappresenti per l'UE uno strumento in più per delineare una politica coerente ed efficace sul fenomeno dei flussi migratori, indirizzando le scelte sulla strada più opportuna per ricostituire condizioni di stabilità politica, economica e sociale.</p>
    </intervention>
    <intervention id="2-193-000" speaker_id="97196" name="Oreste ROSSI" is_mep="True" mode="written" nationality="Italy" birth_date="24-03-1964" birth_place="Alessandria" p_group="Europe of freedom and democracy Group" m_state="IT">
      <p sl="it">Sulla relazione in oggetto la mia posizione è fortemente contraria. Il motto "Uniti nella diversità" prevede che ognuno sia padrone a casa propria e non può e non deve essere l'UE che ci impone di accettare ospiti sgraditi. Vedersi negare il diritto di respingere al paese di origine i clandestini va contro ogni regola di buon senso. Se non si rispetta la legalità, si rischia l'invasione di milioni di disperati in fuga. Bisogna aiutare chi soffre ma a casa loro, impedendo il traffico di esseri umani.</p>
      <p sl="it">Rigetto fortemente l'accusa all'Europa di razzismo e xenofobia perché sono stanco di assistere agli scioperi dei tunisini illegali perché non vengono dati loro i soldi per comperare le sigarette, al rifiuto di mangiare cibo contenente tonno perché sa di pesce, alla pretesa di ricevere, una volta sbarcati in Italia, casa e lavoro, ovviamente gratis, alla faccia dei disoccupati e dei poveri che nel nostro paese vivono da sempre.</p>
      <p sl="it">Si sprecano i complimenti all'Alto rappresentante baronessa Ashton che in realtà non ha saputo minimamente gestire l'attuale situazione di crisi del Maghreb. Ciliegina sulla torta, il considerare perseguitati o con pochi diritti, e quindi degni di particolari attenzioni, lesbiche, gay, bisessuali, transessuali e transgender .</p>
    </intervention>
    <intervention id="2-193-500" speaker_id="99416" name="Nikolaos SALAVRAKOS" is_mep="True" mode="written" nationality="Greece" birth_date="15-02-1946" birth_place="Kalamata" p_group="Europe of freedom and democracy Group" m_state="GR">
      <p sl="el">Signor Presidente, ho votato a favore della relazione dell’onorevole Provera perché ritengo che affronti il problema in modo realistico e che la ripartizione degli oneri proposta per l’immigrazione sia estremamente necessaria. Il problema dell’immigrazione è di difficile risoluzione, ma possiamo gestirlo agendo in modo corretto. Non possono essere soltanto la Grecia, l’Italia e la Spagna a sobbarcarsi questo problema. Da gennaio, 23 000 immigrati sono sbarcati in Italia. Alla luce degli sviluppi nell’Africa settentrionale e nel mondo arabo, dobbiamo trovare una strategia europea per affrontare il problema e non abbandonare gli Stati membri al proprio destino, garantendo al contempo che non ci si approfitti degli sfortunati cittadini costretti a emigrare né dei cittadini europei che ne sopportano gli oneri.</p>
    </intervention>
    <intervention id="2-194-000" speaker_id="4751" name="Bart STAES" is_mep="True" mode="written" nationality="Belgium" birth_date="07-08-1958" birth_place="Izegem" p_group="Group of the Greens/European Free Alliance" m_state="BE">
      <p sl="nl">Signor Presidente, la risoluzione ha il merito di intensificare la discussione sulla politica migratoria dell’Unione, anche se avrebbe potuto essere più specifica e utilizzare formulazioni più incisive. Al momento, proprio mentre la situazione nell’Africa settentrionale sta portando a ingenti flussi di migranti, l’Unione europea non riesce a colpire nel segno, poiché non si assume in modo chiaro alcuna responsabilità. Frontex non può essere l’unico strumento coinvolto nella gestione della crisi dei rifugiati. L’Europa necessita urgentemente di un piano d’azione con oneri ripartiti per sostenere il reinsediamento dei rifugiati dalla regione e offrire sostegno ai senzatetto. È deplorevole che, nella situazione attuale, il rinvio di un accordo in merito alla cooperazione tra Unione europea e Libia sia apparentemente l’unica opzione possibile. In accordi simili, la preoccupazione principale non deve essere una maggiore rigorosità dei controlli alle frontiere dell’Unione, ma il monitoraggio della ratifica della convenzione di Ginevra, nonché il suo rispetto. Spero che la presente risoluzione rappresenti un primo passo verso un approccio più globale alla questione dei rifugiati, affinché si trattino le persone in modo più umano.</p>
    </intervention>
    <intervention id="2-195-000" speaker_id="96860" name="Michèle STRIFFLER" is_mep="True" mode="written" nationality="France" birth_date="23-08-1957" birth_place="Mulhouse" p_group="Group of the European People's Party (Christian Democrats)" m_state="FR">
      <p sl="fr">Signor Presidente, ho votato a favore della relazione dell’onorevole Provera sui flussi migratori causati dall’instabilità: portata e ruolo della politica estera dell’UE. Il coordinamento tra politica estera e politica migratoria è fondamentale. Dobbiamo concentrarci sulle cause radicate dell’instabilità in alcune regioni del mondo e gestire con efficacia i flussi migratori. Le politiche di gestione migratoria devono essere efficacemente combinate con la politica europea di cooperazione allo sviluppo e prendere in considerazione gli aspetti di sicurezza, cooperazione regionale nei paesi meridionali e accordi bilaterali con i paesi d'origine e di transito. Per quanto riguarda il ruolo centrale di alcuni paesi nell’ambito di tale politica, sono convinta che la firma di accordi di cooperazione tra questi paesi e l’Unione europea sia essenziale per contrastare l’immigrazione clandestina. In quest’ambito, l’accordo di cooperazione tra Libia e Unione europea, al momento sospeso, va ripristinato.</p>
    </intervention>
    <intervention id="2-195-250" speaker_id="96660" name="Niki TZAVELA" is_mep="True" mode="written" nationality="Greece" birth_date="30-06-1947" birth_place="Lamia" p_group="Europe of freedom and democracy Group - Vice" m_state="GR">
      <p sl="el">Signor Presidente, la recessione e l’instabilità politica presenti in numerosi paesi hanno contribuito all’intensificazione dei flussi migratori, che costituiscono una sfida per l’Unione europea. Le misure proposte nella relazione contribuiranno alla risoluzione del problema, che spaventa direttamente i paesi situati alle frontiere europee e indirettamente l’intera Unione. Una di queste misure è la creazione di un sistema di monitoraggio permanente e stabile per tutte le attività e le operazioni di Frontex legate alla gestione dei flussi migratori; per questo motivo ho votato a favore della relazione Provera.</p>
    </intervention>
    <intervention id="2-195-500" speaker_id="5737" name="Dominique VLASTO" is_mep="True" mode="written" nationality="France" birth_date="14-08-1946" birth_place="Marseille" p_group="Group of the European People's Party (Christian Democrats)" m_state="FR">
      <p sl="fr">Signor Presidente, accolgo con favore l’adozione di questa equilibrata risoluzione che avanza proposte per rispondere alle sfide poste dalle pressioni migratorie cui l’Europa fa fronte. Ritengo essenziale che la politica migratoria e la politica in materia di aiuti allo sviluppo vadano di pari passo. Il fenomeno migratorio nasconde drammi umani e parte della soluzione risiede nelle politiche di aiuti per i paesi terzi, che contribuiranno al loro sviluppo e alla loro stabilità. Si tratta di una problematica che anche la Politica europea di vicinato (PEV) deve prendere in considerazione. è urgente offrire una risposta paneuropea ed esorto gli Stati membri e la Commissione a mobilitare le risorse e gli strumenti necessari. Potremo farlo rafforzando il ruolo e le risorse dell’Agenzia europea per la gestione della cooperazione operativa alle frontiere esterne degli Stati membri dell’Unione europea (Frontex)nonché fornendo adeguata assistenza alle regioni e alle città lungo le sponde del Mediterraneo; queste aree dovranno affrontare l’emergenza umanitaria generata dall’afflusso di immigrati, garantire il mantenimento dell’ordine e incoraggiare l’integrazione dei migranti legali. A mio parere, la solidarietà europea tra Stati membri e paesi terzi deve scendere pienamente in campo.</p>
    </intervention>
    <intervention id="2-196-000" speaker_id="97016" name="Angelika WERTHMANN" is_mep="True" mode="written" nationality="Austria" birth_date="07-11-1963" birth_place="Schwarzach" p_group="Non" m_state="AT">
      <p sl="de">Signor Presidente, ho votato a favore della relazione. Come viene sottolineato, l’attuale flusso di migranti è alla base di grandi tensioni tra i paesi d’origine, d’accoglienza e di transito, nonché in seno agli stessi paesi d’accoglienza. Come misura preventiva, l’onorevole Provera propone di intervenire sulla causa alla radice della migrazione e di affrontare nella politica estera europea la mancanza di stabilità economica e democratica nei paesi di destinazione. Il Parlamento europeo ha elaborato diverse relazioni sul settore delle politiche allo sviluppo per esortare la Commissione, e in particolare la baronessa Ashton, a includere la situazione dei diritti umani in tutti i negoziati, a fornire assistenza e a facilitare il commercio in questo contesto. Desidero cogliere quest’opportunità per ribadire tale richiesta.</p>
    </intervention>
    <intervention id="2-197-500" speaker_id="28276" name="Laima Liucija ANDRIKIENĖ" is_mep="True" mode="written" nationality="Lithuania" birth_date="01-01-1958" birth_place="Druskininkai" p_group="Group of the European People's Party (Christian Democrats)" m_state="LT">
      <p sl="lt">Ho espresso voto favorevole alla relazione sul ruolo delle donne nell’agricoltura e nelle zone rurali dal momento che nella società moderna le donne assumono un ruolo multifunzionale sulla base del loro personale retaggio familiare e professionale e che proprio in questa molteplicità di ruoli possono fornire un contributo essenziale al progresso e all'innovazione a tutti i livelli sociali come pure al miglioramento della qualità della vita, in particolare nelle zone rurali. Sfortunatamente assistiamo a un calo della presenza femminile nelle zone rurali. Per mantenere stabile la situazione dei cittadini che lavorano nel settore primario, la politica di aiuto alle zone rurali dovrebbe prendere maggiormente in considerazione condizioni di vita e di lavoro innovative e sostenibili. Condivido la posizione dell’onorevole Jeggle in merito alla necessità di incoraggiare l’imprenditorialità e le iniziative delle donne, in particolare attraverso la promozione della titolarità femminile, le reti di imprenditrici e l'accesso agevolato al credito nel settore finanziario per le donne che gestiscono un’attività nelle zone rurali, comprese le lavoratrici autonome, le lavoratrici a tempo parziale a basso reddito e le giovani donne, affinché esse possano operare meglio sul mercato e crearsi una solida posizione economica. È importante anche sostenere gli sforzi politici miranti a promuovere il ruolo delle donne in agricoltura onde facilitare loro l’esercizio di un’attività imprenditoriale agricola. È necessario migliorare l’accesso alla terra e al credito per le donne, così da incoraggiarne l'insediamento nelle zone rurali e di operare attivamente nel settore primario.</p>
    </intervention>
    <intervention id="2-198-000" speaker_id="1941" name="Roberta ANGELILLI" is_mep="True" mode="written" nationality="Italy" birth_date="01-02-1965" birth_place="Roma" p_group="Group of the European People's Party (Christian Democrats)" m_state="IT">
      <p sl="it">Signor Presidente, sostengo con piacere la relazione della collega Jeggle, in quanto focalizza l'attenzione su quel 42% di donne che vivono nelle zone rurali e che svolgono una funzione indispensabile ai fini dello sviluppo di queste aree, nonché alla loro stabilizzazione e modernizzazione, sviluppando nuove forme imprenditoriali. Grazie al loro impegno, queste donne hanno dimostrato di poter contribuire all'evoluzione dei tradizionali modi di vivere e produrre nelle campagne, creando delle attività economiche capaci di offrire occupazione e che consentono di conciliare gli obblighi familiari con l'attività lavorativa.</p>
      <p sl="it">Con l'obiettivo di garantire condizioni di vita equivalenti in tutte le regioni e di evitare lo sviluppo unilaterale dei centri urbani, è necessario dotare tutto lo spazio rurale delle più moderne infrastrutture IT, con un accesso adeguato alla banda larga, e sviluppare imprese elettroniche come l'e-business che consentano di gestire l'attività economica a prescindere dalla distanza dai centri urbani.</p>
      <p sl="it">Si dovrà altresì migliorare la formazione delle donne e l'accesso agevolato al credito a sostegno dell' imprenditorialità femminile. Le politiche di protezione sociale che verranno intraprese, dovranno anche tener conto delle condizioni di vita delle donne migranti impiegate come lavoratrici stagionali nelle aziende agricole, con particolare riferimento alla necessità di garantire ad esse un alloggio adeguato, l'assicurazione medica e adeguati servizi sanitari</p>
    </intervention>
    <intervention id="2-198-500" speaker_id="96702" name="Elena Oana ANTONESCU" is_mep="True" mode="written" nationality="Romania" birth_date="30-12-1979" birth_place="Târgovişte" p_group="Group of the European People's Party (Christian Democrats)" m_state="RO">
      <p sl="ro">Il principio dell'uguaglianza di genere è un requisito essenziale nel quadro della strategia Europa 2020, nonché un concetto da promuovere al fine di aumentare la partecipazione attiva delle donne alle attività economiche e sociali e garantire il rispetto dei diritti umani, con particolare attenzione al rispetto della parità di diritti tra uomini e donne nel settore agricolo. Ritengo implorante mettere in luce il ruolo svolto dalle donne nelle aziende agricole e nelle campagne. È fondamentale che le esigenze e le condizioni delle donne nelle zone rurali trovino un riscontro più che mai forte nelle politiche di sostegno. Esorto gli Stati membri a stanziare finanziamenti a favore delle zone rurali, promuovendo l’azione delle donne produttrici e imprenditrici e sostenendo il loro coinvolgimento negli organi direttivi delle istituzioni per favorire la parità dei ruoli tra uomini e donne.</p>
      <p sl="ro">Ho espresso voto favorevole al testo, che mi auguro aiuti a contrastare l’esclusione sociale nelle zone non urbane. L’obiettivo principale delle politiche di aiuto alle zone rurali è garantire la parità di diritti tra uomini e donne e condizioni di vita equivalenti in tutte le regioni, evitando lo sviluppo unilaterale dei centri urbani e prevenendo un esodo di massa dalle campagne.</p>
    </intervention>
    <intervention id="2-199-000" speaker_id="28114" name="Liam AYLWARD" is_mep="True" mode="written" nationality="Ireland" birth_date="27-09-1952" birth_place="Kilkenny" p_group="Group of the Alliance of Liberals and Democrats for Europe" m_state="IE">
      <p sl="ga">Il 42 per cento delle persone occupate nell’agricoltura è costituito da donne e questo rispecchia il valore del loro ruolo nelle zone rurali e nella aziende agricole.</p>
      <p sl="ga">Appoggio la relazione Jeggle, un testo importante che offre sostegno alle donne e riconosce il loro contributo all’agricoltura e alla vita nelle campagne. Le future politiche agricole dell’Unione europea dovranno riservare un riconoscimento adeguato al ruolo delle donne. Concordo con la posizione della relazione in merito all’eccellente lavoro delle reti di donne nel rendere vivaci le comunità rurali e nel promuovere l’uguaglianza e l’inclusione sociale nelle campagne. Queste reti devono ricevere maggiore sostegno politico a livello locale, nazionale ed europeo. In Irlanda, per esempio, l’ICA è un’organizzazione rilevante e influente nelle zone rurali, che ha di recente celebrato il centesimo anniversario dalla sua fondazione; conta attualmente circa 11 000 membri e da tempo appoggia l’attività delle donne nelle campagne. Le organizzazioni locali hanno bisogno di essere sostenute e tenute in considerazione nelle future politiche agricole dell’Unione europea.</p>
    </intervention>
    <intervention id="2-199-500" speaker_id="5956" name="Regina BASTOS" is_mep="True" mode="written" nationality="Portugal" birth_date="04-11-1960" birth_place="Veiros-Estarreja" p_group="Group of the European People's Party (Christian Democrats)" m_state="PT">
      <p sl="pt">Le donne rivestono un ruolo sempre più importante nel settore agricolo e nelle zone rurali. Negli ultimi anni, hanno fatto notevoli progressi grazie al sostegno fornito ai loro progetti, con una conseguente evoluzione della società rurale in generale.</p>
      <p sl="pt">Le donne hanno contribuito al progresso dei modelli economici tradizionali e della vita nelle zone rurali, apportando miglioramenti anche alla stabilità e alla modernizzazione dei modi di produzione, nonché allo sviluppo sostenibile nelle campagne. Anche le donne che vivono nelle aree non urbane hanno aspirazioni quali, ad esempio, realizzare il proprio progetto di vita, rendersi economicamente indipendenti e far fronte alle responsabilità familiari.</p>
      <p sl="pt">La relazione, alla quale ho espresso voto favorevole, sostiene la necessità di dare maggiore rilievo alle molteplici competenze professionali delle donne oltre che ai loro variegati interessi e alle diverse prestazioni che offrono, in modo che i posti di lavoro nell'agricoltura restino attrattivi anche per le donne. Garantire il successo e buone prospettive di vita a uomini e donne nelle zone rurali deve essere l’obiettivo principale delle strategie europee di sostegno alle aree agricole.</p>
    </intervention>
    <intervention id="2-200-000" speaker_id="96846" name="George BECALI" is_mep="True" mode="written" nationality="Romania" birth_date="25-06-1958" birth_place="Brăila" p_group="Non" m_state="RO">
      <p sl="ro">La situazione delle donne nelle zone rurali è un tema molto attuale per l’Unione europea, ma diventa una questione seria ed urgente per alcuni Stati membri, come la Romania, dove la percentuale di aree non urbane è molto elevata e il tasso di occupazione è estremamente basso. Adottando un approccio sostenibile, finanziato in futuro dalla PAC, si potranno creare condizioni di vita migliori e rendere queste zone attrattive. Appoggio l’idea proposta dall’onorevole Jeggle di creare una rete europea di donne sostenuta anche dalle misure del secondo pilastro della PAC. Ritengo che, come riportato nella relazione, nel quadro della prossima riforma della PAC, si debba dare priorità all’accesso delle donne a determinati servizi e aiuti, in linea con le esigenze di ogni Stato membro.</p>
    </intervention>
    <intervention id="2-200-500" speaker_id="4746" name="Sergio BERLATO" is_mep="True" mode="written" nationality="Italy" birth_date="27-07-1959" birth_place="Vicenza" m_state="IT">
      <p sl="it">Signor Presidente, onorevoli colleghi, la relazione oggi in discussione è di particolare importanza in quanto si focalizza sui principali punti su cui lavorare al fine di ottenere un efficiente contributo delle donne allo sviluppo delle aree rurali, mirando nel contempo a favorire prospettive occupazionali nel contesto della nuova politica agricola comune.</p>
      <p sl="it">A mio avviso, il ruolo svolto dalle donne nelle imprese agricole e negli ambienti rurali rappresenta un fattore di rilievo nell'ambito delle politiche di sviluppo territoriali. Infatti, uno dei principali obiettivi della politica europea per le aree rurali è di garantire condizioni di vita equivalenti in tutte le regioni in modo tale che, anche nelle campagne, donne e uomini abbiano la possibilità di cogliere delle opportunità di realizzazione.</p>
      <p sl="it">Nella fase attuale di elaborazione della PAC diviene fondamentale tenere in considerazione le necessità delle donne che vivono nelle aree rurali e, allo stesso tempo, impiegare le loro potenzialità. Ritengo che, nell'ottica di una visione proiettata al futuro, occorrerà impegnarsi maggiormente nella direzione di un utilizzo sostenibile delle zone rurali che sia efficiente sotto il duplice profilo energetico e della qualità. Inoltre, sarà necessario un maggiore impegno da parte di tutti gli attori coinvolti nel processo di riforma della politica agricola.</p>
    </intervention>
    <intervention id="2-200-625" speaker_id="38610" name="Slavi BINEV" is_mep="True" mode="written" nationality="Bulgaria" birth_date="10-12-1965" birth_place="Sofia" p_group="Non" m_state="BG">
      <p sl="bg">L’obiettivo della Politica agricola comune è promuovere lo sviluppo sostenibile e di qualità nelle zone rurali. Ho votato a favore del testo presentato dall’onorevole Jeggle poiché credo che le donne rivestano un ruolo importante nella società moderna. Negli ultimi anni, sarebbe stato impossibile realizzare molti dei progetti condotti nelle aree agricole, senza la partecipazione attiva delle donne. Sono del parere che le condizioni di vita nelle zone rurali devono essere migliorate, per esempio, garantendo maggiore accesso a infrastrutture, strutture e servizi legati alla vita quotidiana. Le comunità rurali devono essere preservate e alle donne deve essere offerta la possibilità di conciliare vita lavorativa e privata, di accedere a servizi di sostegno, istituzioni e strutture. Nel processo decisionale, inoltre, devono avere maggior peso.</p>
    </intervention>
    <intervention id="2-200-750" speaker_id="97198" name="Mara BIZZOTTO" is_mep="True" mode="written" nationality="Italy" birth_date="03-06-1972" birth_place="Bassano del Grappa " m_state="IT">
      <p sl="it">Tenuto conto che il rischio di esclusione sociale nelle zone rurali è maggiore per le donne rispetto agli uomini e valutata l´importanza dell'argomento, sostengo con entusiasmo ed un voto favorevole questa risoluzione che, concentrandosi sul ruolo delle donne nell´agricoltura, chiede non soltanto che si tenga maggiormente conto delle competenze professionali, agricole ed extra agricole, delle donne nel contesto delle strategie di sviluppo aziendali e regionali, ma anche che si prevedano incentivi per la promozione del loro coinvolgimento nel mercato, eliminando ogni tipo di discriminazione e migliorandone la formazione e l'accesso a corsi post-laurea e specialistici.</p>
    </intervention>
    <intervention id="2-201-000" speaker_id="96681" name="Vilija BLINKEVIČIŪTĖ" is_mep="True" mode="written" nationality="Lithuania" birth_date="03-03-1960" birth_place="Linkuva" m_state="LT">
      <p sl="lt">Ho votato a favore della relazione in quanto ritengo che lo sviluppo regionale sia un tema sempre più importante, alla luce del continuo calo della popolazione nelle zone rurali in ragione delle trasformazioni sociali, dell'evoluzione delle strutture sociali, del profondo cambio dei valori e di una marcata individualizzazione. Concordo sul fatto che la creazione di condizioni di vita e di lavoro sostenibili nelle aree non urbane sia una delle soluzioni centrali per contrastare l’attuale l’urbanizzazione. L’esperienza insegna che aspetti come la qualità della vita e il potere economico sono strettamente legati, soprattutto nelle regioni rurali, alla presenza delle donne e al ruolo che rivestono nel settore primario. Di conseguenza, le misure proposte nel testo possono consentire alle donne di realizzare il proprio progetto di vita, rendendosi economicamente indipendenti e affrontando con successo le responsabilità familiari proprio come avviene già oggigiorno nelle zone urbane. Tra le misure indicate nella relazione vi sono: progetti di formazione e consulenza, destinati specificatamente alle donne in ambito rurale; sostegno costante da parte dell’UE all’agricoltura e alle attività imprenditoriali nelle campagne; il potenziamento delle infrastrutture fondamentali e informatiche e la possibilità di godere di misure quali il pensionamento anticipato.</p>
    </intervention>
    <intervention id="2-202-000" speaker_id="29074" name="Vito BONSIGNORE" is_mep="True" mode="written" nationality="Italy" birth_date="03-07-1943" birth_place="Bronte" p_group="Group of the European People's Party (Christian Democrats) - Vice" m_state="IT">
      <p sl="it">Mi complimento con la collega e relatrice Jeggle per il lavoro svolto, attraverso cui è stato possibile apprezzare pubblicamente in quest'Aula il ruolo "multifunzionale" della donna nel settore agricolo. Questo ruolo non è ancora adeguatamente riconosciuto, nonostante il 42% di circa 27 milioni di lavoratori impiegati nel settore sia rappresentato da donne e quasi il 29% delle aziende agricole sia gestito da una donna.</p>
      <p sl="it">Ho votato a favore di questo documento perché condivido la necessità di riconoscere il ruolo specifico che le donne svolgono in agricoltura. Ritengo altresì doveroso che si individuino le esigenze specifiche delle donne nelle zone rurali e che a loro vadano adeguate le strategie future a partire dalla prossima riforma della PAC. L'Unione europea non può trascurare le aspirazioni professionali, familiari e sociali delle donne che vivono in ambienti rurali. Per permettere ciò è però opportuno, da parte delle Istituzioni europee, garantire adeguati servizi di sostegno e un'offerta innovativa che non sia orientata esclusivamente al mercato.</p>
      <p sl="it">Condivido infine le proposte della relatrice sopratutto in merito a una migliore rappresentanza femminile negli organismi politici, economici e sociali del mondo agricolo.</p>
    </intervention>
    <intervention id="2-202-500" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">Sono lieta che la Commissione abbia rivolto particolare attenzione al ruolo multifunzionale delle donne nel processo di sviluppo delle aree rurali negli ultimi anni, che merita la nostra considerazione dal punto di vista sia economico che sociale. Ciò è tanto più vero se parliamo di agricoltura; negli ultimi anni le donne hanno contribuito in maniera determinante alla diversificazione delle imprese del settore e al loro adattamento al mercato. Ne consegue che, conformemente agli obiettivi della Politica agricola comune di incoraggiare un uso più sostenibile delle zone rurali, è necessario avviare iniziative volte a realizzare le aspirazioni e a soddisfare le necessità delle donne che abitano in queste aree. Al contempo vanno mantenute e sviluppate infrastrutture di sostegno, riservando particolare attenzione all’istruzione.</p>
    </intervention>
    <intervention id="2-203-000" speaker_id="96603" name="Nessa CHILDERS" is_mep="True" mode="written" nationality="Ireland" birth_date="09-10-1956" birth_place="Dublin" p_group="Group of the Progressive Alliance of Socialists and Democrats in the European Parliament" m_state="IE">
      <p sl="en">Plaudo all’impegno dimostrato nella giornata odierna dal Parlamento europeo al fine di sostenere e incentivare il contributo femminile in un settore vitale per l’Europa: l’agricoltura. La relazione sulle donne nell’agricoltura e nelle zone rurali è stata presentata al momento giusto e ha goduto dell’appoggio dalla maggioranza degli onorevoli parlamentari. Non molti sanno che il 42 per cento delle persone regolarmente occupate nell’agricoltura è costituito da donne. Accolgo con favore la relazione Jeggle.</p>
    </intervention>
    <intervention id="2-204-000" speaker_id="95281" name="Viorica DĂNCILĂ" is_mep="True" mode="written" nationality="Romania" birth_date="16-12-1963" birth_place="Roşiori de Vede" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Il principio dell’uguaglianza di genere è promosso dalla legislazione europea ed è uno dei requisiti fondamentali della strategia Europa 2020. Ritengo quindi opportuna la sua inclusione nella Politica agricola comune assieme a strumenti innovativi volti a promuoverlo. Sono dell’avviso che la futura Politica agricola comune dovrà essere una politica giusta, anche dal punto di vista delle donne.</p>
    </intervention>
    <intervention id="2-204-500" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ho votato a favore della relazione poiché afferma che la promozione dell’uguaglianza tra uomini e donne è un obiettivo fondamentale per l’Unione europea e propone l’inserimento di questo principio anche nella Politica agricola comune (PAC). È essenziale che le donne possano accedere facilmente alle attività e ai crediti agricoli. La relazione contribuisce anche alla crescita economica e allo sviluppo rurale nel rispetto dei criteri di sostenibilità.</p>
    </intervention>
    <intervention id="2-205-000" speaker_id="photo_generic" name="Göran Färm, Anna Hedh, Olle Ludvigsson, Marita Ulvskog e Åsa Westlund" is_mep="True" mode="written">
      <p sl="sv">Abbiamo votato a favore della relazione sul ruolo delle donne nell’agricoltura e nelle zone rurali poiché riteniamo fondamentale contrastare la mancanza di uguaglianza nella società. Nella relazione viene messa in luce l’importanza di infrastrutture ben funzionanti e di servizi accessibili quali la banda larga e l’assistenza per i bambini, anche nelle zone rurali. Desideriamo però sottolineare che non riteniamo opportuno che all’agricoltura venga assegnata la stessa quota di bilancio per il prossimo periodo finanziario, ma ne proponiamo una significativa riduzione .</p>
    </intervention>
    <intervention id="2-206-500" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Se intendiamo impegnarci realmente a favore dell’agricoltura, come è mia intenzione, e fare in modo che lavorare in campagna possa diventare una scelta di vita per le famiglie, dobbiamo garantire che quanti seguono questa strada possano godere di condizioni di vita pari a quelle dei centri urbani in termini di assistenza sanitaria, istruzione e strutture di aiuto alle famiglie.</p>
      <p sl="pt">Per promuovere lo sviluppo e la coesione sociale, deve esserci armonia tra zone rurali e urbane, garantendo che le campagne ricevano la debita attenzione e vengano considerate attrattive. Le donne e la loro funzione attiva nelle comunità agricole possono agevolare il processo. Non ho una visione romantica e bucolica della “fuga in campagna”; so bene che è uno stile di vita che ha un prezzo e che spesso comporta difficoltà in termini di accesso alle infrastrutture proprie della vita moderna. Sono dell’avviso che i timori espressi nella relazione siano di stimolo per impegnarci nel promuovere la creazione di infrastrutture di qualità per l’assistenza alle famiglie, l’istruzione, la sanità e i trasporti anche nelle zone non urbane.</p>
    </intervention>
    <intervention id="2-206-375" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">La promozione dell'uguaglianza di genere è un obiettivo fondamentale dell'Unione europea e dei suoi Stati membri e questo principio deve essere integrato nella Politica agricola comune (PAC), in modo da favorire la crescita economica sostenibile e lo sviluppo rurale. Le aziende agricole, il turismo rurale, la commercializzazione diretta e i servizi sociali rappresentano i pilastri dell’insieme dei servizi in ambiente rurale e devono quindi beneficiare di un aiuto costante da parte della PAC. Si tratta di servizi che devono essere promossi attraverso la PAC, aprendo così nuove prospettive e opportunità di impiego retribuito per le donne e contribuendo notevolmente alla conciliazione tra lavoro e responsabilità familiari. È necessario avviare iniziative volte a contrastare l’invecchiamento della popolazione nelle zone rurali. A tal fine devono essere create le condizioni affinché le persone scelgano di vivere in campagna, poiché è importante avere un contesto rurale vitale e dinamico caratterizzato dalla diversità demografica. Desidero sottolineare, a tale proposito, l'importanza di adeguate opportunità di sviluppo nonché di sfide per le giovani donne. È necessario sostenere e rilanciare il mondo rurale, promuovendo l’immagine di un ambiente completo e diversificato in cui vivere e lavorare, sfruttando soprattutto le conoscenze specifiche e le capacità delle donne.</p>
    </intervention>
    <intervention id="2-206-250" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">La relazione si pone in contrasto con l’adozione del progetto di regolamento proposto dalla Commissione concernente l’autorizzazione e il rifiuto dell’autorizzazione di determinate indicazioni sulla salute, riportate sui prodotti alimentari, che si riferiscono allo sviluppo e alla salute dei bambini, nonché con gli obiettivi e i contenuti del regolamento riguardante le indicazioni nutrizionali e sulla salute fornite sui prodotti alimentari. L’acido decosaesaenoico (DHA) è presente anche nel latte materno e contribuisce al normale sviluppo della vista nei bambini nei primi 12 mesi di vita. Dal momento che la comunità scientifica non ha ancora chiarito gli effetti sui bambini dei prodotti contenenti DHA diversi dal latte materno, che si tratti di latte artificiale o di altri alimenti, siamo dell’avviso che sia preferibile adottare una posizione preventiva e cautelare.</p>
      <p sl="pt">L’adozione del progetto di regolamento in esame è per noi fonte di preoccupazione dal momento che non soddisfa i requisiti previsti dal Regolamento (CE) n. 1924/2006, nel quale si afferma in particolare che “le indicazioni nutrizionali e sulla salute sono basate su dati scientifici generalmente accettati".</p>
    </intervention>
    <intervention id="2-206-000" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Le politiche dell’Unione europea e degli Stati membri devono promuovere l’uguaglianza di genere e prestare debita attenzione ai diritti delle donne, contrastando al contempo la discriminazione fondata sul sesso. Emerge quindi la necessità di tenere in particolare considerazione la situazione delle donne nelle zone rurali e nell’agricoltura, che vivono in prima persona la profonda crisi del mondo rurale causata dalle politiche attuali, come la Politica agricola comune (PAC).</p>
      <p sl="pt">Le donne, che costituiscono circa il 42 per cento dei 26,7 milioni di persone occupate nel settore agricolo, risentono del fallimento di centinaia di migliaia di piccole e medie aziende agricole e del processo di distruzione delle attività familiari causati dalle continue riforme della PAC. Come in altri settori, le donne sono vittime della disoccupazione, dell’instabilità dei posti di lavoro, di salari bassi e povertà, fattori ulteriormente aggravati da politiche antisociali attuate con il pretesto della crisi.</p>
      <p sl="pt">Anziché continuare a parlare inutilmente, dobbiamo agire e mettere un freno alle politiche che hanno determinato la situazione attuale. Diamo valore al ruolo delle donne, ai loro diritti, alla parità e ai servizi pubblici nelle zone rurali in ambito sanitario, culturale, sociale, dell’istruzione e del tempo libero …</p>
      <a text="(Dichiarazione di voto abbreviata ai sensi dell’articolo 170 del regolamento)"/>
    </intervention>
    <intervention id="2-207-000" speaker_id="2247" name="Mathieu GROSCH" is_mep="True" mode="written" nationality="Belgium" birth_date="14-09-1950" birth_place="Eupen" p_group="Group of the European People's Party (Christian Democrats)" m_state="BE">
      <p sl="de">La relazione merita il nostro pieno appoggio in quanto richiama l’attenzione sulla particolare funzione delle donne nelle attività agricole e nelle zone rurali, fornendo al contempo, soluzioni alle sfide attuali che potrebbero incrementare l’attrattività della vita nelle campagne per le donne. Tra le soluzioni viene contemplato il ricorso a servizi di sostegno, a istituzioni e strutture, quali asili, ambulatori e altre infrastrutture necessarie, che devono essere abbordabili ed accessibili. Viene avanzata, inoltre, la proposta di stanziare fondi europei per migliorare la qualità di vita nel mondo rurale.</p>
      <p sl="de">Un migliore accesso a scuole, corsi di formazione professionale di alto livello, università e il miglioramento della condizione sociale femminile nelle zone rurali sono altri elementi essenziali. Ne trarranno vantaggio non solo delle donne ma le aree rurali in generale, che, attraverso uno sviluppo sostenibile, diventeranno luoghi in grado di favore l’integrazione e dove vivere e lavorare.</p>
    </intervention>
    <intervention id="2-207-500" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Ho votato a favore della relazione poiché è importante porre l'accento sul ruolo svolto dalle donne nelle aziende agricole e negli ambienti rurali, tenendo conto, in modo particolare, del loro ruolo multifunzionale. Uno dei principali obiettivi della politica europea per le zone rurali rimane quello di garantire condizioni di vita equivalenti in tutte le regioni e di evitare lo sviluppo unilaterale dei centri urbani, in modo che uomini e donne abbiano la possibilità di costruirsi prospettive di vita e di riuscita anche nelle campagne. Se l'obiettivo è quello di evitare l'esodo dalle campagne delle donne di tutte le generazioni o comunque di incentivare il ritorno di queste ultime alla vita rurale, è fondamentale che le loro esigenze e condizioni trovino un riscontro più che mai forte nelle politiche di sostegno. Si tratta di obiettivi che, nella società moderna, non è possibile raggiungere in assenza di servizi di sostegno nonché di organismi e strutture di pubblica utilità economicamente e geograficamente accessibili. La realizzazione e lo sviluppo a misura di donna di tale struttura di sostegno deve essere al centro delle strategie di promozione europee. Da questo punto di vista occorre elaborare nuovi approcci fin dalla fase di pianificazione degli interventi (ad esempio la costruzione di un asilo, la realizzazione di un ambulatorio o lo sviluppo dei trasporti pubblici) coinvolgendo nelle decisioni le donne di tutte le età. Uno dei capisaldi della qualità della vita e del lavoro nelle aree rurali rimane la formazione (intesa come istruzione e formazione continua) a livello sia di scuole che di istituti professionali e di università.</p>
    </intervention>
    <intervention id="2-208-000" speaker_id="28314" name="Anneli JÄÄTTEENMÄKI" is_mep="True" mode="written" nationality="Finland" birth_date="11-02-1955" birth_place="Lapua" p_group="Group of the Alliance of Liberals and Democrats for Europe" m_state="FI">
      <p sl="fi">La vita delle donne nelle zone rurali è cambiata notevolmente, soprattutto negli ultimi cinquant’anni. Si è assistito a una diminuzione dei posti di lavoro tradizionali in queste regioni e alla nascita di nuovi stili di vita, sensibilmente diversi per quanto concerne la formazione personale, l’istruzione e la condizione delle donne nel mercato del lavoro. Le politiche di sostegno dell’Unione europea devono riflettere in maggior misura questi cambiamenti per permettere alle donne che vivono in campagna di conciliare la vita lavorativa e familiare.</p>
      <p sl="fi">Negli ultimi anni le donne, con la loro personale formazione e con la loro professionalità, hanno promosso lo sviluppo dell’economia rurale tradizionale. La struttura economica rurale ha sperimentato un rinnovamento grazie ad attività rurali innovative di ogni genere, imperniate ad esempio sui servizi e sull’agriturismo. In una prospettiva futura, devono essere favoriti la creazione e lo sviluppo di attività rurali innovative.</p>
      <p sl="fi">Per concludere, desidero ricordare che la promozione dell’uguaglianza tra uomini e donne è un obiettivo fondamentale dell’Unione europea e dei suoi Stati membri e tale principio deve essere integrato nella Politica agricola comune.</p>
    </intervention>
    <intervention id="2-208-250" speaker_id="96882" name="Elisabeth KÖSTINGER" is_mep="True" mode="written" nationality="Austria" birth_date="22-11-1978" birth_place="Wolfsberg" p_group="Group of the European People's Party (Christian Democrats)" m_state="AT">
      <p sl="de">Con la relazione Jeggle il Parlamento europeo esprime la propria volontà di migliorare le condizioni di vita e di lavoro delle donne che abitano nelle zone rurali e di creare migliori opportunità per il loro sviluppo in queste regioni. Al centro delle proposte contenute nella relazione vi è l’ulteriore ampliamento delle infrastrutture nelle regioni non urbane al fine di offrire alle donne nuove prospettive e opportunità di lavoro. Il problema di conciliare il lavoro con le necessità familiari interessa anche a quanti lavorano nel settore agricolo. Ritengo che, come sostenuto dalla relatrice, una campagna volta a sostenere attivamente le zone rurali sia l’unica soluzione per impedire che le donne si trasferiscano in città. Questo comporterebbe la presenza di servizi di custodia dei bambini e di infrastrutture adeguate per le famiglie operanti nel settore agricolo, nonché l’accesso a Internet ed altre tecnologie di comunicazione. In una prospettiva futura, per l’attuazione di misure fondamentali nelle zone rurali, avremo bisogno di finanziamenti adeguati a favore dell’agricoltura e dello sviluppo delle aree non urbane. Condivido l’invito della relatrice a evitare di ridurre ulteriormente l’incidenza della spesa agricola sul bilancio complessivo dell’UE, in sede di negoziati sul prossimo quadro finanziario pluriennale.</p>
    </intervention>
    <intervention id="2-208-500" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, ho fortemente sostenuto questa relazione della collega Jeggle perché in essa ritrovo dei principi importanti che è necessario rimarcare e sostenere in futuro. Su un totale di circa 27 milioni di persone regolarmente occupate nell'agricoltura nell'UE, circa il 42% è rappresentato da donne mentre, secondo statistiche ufficiali, risulta che un'azienda agricola su cinque (intorno al 29%) è gestita direttamente da una donna. Su questi dati Vi invito a riflettere circa il grande contributo apportato dalle donne allo sviluppo di molte comunità locali, cui spesso segue una loro non proporzionata partecipazione ai processi decisionali. Questo è un limite da superare attraverso una politica di servizi che proprio attraverso la nuova Politica Agricola Comune (PAC) possa agevolare i processi di sviluppo e di animazione nel tessuto rurale di molte aree. Penso, in particolare, alla formazione, alla consulenza e alle iniziative di creazione di imprese che, nel quadro del secondo pilastro della PAC, potrebbero ancora essere potenziate e costituire il cardine per un significativo miglioramento delle condizioni di vita e delle donne, ma anche degli uomini, nelle zone rurali. Ritengo ciò alquanto strategico, anche in vista della realizzazione degli obiettivi della strategia Europa 2020, con particolare riferimento alle iniziative che puntano su innovazione, ricerca e sviluppo.</p>
    </intervention>
    <intervention id="2-209-000" speaker_id="96791" name="Elżbieta Katarzyna ŁUKACIJEWSKA" is_mep="True" mode="written" nationality="Poland" birth_date="25-11-1966" birth_place="Jasło" m_state="PL">
      <p sl="pl">Oggi, qui a Strasburgo, votiamo in merito alla relazione sul ruolo delle donne nell’agricoltura e nelle zone rurali. Io provengo da una regione agricola, vivo in campagna e un tempo ho lavorato duramente nell’azienda agricola dei miei genitori. Posso affermare con convinzione che le donne nelle zone rurali non solo influiscono sullo sviluppo e sul processo di modernizzazione delle aziende agricole, ma stimolano anche l’intera comunità rurale con il loro duro lavoro e la loro determinazione. Dobbiamo sostenere le donne e mettere in luce il valore della loro azione, alla luce delle attività che svolgono nelle associazioni rurali, degli sforzi che compiono per preservare le tradizioni e le usanze familiari e della loro capacità di integrare con successo soluzioni innovative nella gestione delle aziende agricole. Desidero ringraziare tutte le donne che vivono nelle zone non urbane in Polonia e nell’intera Unione europea per il duro lavoro che svolgono e per il contributo che apportano allo sviluppo regionale. Desidero inoltre dichiarare il mio voto favorevole per la relazione Jeggle. Grazie.</p>
    </intervention>
    <intervention id="2-210-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Plaudo al riconoscimento che la relazione concede al ruolo femminile nella produzione agricola, alla necessità di adeguare alcune politiche e condizioni al fine di assistere le donne. Non ritengo tuttavia che questo giustifichi un aumento dell’importo destinato alla PAC.</p>
    </intervention>
    <intervention id="2-211-000" speaker_id="96813" name="Barbara MATERA" is_mep="True" mode="written" nationality="Italy" birth_date="09-12-1981" birth_place="Foggia" p_group="Group of the European People's Party (Christian Democrats)" m_state="IT">
      <p sl="it">Ho espresso il mio voto favorevole in quanto credo fortemente che si debba recuperare la centralità della donna lì dove il suo operato è fondamentale all'andamento o al recupero di quella economia locale che concorre alla crescita generale dei nostri paesi.</p>
      <p sl="it">Il ruolo delle donne nel settore agricolo, infatti, ha subito forti cambiamenti negli ultimi decenni, divenendo sempre più multifunzionale. Per questo motivo, è necessario un intervento delle Istituzioni europee volto a evitare l'esodo delle donne dalle campagne o comunque volto a incentivare il ritorno di queste ultime alla vita rurale. Un sostegno alle donne e ai loro progetti permetterebbe di compiere passi avanti per lo sviluppo delle comunità rurali nel loro insieme.</p>
      <p sl="it">Occorre offrire alle donne che operano nel settore agricolo la possibilità di realizzare i propri progetti di vita, rendendosi economicamente indipendenti, anche per far fronte alle responsabilità familiari. I posti di lavoro nell'agricoltura devono restare attrattivi per le donne in modo che possano inserirsi per eseguire le loro molteplici competenze professionali. In questo periodo di crisi finanziaria ed economica, risulta fondamentale offrire condizioni di lavoro equivalenti sia nelle campagne che nelle città, in modo tale da ripopolare territori che possano rappresentare un volano della ripresa economica di una determinata regione europea.</p>
    </intervention>
    <intervention id="2-211-250" speaker_id="4412" name="Véronique MATHIEU HOUILLON" is_mep="True" mode="written" nationality="France" birth_date="28-10-1955" birth_place="Nancy" p_group="Group of the European People's Party (Christian Democrats)" m_state="FR">
      <p sl="fr">I profondi mutamenti nelle zone rurali europee rappresentano una sfida dal punto di vista demografico, occupazionale, ambientale e dei servizi. È nostro compito mettere in evidenza l’impatto che la presenza e la partecipazione delle donne hanno sulla qualità di vita e sull’economia delle zone rurali. Le donne rappresentano un grande potenziale per l’Unione europea nel processo di sviluppo e potenziamento dell’economia rurale europea. I finanziamenti comunitari possono contribuire a migliorare la qualità della vita e del lavoro nelle zone rurali attraverso stipendi più alti e la formazione (intesa come istruzione e formazione continua) a livello sia di scuole che di istituti professionali e di università .</p>
      <p sl="fr">Il futuro del settore agricolo è legato alla capacità di diversificare, mentre il potenziale dei servizi che le aziende agricole offrono, oltre alla produzione di alimenti, dipende dalla creatività degli attori agricoli, e le donne da questo punto di vista hanno già fornito un contributo significativo. Le opportunità per creare servizi locali sono innumerevoli e coinvolgere le donne è una garanzia di successo dei progetti.</p>
    </intervention>
    <intervention id="2-211-375" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">La nuova Politica agricola comune (PAC) deve tenere in debita considerazione il ruolo sempre più importante delle donne nell’agricoltura e nelle zone rurali al fine di promuovere l’uguaglianza di genere. È questa la strada da intraprendere per promuovere la crescita economica e lo sviluppo rurale nel rispetto dei criteri di sostenibilità. Nelle regioni rurali dobbiamo creare buone condizioni di vita pari a quelle dei centri urbani così da incentivare le donne e le loro famiglie a non abbandonare le campagne.</p>
    </intervention>
    <intervention id="2-211-437" speaker_id="28407" name="Willy MEYER" is_mep="True" mode="written" nationality="Spain" birth_date="19-08-1952" birth_place="Madrid" p_group="Confederal Group of the European United Left - Nordic Green Left" m_state="ES">
      <p sl="es">Ho votato a favore della relazione sul ruolo delle donne nell’agricoltura e nelle zone rurali poiché sono dell’avviso che la loro funzione sia cruciale nell’agricoltura, settore occupati che occupa 14,6 milioni di donne, ovvero il 41 per cento. Il secondo pilastro della Politica agricola comune sostiene i progetti relativi alle condizioni di vita delle donne nelle zone rurali. Ritengo sia comunque necessario analizzare i progetti in corso al fine di individuare esempi di buone prassi e migliorare la condizione delle donne, le quali risentono particolarmente delle conseguenze dell’attuale crisi strutturale del sistema capitalista nelle aree rurali. I livelli della disoccupazione femminile ne sono una chiara prova. La situazione è aggravata dal fatto che le donne non partecipano attivamente al mercato del lavoro, ovvero non sono iscritte alle liste di collocamento e non risultano nelle statistiche relative alla disoccupazione. Sono del parere che sia indispensabile garantire la protezione sociale delle donne attive nel settore agricolo a vantaggio dello sviluppo delle zone rurali. La relazione rappresenta un passo nella giusta direzione e per questo ho votato a favore.</p>
    </intervention>
    <intervention id="2-211-500" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="en">La relazione mira ad evidenziare il principio di uguaglianza tra uomini e donne nella Politica agricola comune, come ribadito in precedenza, in modo da favorire la crescita economica sostenibile e lo sviluppo rurale. L’Unione europea deve reindirizzare le strategie di sostegno verso uno sviluppo delle zone rurali a misura di donna. Tra i punti chiave individuati che hanno incontrato il consenso dei diversi gruppi politici, vi sono: la promozione dell’imprenditorialità e le competenze delle donne nell’agricoltura; corsi di formazione specifici per le donne migliori e più accessibili; infrastrutture IT più moderne per le zone rurali; maggiore riconoscimento e sostegno per l’azione delle reti europee di donne; infrastrutture e servizi migliori e più accessibili; sicurezza sociale per le donne che operano nell’agricoltura; proprietà congiunta delle aziende agricole e una particolare attenzione alle donne immigrate. Chi contrari osi opporrebbe mai a queste proposte? In realtà, la relazione non è altro che un testo impreciso e populista! Sembra che la relatrice volesse semplicemente dimostrarsi gentile nei confronti delle donne che lavorano nell’agricoltura. Non si fa alcun accenno ai figli o all’assistenza sanitaria né alla mancanza di un’assistenza sanitaria efficiente, che, unitamente alla mancanza dell’istruzione prescolare nelle zone rurali, è tra le maggiori preoccupazioni delle donne in Estonia, Lettonia e Lituania. Ho votato però a favore della relazione, nonostante il testo sia grezzo e non professionale.</p>
    </intervention>
    <intervention id="2-212-000" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Nel settore agricolo la donna riveste ancora un ruolo di secondo piano. Come affermato nella relazione, è necessario rivolgere maggiore attenzione ai bisogni delle donne, soprattutto nelle aree non urbane. Dovrebbero essere create maggiori opportunità di istruzione e formazione nonché di accesso all’assistenza. Le donne impiegate nell’agricoltura contribuiscono sempre più alla diversificazione delle imprese e al loro adattamento al mercato, concretizzando in tal modo la multifunzionalità dell'agricoltura. Le donne devono avere la possibilità di partecipare maggiormente ai processi decisionali nei comitati e nelle associazioni, al fine di mantenere attrattiva dell’agricoltura come fonte di impiego e stile di vita. Rendere più sicura la posizione femminile, inoltre, può rappresentare un incentivo a non abbandonare il settore. Ho espresso voto favorevole alla relazione poiché dobbiamo porre un freno al declino dell’agricoltura con tutti gli strumenti a nostra disposizione.</p>
    </intervention>
    <intervention id="2-213-000" speaker_id="39714" name="Rareș-Lucian NICULESCU" is_mep="True" mode="written" nationality="Romania" birth_date="29-08-1976" birth_place="Cluj-Napoca" p_group="Group of the European People's Party (Christian Democrats)" m_state="RO">
      <p sl="ro">Ho votato a favore della relazione Jeggle, e la condividi in quanto provengo dalla Romania, un paese in cui l’agricoltura offre lavoro a un ingente numero di persone. Desidero sottolineare, tuttavia, che la relazione avrebbe dovuto rivolgere maggiore attenzione alle condizioni di vita nelle campagne. Per ridurre il divario tra zone urbane e rurali è necessario un Fondo agricolo europeo per lo sviluppo rurale sostenuto da ingenti finanziamenti, che miri principalmente a investire nelle attività di ammodernamento delle infrastrutture di base. Sarebbe stato utile, inoltre, considerare maggiormente gli effetti dell’invecchiamento della popolazione rurale e l’importanza di regimi di pensionamento anticipato per gli agricoltori e i lavoratori agricoli e l’insediamento dei giovani.</p>
    </intervention>
    <intervention id="2-213-250" speaker_id="96981" name="Franz OBERMAYR" is_mep="True" mode="written" nationality="Austria" birth_date="25-05-1952" p_group="Non" m_state="AT">
      <p sl="de">Le donne costituiscono la colonna portante del settore agricolo europeo per diversi aspetti. Creando condizioni favorevoli per un’economia agricola sostenibile, ecocompatibile e responsabile basata sulle piccole aziende agricole, contribuiamo ad affermare il crescente ruolo delle donne nel settore e proprio per questo è importante che la società riconosce e rispetti in misura maggiore il lavoro delle donne nel settore agricolo. In una prospettiva futura, dobbiamo intraprendere più azioni volte a soddisfare le necessità delle donne nell’agricoltura e ad attirare i giovani. Per i motivi citati ho votato a favore della relazione.</p>
    </intervention>
    <intervention id="2-213-500" speaker_id="96783" name="Wojciech Michał OLEJNICZAK" is_mep="True" mode="written" nationality="Poland" birth_date="10-04-1974" birth_place="Łowicz" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">Il Parlamento europeo ha approvato oggi una proposta di risoluzione sul ruolo delle donne nell’agricoltura e nelle zone rurali. Negli ultimi decenni, l’esperienza ha dimostrato che il crescente coinvolgimento delle donne, con le loro conoscenze, esperienza e professionalità, è un fattore fondamentale per lo sviluppo in tutti gli ambiti economici. Per questo ed altri motivi, sono dell’avviso che incrementare l’attrattività delle zone rurali e rivolgere particolare attenzione al ruolo e alle necessità delle donne debbano essere obiettivi al centro della Politica agricola comune. Dobbiamo permettere alle donne di realizzare le proprie ambizioni e conciliare la carriera con la vita familiare. A tal fine, è essenziale garantire l’accesso a tutti i servizi necessari, alle infrastrutture e alle opportunità di sviluppo delle capacità professionali e personali anche nelle zone rurali. Dobbiamo intraprendere azioni mirate per sostenere l’imprenditorialità delle donne e contrastare tutte le forme di discriminazione di genere. La nostra attenzione deve essere rivolta anche a garantire una maggiore assistenza politica e finanziaria, migliorando, ad esempio, l’accesso a prestiti e investimenti. Sono certo che tali misure permetteranno di utilizzare al meglio il potenziale delle donne a favore dello sviluppo del settore agricolo, delle comunità locali e di intere regioni.</p>
    </intervention>
    <intervention id="2-214-000" speaker_id="96694" name="Rolandas PAKSAS" is_mep="True" mode="written" nationality="Lithuania" birth_date="10-06-1956" birth_place="Telšiai" p_group="Europe of Freedom and Direct Democracy Group" m_state="LT">
      <p sl="lt">Ho votato a favore della relazione Jeggle che si propone di migliorare il ruolo delle donne nel settore agricolo e la loro condizione nelle zone rurali, di fornire maggiori garanzie sociali e di promuovere l’occupazione e l’imprenditorialità. Dobbiamo impegnarci al massimo per garantire il buon funzionamento del sistema di protezione sociale che permette il pensionamento anticipato e gli assegni di maternità. Dotare tutto lo spazio rurale delle più moderne infrastrutture IT è una prerogativa importante per la creazione di un ambiente favorevole alla promozione dell’imprenditorialità. La crescita delle piccole e medie imprese nelle aree rurali non sarebbe possibile senza un accesso adeguato alla banda larga. L’impegno dell’Unione europea deve essere rivolto anche alla tutela delle comunità rurali e alla creazione di opportunità per conciliare la vita lavorativa con le responsabilità familiari. Dobbiamo offrire a quanti vivono nelle aree rurali elevati standard di assistenza sanitaria, istruzione, assistenza ai bambini ed altri servizi necessari per la vita quotidiana per creare condizioni di vita più favorevoli e ridurre l’esclusione sociale.</p>
      <p sl="lt">Gli Stati membri che ricevono finanziamenti da Fondi strutturali devono elaborare e attuare azioni volte a promuovere la partecipazione delle donne al mercato del lavoro, ridurre le disuguaglianze sociali e affrontare i problemi relativi ai trasporti. È necessario rivolgere maggiore attenzione alle organizzazioni degli agricoltori e creare reti europee di donne occupate nel settore agricolo, contribuendo in tal modo alla realizzazione completa dei programmi di sviluppo.</p>
    </intervention>
    <intervention id="2-214-125" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">La nuova politica agricola comunitaria (PAC) concentra il suo lavoro anche su questioni sociali come il ruolo della donna all'interno delle aree rurali. L'obiettivo comune è di evitare lo sviluppo esclusivamente nei centri abitati e, di conseguenza, evitare discriminazioni di sesso e o provenienza geografica dei cittadini residenti in luoghi di campagna. Concordando con questi propositi ho votato a favore della relazione che sottolinea l'importanza del ruolo della donna nelle aziende agricole e negli ambienti rurali e quanto questo ruolo sia importante per le politiche di sviluppo territoriali. La relazione indica gli argomenti su cui lavorare per una maggiore integrazione delle donne, per sfruttarne al meglio le potenzialità occupazionali dando migliori prospettive di vita attraverso una maggiore efficienza ecologica ed energetica delle zone rurali.</p>
    </intervention>
    <intervention id="2-214-250" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Ho espresso voto favorevole alla relazione poiché concordo con la maggioranza delle proposte contenute, in particolar modo la promozione della multifunzionalità delle attività svolte nelle zone rurali, zone dove vivere, lavorare, dove mantenere le comunità e creare condizioni di dinamicità. Le zone rurali sono particolarmente colpite dell’invecchiamento della popolazione, dalla scarsa densità demografica e, in alcune zone, dallo spopolamento, sfide che la Politica agricola comune (PAC deve affrontare. In una prospettiva storica, il lavoro delle donne in agricoltura è sempre stato sottovalutato, spesso non retribuito o ricompensato con salari più bassi rispetto a quelli degli uomini a parità di lavoro. Nell’affrontare la questione, non possiamo ignorare questo aspetto e soprattutto dobbiamo creare condizioni di lavoro paritarie per lavori di pari valore; questo problema perderà comunque rilevanza nel momento in cui l’uguaglianza di genere nel settore agricolo diverrà realtà.</p>
    </intervention>
    <intervention id="2-214-500" speaker_id="36392" name="Aldo PATRICIELLO" is_mep="True" mode="written" nationality="Italy" birth_date="27-09-1957" birth_place="Venafro" m_state="IT">
      <p sl="it">Care colleghe e cari colleghi, le donne sono la spina dorsale del settore agricolo nelle aree rurali. È dunque importante porre l'accento sul ruolo svolto da queste ultime nelle aziende agricole e negli ambienti rurali. A tal riguardo, è necessario tener conto dei loro bisogni e avvalersi delle loro potenzialità, poiché aspetti come la qualità della vita ed il potere economico sono legati, soprattutto nelle regioni rurali, alla presenza e all'impegno delle donne su più fronti. Pertanto, è fondamentale che le loro esigenze e condizioni trovino un riscontro più che mai forte nelle politiche di sostegno europee, in modo da evitare l'esodo dalle campagne delle donne di tutte le generazioni o comunque di incentivare il ritorno di queste ultime alla vita rurale. Da questo punto di vista gli aiuti dell'UE possono contribuire a migliorare la qualità della vita nelle aree rurali, sia per quanto concerne le donne che gestiscono un'attività imprenditoriale o forniscono servizi, sia in relazione alle consumatrici di beni e servizi. Poiché le donne svolgono una funzione indispensabile ai fini dello sviluppo sostenibile delle zone rurali, esprimo il mio voto favorevole in modo da garantire un sostegno concreto a favore delle donne in tale settore.</p>
    </intervention>
    <intervention id="2-215-000" speaker_id="38595" name="Rovana PLUMB" is_mep="True" mode="written" nationality="Romania" birth_date="22-06-1960" birth_place="Bucureşti" m_state="RO">
      <p sl="en">Le donne sono la spina dorsale del settore agricolo nelle aree rurali. La loro presenza assume un peso sempre maggiore. È pertanto importante porre l'accento sul ruolo svolto dalle donne nelle aziende agricole e negli ambienti rurali, tenendo conto, in modo particolare, del loro ruolo multifunzionale. Se l'obiettivo è quello di evitare l'esodo dalle campagne delle donne di tutte le generazioni o comunque di incentivare il ritorno di queste ultime alla vita rurale, è fondamentale che le loro esigenze e condizioni trovino un riscontro più che mai forte nelle politiche di sostegno. Anche le donne che vivono nelle campagne hanno aspirazioni quali, ad esempio, quelle di realizzare il proprio progetto di vita, rendersi economicamente indipendenti e far fronte alle responsabilità familiari.</p>
      <p sl="en">La Commissione europea dovrebbe incrementare gli stanziamenti per il Fondo sociale europeo affinché vi siano le risorse finanziarie necessarie a migliorare l’istruzione e la formazione, favorendo di conseguenza l’accesso al mercato del lavoro e contrastando la disoccupazione. Vanno sostenute misure e attività previste nella strategia per l’inclusione sociale e nell’iniziativa faro Europa 2020 per la lotta alla povertà e all’esclusione sociale a favore delle persone più svantaggiate e vulnerabili, soprattutto donne e lavoratori precari o con contratti atipici. Il contributo degli Stati membri dovrebbe essere rivolto soprattutto a migliorare stabilmente la condizione delle donne nel settore agricolo europeo.</p>
    </intervention>
    <intervention id="2-216-000" speaker_id="4253" name="Frédérique RIES" is_mep="True" mode="written" nationality="Belgium" birth_date="14-05-1959" birth_place="Balen-Wezel" m_state="BE">
      <p sl="fr">Cosa accadrebbe se le donne agricoltrici fossero il futuro della Politica agricola comune? L’ipotesi, sebbene possa risultare controversa, è del tutto verosimile se consideriamo l’importanza delle donne nella vita di campagna e nelle aziende agricole. In base alle statistiche, le agricoltrici costituiscono il 43 per cento della forza lavoro dell’agricoltura europea e gestiscono il 20 per cento delle aziende agricole, stime che non includono le mogli degli agricoltori, il cui lavoro spesso non viene preso in considerazione.</p>
      <p sl="fr">In un periodo in cui le aziende agricole stanno diventando più specializzate, la creatività delle donne rappresenta chiaramente un vantaggio che, se combinato al loro interesse per la sostenibilità ambientale e la qualità, merita riconoscimento e sostegno a livello europeo. È questa la scelta che ha operato il Parlamento europeo oggi con l’adozione della relazione presentata dall’onorevole Jeggle, scelta che mette in risalto il futuro ruolo centrale delle donne nel potenziare le aree rurali. La relatrice ha opportunamente affermato nella motivazione: “L'esperienza insegna che aspetti come la qualità della vita e il potere economico sono legati, soprattutto nelle regioni rurali, alla presenza delle donne e al loro impegno su più fronti”. Da questo passaggio emerge una nuova immagine, semplice e moderna, dell’attività agricola.</p>
    </intervention>
    <intervention id="2-217-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Le donne sono la spina dorsale del settore agricolo nelle aree rurali. La loro presenza assume un peso sempre maggiore. È pertanto importante porre l'accento sul ruolo svolto dalle donne nelle aziende agricole e negli ambienti rurali, tenendo conto soprattutto del loro ruolo multifunzionale. Un'opportunità da questo punto di vista è costituita dal sostegno concreto a favore delle donne nell'agricoltura. Occorre dare maggiore rilievo alle loro molteplici competenze professionali oltre che ai loro variegati interessi e alle diverse prestazioni che offrono, in modo che i posti di lavoro nell'agricoltura restino attrattivi per le donne. A tale scopo è necessario che le donne possano usufruire pienamente delle risorse offerte dalla vita e dal lavoro in ambiente agricolo. Le donne impegnate nell'agricoltura devono condividere i diritti e i doveri connessi con la posizione che occupano nell'ambito delle rispettive aziende agricole, ad esempio la rappresentanza all'interno degli organismi agricoli e la partecipazione al reddito aziendale.</p>
      <p sl="en">Inoltre, ai fini di un'agricoltura moderna e sostenibile è indispensabile un'adeguata copertura sociale delle lavoratrici. Occorre prendere in considerazione le esperienze a livello di previdenza agricola fatte nei vari Stati membri in modo da contribuire, nel medio termine, a un netto miglioramento della condizione sociale delle donne nell'ambito dell'agricoltura europea.</p>
    </intervention>
    <intervention id="2-218-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">In Europa lo sviluppo sostenibile delle zone rurali è da sempre considerato una priorità, al fine di garantire condizioni di vita ottimali per uomini e donne che decidono di intraprendere questa specifica attività.</p>
      <p sl="it">Attualmente, nell'Unione europea 26,7 milioni di persone sono occupate nel settore agricolo. Tra questi il 42% è costituito da donne e almeno un'azienda agricola su cinque è diretta da una donna. Da questi semplici dati emerge una realtà femminile rurale radicalmente diversa da quella degli scorsi decenni, dove le donne hanno giocato un ruolo da protagoniste in questi mutamenti, con situazioni sociali ed economiche molto diverse tra gli Stati.</p>
      <p sl="it">Condivido quindi il testo di questa relazione, in quanto evidenzia la necessità di pianificare strategie europee di sostegno per le aree rurali "a misura di donna", in modo da contribuire nel medio termine a un miglioramento della loro condizione sociale e lavorativa.</p>
    </intervention>
    <intervention id="2-219-000" speaker_id="97196" name="Oreste ROSSI" is_mep="True" mode="written" nationality="Italy" birth_date="24-03-1964" birth_place="Alessandria" p_group="Europe of freedom and democracy Group" m_state="IT">
      <p sl="it">La relazione sul ruolo delle donne nell'agricoltura e nelle zone rurali non può che vederci favorevoli perché noi crediamo ancora nell'agricoltore professionale che vive del reddito derivante dalla propria azienda.</p>
      <p sl="it">Le donne, per le loro tipicità legate alla maternità e al ruolo abituale di assistenza agli altri membri della famiglia, sono indubbiamente soggetti svantaggiati in un ambito agricolo. I tempi dell'agricoltura non sono scanditi da orari fissi ma devono tenere conto delle esigenze stagionali, dei periodi vegetativi e dell'eventuale presenza di animali di allevamento. Ci sono periodi in cui i giorni lavorativi saranno di 12-13 ore comprensivi di festività e altri più tranquilli. È evidente che una donna imprenditrice agricola, ad esempio in maternità, non può rinunciare a lavorare il terreno se quel periodo lo richiede, perché altrimenti non disporrebbe di un reddito per tutto l'anno.</p>
      <p sl="it">Le necessità di una donna agricoltore sono quindi diverse da quelle di un'altra lavoratrice, per cui è fondamentale che siano loro garantiti servizi adeguati e dedicati, conto tenendo del fatto che quasi sempre le aziende agricole sono localizzate lontano dai servizi pubblici, siano questi di trasporto, di assistenza o sociali..</p>
    </intervention>
    <intervention id="2-219-250" speaker_id="99416" name="Nikolaos SALAVRAKOS" is_mep="True" mode="written" nationality="Greece" birth_date="15-02-1946" birth_place="Kalamata" p_group="Europe of freedom and democracy Group" m_state="GR">
      <p sl="el">Ho votato a favore della proposta di risoluzione poiché sono dell’avviso che le donne giochino un ruolo fondamentale e diano un contributo essenziale allo sviluppo rurale e agricolo. Sostenere le donne e le loro iniziative imprenditoriali nel settore rurale significa promuovere il progresso di tutta la comunità locale. Nel vivo della crisi economica e in un periodo con tassi di disoccupazione in rapida crescita, dobbiamo incentivare le donne a rimanere in campagna, sostenere la loro imprenditorialità e investire nella formazione, promuovendo così lo sviluppo e l’innovazione del settore agricolo.</p>
    </intervention>
    <intervention id="2-219-500" speaker_id="33989" name="Daciana Octavia SÂRBU" is_mep="True" mode="written" nationality="Romania" birth_date="15-01-1977" birth_place="Arad" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Desidero innanzi tutto ringraziare l’onorevole Jeggle per l’eccellente relazione che mette in luce il ruolo importante delle donne in agricoltura. So per certo che a molti di noi sta a cuore il fatto che donne di tutte le età continuino a vivere o siano incoraggiate a trasferirsi in campagna così da garantire un futuro alle zone rurali e all’agricoltura europea. A questo scopo, dobbiamo migliorare l’accesso alle donne non solamente all’istruzione e alla formazione specifica per il settore agricolo, ma anche ai pagamenti diretti. Dobbiamo garantire pensioni decenti e assicurazione sociale.</p>
      <p sl="ro">In Romania, per esempio, alcune donne che vivono in campagna non hanno diritto alla pensione da agricoltore e incontrano serie difficoltà nell’avviare un’impresa nel settore agricolo. La nostra attenzione deve essere quindi incentrata sulle donne che lavorano in aziende agricole di famiglia o di sussistenza e garantire loro una posizione economica decente e pensioni adeguate.</p>
    </intervention>
    <intervention id="2-220-000" speaker_id="96789" name="Joanna SENYSZYN" is_mep="True" mode="written" nationality="Poland" birth_date="01-02-1949" birth_place="Gdynia" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">Desidero esprimere il mio sostegno a favore della relazione sulle donne nell’agricoltura e nelle zone rurali. Sono favorevole, in particolar modo, alle soluzioni volte a incrementare il tasso di occupazione delle donne nelle aree non urbane. In Polonia, la disoccupazione è soprattutto femminile, sopratutto nelle zone rurali; il problema interessa in particolar modo le donne al di sotto dei 34 anni, che nella maggior parte dei casi hanno un’istruzione, ma non riescono a trovare un impiego adeguato alle proprie qualifiche. La tendenza è allarmante, dal momento che proprio i giovani dovrebbero avere maggiori possibilità di affermarsi nel mercato del lavoro. In una prospettiva a lungo termine, la disoccupazione nelle zone rurali potrebbe assumere carattere femminile con il conseguente aumento della povertà tra le giovani donne; molte sceglieranno quindi di cercare lavoro in città, con gravi conseguenze per il mondo rurale quali l’invecchiamento della popolazione, il crollo del naturale tasso di crescita e un generale deterioramento delle condizioni di vita.</p>
      <p sl="pl">Con riferimento ai problemi citati, sono a favore della proposta di prevedere misure specifiche a sostegno delle donne da parte del Fondo europeo agricolo per lo sviluppo rurale (FEASR) per il periodo di programmazione 2014-2020, misure che produrrebbero un impatto positivo sull'occupazione femminile nelle zone rurali. Concordo inoltre sulla necessità di garantire alle donne nelle aree rurali rimborsi adeguati nel quadro dei sistemi di previdenza sociale, che tengano in considerazione la loro minore capacità di rendimento e, quindi, i loro minori diritti pensionistici.</p>
    </intervention>
    <intervention id="2-220-500" speaker_id="23787" name="Czesław Adam SIEKIERSKI" is_mep="True" mode="written" nationality="Poland" birth_date="08-10-1952" birth_place="Stopnica" p_group="Group of the European People's Party (Christian Democrats)" m_state="PL">
      <p sl="pl">In seguito all’evoluzione sociale e demografica, al profondo cambio dei valori e alla maggiore possibilità di scelta, la struttura delle zone rurali sta mutando, così come il ruolo delle donne. L’Unione europea deve ora garantire che la politica europea di sostegno rifletta appieno le necessità delle donne al fine non solo di evitare l’esodo femminile dalle campagne, ma di incoraggiarle anche a scegliere di vivere nelle zone rurali. Dobbiamo favorire la visibilità delle donne nelle aree non urbane, in particolar modo in ambito economico e finanziario, e predisporre gli strumenti atti a raggiungere questi obiettivi.</p>
      <p sl="pl">Dobbiamo garantire alle donne la possibilità di conciliare vita lavorativa e responsabilità familiari, considerando che ancora abbandonano il lavoro per occuparsi dei bambini, dei malati e degli anziani. A questo scopo possiamo creare le infrastrutture necessarie, come gli asili, e offrire diverse opportunità in ambito culturale ed educativo. Includere le donne di tutte le generazioni nei processi decisionali risulta quindi indispensabile.</p>
      <p sl="pl">È molto importante, inoltre, migliorare l’accesso ai servizi sanitari e ai programmi di controllo per la prevenzione del cancro. Dobbiamo incentivare e potenziare l’agriturismo quale attività economica a basso rischio che promuove la creazione di posti di lavoro, consente di conciliare vita lavorativa e familiare e incoraggia i modelli di imprenditoria elettronica, quali l’e-commerce , che permettono di essere economicamente attivi indipendentemente dalla distanza dai centri urbani.</p>
    </intervention>
    <intervention id="2-221-000" speaker_id="1309" name="Brian SIMPSON" is_mep="True" mode="written" nationality="United Kingdom" birth_date="06-02-1953" birth_place="Leigh " p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Il partito laburista al Parlamento europeo appoggia l’obiettivo della relazione Jeggle sul ruolo delle donne nell’agricoltura e nelle zone rurali di individuare le problematiche specifiche affrontate dalle donne che lavorano nell’agricoltura e molte delle misure volte a rafforzare la loro posizione. La relazione affronta le necessità specifiche delle donne nell’agricoltura e propone una serie di raccomandazioni che tengono conto non solo delle condizioni di vita bensì anche del ruolo e del contributo che offrono allo sviluppo dell’economia rurale. Il nostro partito, tuttavia, non concorda con il paragrafo 4, ovvero con la richiesta di evitare di ridurre ulteriormente l'incidenza della spesa agricola sul bilancio complessivo. Chiediamo quindi che vengano riviste le priorità del prossimo quadro finanziario pluriennale per un finanziamento completo degli obiettivi della strategia Europa 2020 che hanno maggiore impatto sull’aumento dell’occupazione e dei livelli di crescita.</p>
    </intervention>
    <intervention id="2-221-500" speaker_id="4545" name="Catherine STIHLER" is_mep="True" mode="written" nationality="United Kingdom" birth_date="30-07-1973" birth_place="Bellshill" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ho votato a favore della relazione Jeggle che sottolinea l’importanza dell’uguaglianza di genere nella promozione della crescita economica sostenibile e dello sviluppo rurale. Sono dell’avviso che, al fine di garantire la partecipazione su base equa delle donne nell’agricoltura, è importante la rappresentanza femminile in tutti gli organismi politici, sociali ed economici del settore agricolo.</p>
    </intervention>
    <intervention id="2-222-000" speaker_id="29579" name="Marc TARABELLA" is_mep="True" mode="written" nationality="Belgium" birth_date="11-03-1963" birth_place="Ougrée" m_state="BE">
      <p sl="fr">Sono lieto che la relazione Jeggle, a cui ho contribuito personalmente, sia stata adottata. La Politica agricola comune ha un valore sociale in quanto riconosce il ruolo delle donne nel garantire il futuro delle comunità rurali e la prosperità nelle aree non urbane (alla luce del fatto che il 41 per cento dei 14,6 milioni di persone attive nel settore agricolo europeo è costituito da donne).</p>
      <p sl="fr">L’obiettivo principale è la promozione dell’imprenditorialità e delle competenze agricole femminili; la creazione di infrastrutture moderne nelle zone rurali per permettere alle donne di conciliare il lavoro e la famiglia (attraverso, per esempio, la costruzione di asili); una maggiore rappresentanza delle donne negli organismi politici, economici e sociali nel settore agricolo (mirando alla parità assoluta); una copertura sociale adeguata per le donne che lavorano nel settore agricolo e la promozione della proprietà congiunta delle aziende agricole. Se uguaglianza è sinonimo di giustizia, allora dobbiamo innanzi tutto riconoscere il ruolo delle donne in agricoltura.</p>
    </intervention>
    <intervention id="2-223-000" speaker_id="28221" name="Thomas ULMER" is_mep="True" mode="written" nationality="Germany" birth_date="25-07-1956" birth_place="Karlsruhe" p_group="Group of the European People's Party (Christian Democrats)" m_state="DE">
      <p sl="de">Ho espresso voto favorevole alla relazione. È necessaria una politica di sostegno per le zone rurali che miri ad offrire alle donne migliori prospettive e opportunità di lavoro. Le agricoltrici qualificate hanno bisogno di una formazione ad ampio spettro e di poter operare e pensare in un’ottica imprenditoriale. Servono quindi infrastrutture di qualità nelle zone rurali in termini di istruzione, formazione, scuole e assistenza all’infanzia, nonché un accesso senza vincoli alle moderne tecnologie informatiche. Vanno inoltre ampliate le reti europee di donne e l’accesso per le imprenditrici alle opportunità di credito e di investimento.</p>
    </intervention>
    <intervention id="2-223-500" speaker_id="96858" name="Marie-Christine VERGIAT" is_mep="True" mode="written" nationality="France" birth_date="23-09-1956" birth_place="Roanne" p_group="Confederal Group of the European United Left - Nordic Green Left" m_state="FR">
      <p sl="fr">Ho votato a favore della relazione che richiede il miglioramento della situazione, il loro riconoscimento e il mantenimento dei sussidi in ambito agricolo.</p>
      <p sl="fr">La relazione individua la necessità di garantire adeguati livelli di previdenza sociale per le mogli degli agricoltori che percepiscono un reddito e per i lavoratori stagionali o migranti. Si tratta di disposizioni ovvie, non soltanto per il settore agricolo, ma anche nel contesto più ampio delle professioni autonome, e necessarie per raggiungere l’uguaglianza di genere negli ambiti in cui le donne si trovano in condizioni disagiate.</p>
      <p sl="fr">Per questo motivo sono pienamente a favore dell’introduzione del principio di uguaglianza di genere nella Politica agricola comune e l’Unione dovrà allineare le proprie azioni agli obiettivi prefissati. Non ho dubbi, peraltro, sulla necessità di coerenza tra gli obiettivi dell’Unione e l’impiego di fondi europei, in particolar modo nell’ambito dei diritti umani, compresi i diritti delle donne.</p>
    </intervention>
    <intervention id="2-224-000" speaker_id="97016" name="Angelika WERTHMANN" is_mep="True" mode="written" nationality="Austria" birth_date="07-11-1963" birth_place="Schwarzach" p_group="Non" m_state="AT">
      <p sl="de">Ho votato a favore della relazione Jeggle, che sottolinea il determinante contributo delle donne negli ultimi anni allo sviluppo sostenibile delle zone rurali, alla diversificazione delle imprese agricole e al loro adattamento al mercato. Se intendiamo offrire realmente alle donne prospettive nel settore agricolo, la Politica agricola comune deve integrare disposizioni rivolte in maggiore misura alle donne, tra cui, come indicato nella relazione, lo sviluppo di opportunità di formazione e di consulenza specialistiche nonché di infrastrutture adeguate.</p>
    </intervention>
    <intervention id="2-224-500" speaker_id="96778" name="Artur ZASADA" is_mep="True" mode="written" nationality="Poland" birth_date="05-06-1969" birth_place="Zielona Góra" p_group="Group of the European People's Party (Christian Democrats)" m_state="PL">
      <p sl="pl">Desidero congratularmi con l’onorevole Jeggle per la relazione che contribuisce sensibilmente alla discussione in merito alla Politica agricola comune. L’aumento del potenziale economico delle zone rurali è favorito significativamente dal coinvolgimento delle donne, sia negli organismi politici sia nelle organizzazioni agricole, anche attraverso l’attività autonoma. Ai fini della creazione di posti di lavoro è fondamentale la promozione tra le donne di modelli di imprenditoria elettronica quali l’e-commerce , che permette di essere economicamente attivi anche in zone remote. Dovremmo avvalerci in modo più efficace delle opportunità che contribuiscono allo sviluppo delle comunità nelle zone rurali attraverso la creazione e l’attuazione di programmi per promuovere la formazione indirizzata alle organizzazioni femminili.</p>
      <p sl="pl">Nell’ambito della promozione delle pari opportunità, è essenziale creare le infrastrutture adeguate per l’assistenza all’infanzia nelle zone rurali, dal momento che tali servizi, se adeguati, permettono alle donne di rientrare al lavoro più rapidamente e di essere più competitive sul mercato del lavoro. Desidero ringraziare ancora una volta l’onorevole Jeggle per aver considerato le mie proposte durante la stesura della relazione. Nel testo sono state inserite anche le richieste avanzate dalle donne che hanno partecipato alle consultazioni pubbliche da me organizzate nella regione della Terra di Lebus.</p>
    </intervention>
    <intervention id="2-225-250" speaker_id="28276" name="Laima Liucija ANDRIKIENĖ" is_mep="True" mode="written" nationality="Lithuania" birth_date="01-01-1958" birth_place="Druskininkai" p_group="Group of the European People's Party (Christian Democrats)" m_state="LT">
      <p sl="lt">Ho votato a favore di questa risoluzione sull’efficienza ed efficacia dei finanziamenti dell’UE nell’ambito della disattivazione di centrali nucleari nei nuovi Stati membri. Si tratta di un documento molto importante per la Lituania, la Bulgaria e la Slovacchia, ai fini della disattivazione delle loro centrali nucleari. Si osserva con preoccupazione che alcuni progetti chiave nell’ambito della gestione delle infrastrutture per i rifiuti abbiano registrato ritardi in Lituania e che quindi il paese non sia in grado di assorbire i fondi europei in maniera tempestiva ed efficiente. È stato fatto notare che sono ancora necessari cospicui finanziamenti per la disattivazione e che i fondi nazionali non sono sufficienti a coprire i costi: nel Fondo nazionale di disattivazione della centrale nucleare di Ignalina, infatti, sono stati finora accantonati solo poco più di 100 milioni di euro (mentre i costi tecnici di disattivazione, da soli, si aggirano tra i 987 milioni e i 1 300 milioni di euro) Il Parlamento europeo chiede quindi agli Stati membri di adottare opportuni provvedimenti in merito. La disattivazione delle centrali nucleari prevede un procedimento molto complesso. I paesi non hanno maturato un’esperienza sufficiente per prevedere tutte le operazioni necessarie e per eseguirle in maniera efficiente. Il Parlamento europeo sta adottando questa risoluzione al momento giusto, in modo da incoraggiare Lituania, Bulgaria, Slovacchia e tutti gli Stati membri a mettere in atto il processo di disattivazione nel modo più efficiente possibile. Si tratta di un ambito molto importante che continuerà a ricevere molta attenzione da parte del Parlamento europeo.</p>
    </intervention>
    <intervention id="2-225-375" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Ho votato a favore di questo importante documento. Quando sono entrate a far parte dell’Unione europea, la Lituania, la Slovacchia e la Bulgaria hanno sottoscritto complessi impegni politici ed economici per la disattivazione delle centrali nucleari e l’Unione europea si è impegnata a fornire un'adeguata assistenza finanziaria per la disattivazione, la costruzione di depositi per le scorie radioattive, lo stoccaggio dei combustibili esauriti e lo sviluppo di progetti energetici. Ritengo che il concetto europeo di solidarietà possa contribuire in modo efficace a contenere le conseguenze economiche negative nel settore energetico della chiusura anticipata, ma restano ancora irrisolte molte questioni importanti. L’attribuzione degli appalti non è del tutto chiara; ora sappiamo che gli attuali finanziamenti non saranno sufficienti per portare a compimento il processo di disattivazione in maniera tempestiva ed adeguata. Si teme che la mancanza di risorse finanziarie dedicate comporti un ritardo nella disattivazione delle centrali nucleari, con conseguenti rischi per l'ambiente e la salute dell'uomo. I piani di disattivazione dettagliati relativi ai tre programmi in oggetto non sono ancora stati messi a punto e che di conseguenza non esistono informazioni sufficienti circa i tempi, i costi e le fonti di finanziamento di determinati progetti. Concordo sul fatto che la Commissione europea debba svolgere un ruolo di maggior coordinamento con questi tre Stati membri, in modo da raggiungere un accordo per la presentazione di progetti dettagliati, per il completamento del lavoro entro i tempi previsti e per l’entità del finanziamento. La Commissione deve inoltre studiare eventuali soluzioni per modificare i metodi di finanziamento delle operazioni di disattivazione da parte dell'UE, alla luce delle strategie impiegate negli Stati membri e delle loro strutture amministrative nazionali, nonché per semplificare le norme sulla gestione dei fondi in maniera tale da non compromettere la sicurezza, sotto tutti gli aspetti, delle operazioni di disattivazione.</p>
    </intervention>
    <intervention id="2-225-500" speaker_id="96814" name="Elena BĂSESCU" is_mep="True" mode="written" nationality="Romania" birth_date="24-04-1980" birth_place="Constanţa" p_group="Group of the European People's Party (Christian Democrats)" m_state="RO">
      <p sl="ro">Ho votato a favore della relazione dell’onorevole Marinescu poiché, a mio avviso, la mancanza di risorse finanziarie dedicate per la disattivazione ritarderà il processo volto a fornire assistenza finanziaria ai tre Stati membri in questione (Lituania, Slovacchia e Bulgaria), con conseguenti rischi per l'ambiente e la salute dell'uomo. Nelle prossime valutazioni condotte dalla Commissione europea e dalla Corte dei conti europea, si dovranno chiarire i seguenti aspetti: l’assegnazione e l’utilizzo di fondi da parte dell’Unione europea per garantire una disattivazione sicura, uno stoccaggio sicuro dei rifiuti nucleari ed il coordinamento fra i tre programmi esistenti. A questo proposito, l’esperienza acquisita deve essere utilizzata in maniera efficace e deve essere utilizzato il modello basato su progetti definiti e finanziati in precedenza per ottenere una riduzione dei costi.</p>
    </intervention>
    <intervention id="2-226-000" speaker_id="96846" name="George BECALI" is_mep="True" mode="written" nationality="Romania" birth_date="25-06-1958" birth_place="Brăila" p_group="Non" m_state="RO">
      <p sl="ro">Ho votato a favore della relazione del collega sulla fornitura dell’assistenza finanziaria richiesta da Lituania, Slovacchia e Bulgaria per chiudere le centrali nucleari. È palese che, se non forniamo risorse appropriate, potremmo trovarci di fronte a conseguenze molto gravi dal punto di vista ambientale e della salute dell’uomo. Ovviamente, le risorse stanziate devono essere gestite in maniera adeguata e trasparente. La mancanza di un gruppo di coordinatori ed esperti dell'UE per tutti e tre i progetti, incaricato di supervisionare la redazione di un piano e di un calendario chiaro, nonché l’utilizzo corretto dei finanziamenti già assegnati, e di stabilire cosa sia necessario per completare la chiusura in condizioni di sicurezza, rappresenta un problema serio.</p>
    </intervention>
    <intervention id="2-226-500" speaker_id="28214" name="Jean-Luc BENNAHMIAS" is_mep="True" mode="written" nationality="France" birth_date="02-12-1954" birth_place="Paris" p_group="Group of the Alliance of Liberals and Democrats for Europe" m_state="FR">
      <p sl="fr">La parola chiave di questa relazione è “responsabilità”. Il settore dell’energia nucleare deve convincersi del fatto che non può più sfuggire alle proprie responsabilità in merito alla disattivazione delle centrali nucleari, come invece ha fatto così spesso in passato. La disattivazione delle centrali nucleari con standard di sicurezza generali insufficienti corrisponde all’impegno che il settore si era assunto all’epoca dei vari processi di adesione all’UE. Sfortunatamente, gli importi stanziati non sono stati utilizzati in modo corretto ed è ormai arrivato il momento di trarre da questa situazione tutte le debite conclusioni. Quanto detto vale per le centrali nucleari dei nuovi Stati membri, ma anche per tutti i paesi europei che hanno scelto questa tecnologia.</p>
    </intervention>
    <intervention id="2-227-000" speaker_id="96922" name="Izaskun BILBAO BARANDICA" is_mep="True" mode="written" nationality="Spain" birth_date="27-03-1961" birth_place="Bermeo" m_state="ES">
      <p sl="es">Il disastro avvenuto in Giappone ci ha costretto a riflettere sulla sicurezza dell’energia nucleare. L’assistenza per la chiusura delle centrali in Lituania, Slovacchia e Bulgaria che utilizzavano una tecnologia obsoleta contribuisce a ridurre le conseguenze dell’enorme spesa legata alla loro chiusura dal 2013. L'assistenza era destinata a finanziare iniziative per il miglioramento ambientale, per l’ammodernamento dei nuovi sistemi elettrici e per l'accrescimento della sicurezza dell’approvvigionamento. Ho votato a favore di questa iniziativa perché questo deve essere il futuro anche per le altre centrali nucleari europee che utilizzano una tecnologia obsoleta.</p>
    </intervention>
    <intervention id="2-227-500" speaker_id="97198" name="Mara BIZZOTTO" is_mep="True" mode="written" nationality="Italy" birth_date="03-06-1972" birth_place="Bassano del Grappa " m_state="IT">
      <p sl="it">Bene fa il Parlamento, con questa relazione, a fare pressione sulla Commissione perché tenga alta la sorveglianza e il controllo su come sono stati spesi e come saranno impiegati i cospicui finanziamenti di cui hanno beneficiato Slovacchia, Bulgaria e Lituania nell'ambito del programma di smantellamento e messa in sicurezza delle loro centrali atomiche di fabbricazione sovietica. Il catastrofico incidente giapponese di poche settimane fa dimostra, per chi non la avesse ancora capito, che con l'energia nucleare non si scherza: serve sempre il massimo rigore nell'applicazione dei criteri di sicurezza quando si ha a che fare con l'atomo, e la Commissione ha il dovere quindi di verificare come sono stati attuati i programmi di smantellamento delle vecchie centrali nei tre Paesi ex-comunisti.</p>
    </intervention>
    <intervention id="2-228-000" speaker_id="29074" name="Vito BONSIGNORE" is_mep="True" mode="written" nationality="Italy" birth_date="03-07-1943" birth_place="Bronte" p_group="Group of the European People's Party (Christian Democrats) - Vice" m_state="IT">
      <p sl="it">Ho votato a favore della relazione del collega Marinescu che pone l'accento su un problema oggi di grande attualità. Alla luce di quanto accaduto in Giappone, infatti, ci si interroga ora sulla sicurezza delle centrali nucleari esistenti e funzionanti anche in Europa.</p>
      <p sl="it">L'impegno preso da Lituania, Bulgaria e Slovacchia in sede di negoziati di adesione all'UE, vale a dire smantellare i vecchi reattori nucleari per i quali non era possibile un adeguamento agli standard di sicurezza minimi richiesti, deve essere un impegno sostenuto e coerente a fronte del quale l'Unione europea ha stabilito da tempo e assicurato programmi di sostegno e finanziamento. Auspico che i lavori di smantellamento procedano con sollecitudine e garantiscano la massima sicurezza per i cittadini e per l'ambiente. Mi auguro altresì che si riescano a recuperare i ritardi in parte cumulati e terminare le operazioni entro i termini stabiliti.</p>
      <p sl="it">Mi preme infine sottolineare, al di là dei casi specifici, la necessità di provvedere a controlli di verifica anche per altri reattori presenti in Europa, responsabilizzando le istituzioni nella gestione della sicurezza sia per gli impianti esistenti sia per i nuovi, se in futuro se ne dovessero costruire.</p>
    </intervention>
    <intervention id="2-228-250" speaker_id="38420" name="Cristian-Silviu BUŞOI" is_mep="True" mode="written" nationality="Romania" birth_date="01-03-1978" birth_place="Drobeta Turnu-Severin" m_state="RO">
      <p sl="ro">La conformità agli standard di sicurezza nel campo dell’energia nucleare e la tutela della popolazione dal rischio nucleare sono aspetti molto importanti che giustificano il finanziamento concesso dall’Unione europea ai tre Stati membri per la disattivazione delle loro centrali nucleari, per le quali non era possibile un adeguamento ai più alti standard di sicurezza. Sostengo pienamente comunque il punto di vista espresso in questa risoluzione, dato che ritengo necessario supervisionare la modalità con cui vengono utilizzati i finanziamenti, in modo da garantire che forniscano un contributo efficace alla sicurezza del processo di disattivazione. Sfortunatamente, le strategie si sono dimostrate carenti dal punto di vista della chiarezza e non sono stati definiti massimali per i finanziamenti europei destinati alle attività di disattivazione. In futuro, si dovrà evitare di lavorare in questo modo e occorrerà elaborare un programma di ampio respiro che copra tutte le operazioni ammissibili al finanziamento. È fondamentale che le modalità di utilizzo dei fondi siano trasparenti, al fine di garantire che i fondi siano efficaci e, in ultima analisi, che il denaro dei contribuenti europei venga speso in maniera responsabile.</p>
    </intervention>
    <intervention id="2-228-375" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">(È fondamentale disattivare i reattori nucleari in Slovacchia, Bulgaria e Lituania, dato che non era possibile un adeguamento agli standard di sicurezza minimi richiesti a costi economicamente sostenibili . Questo non sarà possibile senza un contributo finanziario dell’UE volto ad affrontare le conseguenze della chiusura e della disattivazione di tali impianti e a finanziare iniziative per il miglioramento ambientale in linea con l'acquis , oltre che per l'ammodernamento della capacità di produzione convenzionale (al fine di sostituire quella della centrale). L’assistenza finanziaria europea è stata erogata sotto forma di contributi ai tre Fondi internazionali di sostegno alla disattivazione gestiti dalla Banca europea per la ricostruzione e lo sviluppo.</p>
    </intervention>
    <intervention id="2-228-500" speaker_id="95281" name="Viorica DĂNCILĂ" is_mep="True" mode="written" nationality="Romania" birth_date="16-12-1963" birth_place="Roşiori de Vede" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">L’Unione europea è preoccupata per le eventuali conseguenze sulla sicurezza derivanti dalla disattivazione delle vecchie centrali nucleari nei nuovi Stati membri e dall’eventuale gestione inadeguata dei rifiuti radioattivi prodotti dal loro smantellamento. Le operazioni necessarie sono, di norma, di portata esorbitante. Per questo motivo si riconosce l'importanza di una gestione sana e il più trasparente possibile delle risorse finanziarie, unita a un adeguato controllo esterno, finalizzata a garantire una concorrenza leale sul mercato dell'energia. Allo stesso tempo, l’Unione deve promuovere costantemente lo sviluppo di risorse energetiche alternative, a basse emissioni e competitive, in modo da ovviare alle conseguenze economiche e sociali negative derivanti dal processo di disattivazione delle vecchie centrali nucleari.</p>
    </intervention>
    <intervention id="2-228-750" speaker_id="4335" name="Marielle de SARNEZ" is_mep="True" mode="written" nationality="France" birth_date="27-03-1951" birth_place="Paris" p_group="Group of the Alliance of Liberals and Democrats for Europe - Vice" m_state="FR">
      <p sl="fr">Dal 2007 tre centrali nucleari in Lituania, Slovacchia e Bulgaria sono in fase di disattivazione grazie ad un ingente supporto finanziario fornito dall’Unione europea. Alla luce dei ritardi e della cattiva gestione generale, il Parlamento alla invita la Commissione a istituire un gruppo di coordinamento con il compito di vigilare sull'elaborazione di un piano definitivo che contenga un preciso calendario, controllare l'utilizzo dei fondi finora stanziati e verificare l'ulteriore necessità di un intervento dell'Unione europea dopo il 2013. Il Parlamento ha richiesto, poi, che la Corte dei conti europea stili una relazione speciale su questi tre programmi di disattivazione entro la fine dell’anno, per verificare se i fondi impiegati abbiano effettivamente contribuito a migliorare la sicurezza. Dovendo fare i conti con le restrizioni di bilancio che gravano su tutti i paesi, il Parlamento acconsentirà a prorogare l’assistenza solo se i finanziamenti europei sono effettivamente serviti a migliorare la sicurezza dell’approvvigionamento energetico, ammodernare le infrastrutture e a sviluppare i progetti per l’energia sostenibile. A seguito del disastro nucleare in Giappone, l’Unione europea è consapevole della portata della propria responsabilità e del fatto che non si può permettere di ignorare la sicurezza dei suoi impianti nucleari.</p>
    </intervention>
    <intervention id="2-229-000" speaker_id="96717" name="Robert DUŠEK" is_mep="True" mode="written" nationality="Czechia" birth_date="14-03-1967" birth_place="Lanškroun" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="it">La relazione sull’efficacia dei finanziamenti dell’UE nell’ambito della disattivazione di centrali nucleari nei nuovi Stati membri presenta un riassunto dei finanziamenti europei per la chiusura e la disattivazione delle centrali nucleari di Ignalina in Lituania, di Bohunice in Slovacchia e di Kozloduj in Bulgaria. Nel corso dei negoziati di adesione all’Unione europea, Lituania, Slovacchia e Bulgaria si sono impegnate a chiudere e successivamente disattivare i citati reattori per i quali, secondo le negoziazioni in seno al G7, non era possibile un adeguamento agli standard di sicurezza minimi richiesti a costi economicamente sostenibili e che non rispettavano gli standard di sicurezza minimi. L’Unione europea si è impegnata a finanziare la chiusura e la disattivazione e sta fornendo il quadro finanziario. Accolgo con favore il fatto che l’UE sia in grado di sostenere questo tipo di attività. La disattivazione di centrali nucleari vetuste e non sicure in Europa è essenziale per tutelare la vita e la salute dei cittadini europei.</p>
      <p sl="it">Mi auguro che anche le centrali nucleari più vecchie esistenti in Francia vengano chiuse e disattivate, così come ha deciso di fare la Germania subito dopo il disastro in Giappone. Voterò a favore dell’adozione della relazione, dato che è necessario portare a compimento il processo di chiusura e disattivazione delle centrali di Ignalina, Bohunice e Kozloduj, con un adeguato finanziamento da parte dell’UE.</p>
    </intervention>
    <intervention id="2-229-250" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ho votato a favore della relazione sul finanziamento europeo nell’ambito della disattivazione di centrali nucleari nei nuovi Stati membri. Ritengo che l’Unione europea debba sostenere la chiusura di tali impianti e investire in progetti su energie alternative, per garantire la sicurezza e tutelare la salute dei cittadini europei, per contenere la dipendenza energetica e ridurre al minimo gli eventuali costi sociali.</p>
    </intervention>
    <intervention id="2-229-500" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Prima dell’adesione, le norme relative all’energia nucleare e alle scorie radioattive vigenti nei paesi dell’Europa centrale ed orientale erano meno severe rispetto alle norme applicate nell’Unione europea nello stesso periodo. Alcuni di questi paesi hanno altresì mantenuto attivi vecchi reattori di progettazione sovietica, per i quali non era possibile un adeguamento agli standard di sicurezza minimi richiesti a costi economicamente sostenibili. Per questo motivo, al momento dell’adesione, Lituania, Slovacchia e Bulgaria si sono impegnate a disattivare i reattori per i quali non era possibile un adeguamento agli standard. Per tali operazioni sono stati chiesti l’intervento e l’assistenza finanziaria dell’Unione europea, che dovranno proseguire sino al 2013. In seguito ai tragici eventi accaduti in Giappone, ritengo che vi sia un bisogno urgente di portare a termine tutti i programmi di chiusura e disattivazione delle centrali nucleari dell’Europa centrale ed orientale, il cui funzionamento non è conforme agli standard di sicurezza europei.</p>
    </intervention>
    <intervention id="2-229-750" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Lituania, Slovacchia e Bulgaria hanno rispettato l'impegno a chiudere tempestivamente le rispettive unità delle tre centrali nucleari: le unità 1 e 2 della centrale nucleare di Ignalina sono state chiuse rispettivamente il 31 dicembre 2004 e il 31 dicembre 2009; le unità 1 e 2 della centrale nucleare di Bohunice V1 sono state chiuse rispettivamente il 31 dicembre 2006 e il 31 dicembre 2008; le unità 1 e 2 della centrale nucleare di Kozloduy sono state chiuse il 31 dicembre 2002 mentre le unità 3 e 4 non sono più operative dal 31 dicembre 2006. Esiste una base giuridica per la concessione dell’assistenza finanziaria; gli importi sono stabiliti ogni anno con decisione della Commissione, sulla base di singoli documenti annuali di programmazione combinata, al fine di poter esercitare un controllo sullo sviluppo e il finanziamento dei progetti approvati. L’obiettivo dell’assistenza europea è aiutare i tre Stati membri interessati a far fronte all’onere finanziario ed economico derivante dalla fissazione di date di chiusura anticipata tassative, coprire il costo di diverse importanti attività di disattivazione, investire in progetti nel settore dell’energia allo scopo di ridurre la dipendenza energetica e contribuire ad attenuare l’impatto sociale della disattivazione delle centrali.</p>
    </intervention>
    <intervention id="2-230-000" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Sappiamo che l’età media dei reattori attivi nelle centrali nucleari in quasi la metà degli Stati membri dell’Unione europea è relativamente alta, il che ha comportato la necessità di disattivare alcuni reattori per motivi di sicurezza, nonché di difesa e salvaguardia della salute pubblica e dell’ambiente.</p>
      <p sl="pt">È giusto che i nuovi Stati membri che devono far fronte alla richiesta di chiudere diverse si possano aspettare il sostegno dell’UE per portare a compimento in maniera adeguata e sicura i processi di disattivazione.</p>
      <p sl="pt">Questi processi devono comprendere le attività di manutenzione e sorveglianza necessarie in regime di sicurezza dopo la chiusura, il trattamento dei rifiuti, lo stoccaggio e la decontaminazione delle scorie e dei combustibili esauriti, nonché iniziative per il miglioramento ambientale degli impianti ed il sostegno necessario per la sostituzione della capacità di produzione delle unità chiuse, prestando particolare attenzione alla sostenibilità ambientale e all’efficienza energetica.</p>
      <p sl="pt">Infine, vanno tenute in considerazione anche le conseguenze sociali di questi processi, garantendo – oltre alle condizioni di sicurezza, prima, durante e dopo la disattivazione – che vengano tutelati i posti di lavoro ed altri diritti.</p>
    </intervention>
    <intervention id="2-231-000" speaker_id="2338" name="Ian HUDGHTON" is_mep="True" mode="written" nationality="United Kingdom" birth_date="19-09-1951" birth_place="Forfar" p_group="Group of the Greens/European Free Alliance" m_state="GB">
      <p sl="en">Il paragrafo 7 della relazione Marinescu sottolinea che “è opportuno attribuire la massima priorità alla disattivazione delle centrali nucleari in questione [in Lituania, Slovacchia e Bulgaria], a tutela della sicurezza e della salute di tutti i cittadini europei”. Concordo pienamente con questa affermazione, aggiungendo però che l’abbandono totale dell’energia nucleare da parte di tutti gli Stati membri tutelerebbe la sicurezza e la salute dei nostri cittadini.</p>
    </intervention>
    <intervention id="2-231-500" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Come sapete, in Lituania, Slovacchia e Bulgaria, erano attivi vecchi reattori nucleari di progettazione sovietica per i quali, secondo la comunità internazionale, non era possibile un adeguamento agli standard di sicurezza minimi richiesti a costi economicamente sostenibili. Riconoscendo che la chiusura anticipata rappresentava un onere finanziario di portata eccezionale, l’Unione europea, anche in nome della solidarietà, si è impegnata a fornire un’adeguata assistenza finanziaria per la disattivazione dei citati reattori fino alla fine del 2013. Tuttavia si osserva con preoccupazione che alcuni progetti chiave nell’ambito della gestione delle infrastrutture per i rifiuti (stoccaggio dei combustibili esauriti e depositi di scorie radioattive) hanno registrato notevoli ritardi. Il margine di ritardo del sistema è praticamente esaurito e qualunque rallentamento potrebbe d’ora in poi incidere sul “percorso critico” dell'intero piano di disattivazione, con un corrispondente aumento dei costi. Si invita quindi la Commissione a riferire in merito ai risultati del riesame della tempistica del progetto. Una parte consistente dei fondi è stata assegnata a progetti in ambito energetico, ma sono ancora necessari cospicui finanziamenti per la disattivazione e i fondi nazionali non sono sufficienti a coprire tali costi: nel Fondo nazionale di disattivazione della centrale nucleare di Ignalina, infatti, non sono stati accantonati fondi sufficienti (i costi tecnici di disattivazione, da soli, si aggirano tra i 987 milioni e i 1 300 milioni di euro). Gli Stati membri devono adottare opportuni provvedimenti in merito. Inoltre, per quanto riguarda la sicurezza nucleare, dobbiamo discutere delle nuove centrali nucleari previste ai confini dell’Unione europea, in Russia e in Bielorussia. Questi reattori possono rappresentare una nuova sfida per l’UE e potrebbero tradursi, in futuro, in una minaccia concreta per la salute dei nostri cittadini e del nostro ambiente.</p>
    </intervention>
    <intervention id="2-231-625" speaker_id="96882" name="Elisabeth KÖSTINGER" is_mep="True" mode="written" nationality="Austria" birth_date="22-11-1978" birth_place="Wolfsberg" p_group="Group of the European People's Party (Christian Democrats)" m_state="AT">
      <p sl="de">I reattori nucleari in Lituania, Slovacchia e Bulgaria non possono essere ammodernati per rispettare gli standard di sicurezza minimi richiesti a costi economicamente sostenibili. Nel corso dei negoziati di adesione, questi tre paesi si sono impegnati a chiudere e disattivare i reattori nucleari secondo un calendario concordato. Per proseguire verso una chiusura efficiente, sono necessari un quadro finanziario chiaro e controlli efficaci tesi a garantire il corretto utilizzo dei fondi stanziati. Appoggio la relazione dell’onorevole Marinescu perché la sicurezza dei cittadini europei deve essere una delle nostre maggiori priorità.</p>
    </intervention>
    <intervention id="2-231-687" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Egregio Presidente, onorevoli colleghi, il tema dell'efficienza ed efficacia dei finanziamenti dell'UE nell'ambito della disattivazione di centrali nucleari nei nuovi Stati membri è più che mai attuale. I recenti avvenimenti che hanno coinvolto il Giappone hanno reso più che mai urgente l'esigenza di sicurezza. La relazione del collega Marinescu riguarda, più nello specifico, il tema della previsione di adeguate risorse finanziarie per garantire i processi di disattivazione di centrali nucleari in Lituania, Slovacchia e Bulgaria. Questi Stati, infatti, hanno sin dal loro ingresso nella "famiglia europea" assunto alcuni obblighi relativi alla disattivazione di impianti nucleari situati nel proprio territorio. A fronte di tali obblighi, l'UE si è impegnata ad offrire un adeguato sostegno finanziario. Credo infatti necessario che l'Unione europea proponga un'azione decisa in relazione ad alcune tematiche vicine ai cittadini, come quella della sicurezza degli impianti nucleari.</p>
    </intervention>
    <intervention id="2-231-750" speaker_id="105849" name="Agnès LE BRUN" is_mep="True" mode="written" nationality="France" birth_date="28-12-1961" birth_place="Chaumont en Vexin" p_group="Group of the European People's Party (Christian Democrats)" m_state="FR">
      <p sl="fr">Quando Lituania, Slovacchia e Bulgaria hanno aderito all’Unione europea, è stato elaborato un piano di chiusura e di disattivazione di una serie di vecchie centrali nucleari che non soddisfacevano gli standard europei. Grazie all’erogazione di ingenti stanziamenti, che raggiungeranno la cifra complessiva di 2 848 milioni di euro entro la fine del 2013, è stato possibile chiudere tutti gli impianti citati e garantire una parziale conversione ad altre fonti di energia per gli Stati membri interessati. Tuttavia, sembra che una serie di impegni assunti non siano stati rispettati e ci si può interrogare, quindi, sull’uso che è stato fatto dei finanziamenti erogati. Per questo motivo ho votato a favore di questa risoluzione del Parlamento europeo. Evidenziando il progresso pressoché inesistente sul fronte della disattivazione, malgrado questo sia l’obiettivo principale del programma, la risoluzione chiede alla Commissione di fornire l’assistenza finanziaria in modo più efficace, elaborando, ad esempio, una relazione annuale sui progressi realizzati. A tal fine, la Commissione può procedere sulla base dell’audit della Corte dei conti europea attualmente in corso. La Commissione, inoltre, dovrebbe istituire un gruppo di coordinatori ed esperti incaricati di seguire tutti e tre i progetti, ma – dettaglio piuttosto curioso – non si è ancora attivata in tal senso.</p>
    </intervention>
    <intervention id="2-232-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ho votato a favore di questa relazione che si occupa dei tre paesi, Lituania, Slovacchia e Bulgaria, nel cui territorio erano attivi vecchi reattori nucleari di progettazione sovietica per i quali, secondo la comunità internazionale, in linea con il programma d’azione multilaterale del G7 adottato al vertice di Monaco del 1992, non era possibile un adeguamento agli standard di sicurezza minimi richiesti a costi economicamente sostenibili. In sede di negoziati di adesione all’Unione europea i tre paesi si sono impegnati a chiudere e successivamente disattivare i citati reattori nucleari entro determinati termini tassativi. Riconoscendo che la chiusura anticipata rappresentava un onere finanziario di portata eccezionale, l’Unione europea, anche in nome della solidarietà, si è impegnata a fornire un'adeguata assistenza finanziaria per la disattivazione dei citati reattori fino alla fine del 2013.</p>
    </intervention>
    <intervention id="2-232-250" speaker_id="96820" name="Marisa MATIAS" is_mep="True" mode="written" nationality="Portugal" birth_date="20-02-1976" birth_place="Coimbra" m_state="PT">
      <p sl="pt">Questa relazione ha per oggetto i finanziamenti dell’Unione europea nell’ambito della disattivazione di centrali nucleari nei nuovi Stati membri. Queste centrali rappresentano un pericolo per la salute pubblica e per l’ambiente, non solo nel paese che le ospita, ma anche in tutta l’Europa e nel mondo. Per quanto riguarda l’oggetto della relazione, ho votato a favore del contributo alla disattivazione di queste vecchie centrali, ma ritengo che la politica nucleare europea debba spingersi oltre. Alla luce dei gravi rischi connessi all’utilizzo dell’energia nucleare, che ormai tutti ben conosciamo da tempo, e del recente disastro nucleare in Giappone, chiedo che venga predisposto immediatamente un piano europeo per abbandonare questo tipo di energia. L’Unione europea deve sospendere immediatamente il finanziamento e il sostegno alle nuove centrali nucleari.</p>
    </intervention>
    <intervention id="2-233-000" speaker_id="96742" name="Jean-Luc MÉLENCHON" is_mep="True" mode="written" nationality="France" birth_date="19-08-1951" birth_place="Tanger" p_group="Confederal Group of the European United Left - Nordic Green Left" m_state="FR">
      <p sl="fr">Questa relazione si occupa della disattivazione di centrali nucleari vetuste che rappresentano una minaccia immediata per la salute di tutti i cittadini europei. Il testo chiama in causa solo in parte la cosiddetta componente “energetica” dell’assistenza finanziaria europea assegnata a questo programma di disattivazione.</p>
      <p sl="fr">Quest’Assemblea deve condannare apertamente il finanziamento di nuove centrali nucleari. Non lo sta facendo, né esige l’abbandono dell’energia nucleare, benché sia necessario. Alla luce del disastro di Fukushima, verificatosi solo pochi giorni fa, questo comportamento si dimostra vergognosamente miope. Chiedo l’adozione immediata di un programma europeo per la progressiva eliminazione dell’energia nucleare. Ho votato a favore della relazione, con particolare riferimento al finanziamento della disattivazione delle centrali nucleari contemplate in questa relazione.</p>
    </intervention>
    <intervention id="2-233-250" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">La sicurezza nucleare preoccupa tutti in Europa e il recente disastro in Giappone ha evidenziato i rischi legati all’utilizzo delle centrali nucleari. Gli Stati dell’Europa orientale che aspirano ad aderire all’UE possiedono centrali nucleari di progettazione sovietica attive da molti anni, che stanno per giungere al termine della propria vita utile. Alla luce degli ingenti costi di disattivazione, è del tutto naturale che l’UE fornisca un sostegno a tali paesi nel loro percorso verso la disattivazione, in modo da evitare che, in futuro, si possano verificare incidenti nucleari in territorio europeo, con le conseguenze, purtroppo, ben note a tutti.</p>
    </intervention>
    <intervention id="2-233-500" speaker_id="28407" name="Willy MEYER" is_mep="True" mode="written" nationality="Spain" birth_date="19-08-1952" birth_place="Madrid" p_group="Confederal Group of the European United Left - Nordic Green Left" m_state="ES">
      <p sl="es">Ho votato a favore della relazione sull’efficienza ed efficacia dei finanziamenti dell’UE nell’ambito della disattivazione di centrali nucleari nei nuovi Stati membri, perché rileva la necessità di attribuire la massima priorità alla disattivazione delle centrali nucleari in questione a tutela della sicurezza e della salute di tutti i cittadini europei e perché esprime il timore che la mancanza di risorse finanziarie per le misure di disattivazione possa ritardare la chiusura delle centrali nucleari e minacciare l’ambiente e la salute dell’uomo. L’incidente verificatosi a Fukushima dimostra che l’energia nucleare è incontrollabile in caso di catastrofi e che la sua gestione non può essere lasciata nelle mani dei privati. Richiediamo quindi con urgenza una moratoria affinché non vengano più costruite nuove centrali nucleari e dobbiamo definire un calendario per la chiusura delle 143 centrali ancora operative in Europa. L’Unione europea deve orientarsi verso un futuro privo di centrali nucleari e basato su fonti di energia rinnovabili.</p>
    </intervention>
    <intervention id="2-232-500" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="en">Questa risoluzione è incentrata sulla valutazione di alcuni piani per la disattivazione di centrali nucleari obsolete in tre paesi dell’Unione europea: Ignalina in Lituania, Bohunice in Slovacchia, Kozloduy in Bulgaria. La risoluzione prevede anche una stima dei costi e dei ritardi dell’eventuale finanziamento di progetti energetici indipendenti dalle operazioni di disattivazione. È giusto parlare di “eventuale finanziamento”. È necessario definire in maniera chiara, precisa ed esatta in che modo si provvederà alla sostituzione di queste potenti fonti energetiche, nonché dove e quando verranno costruite nuove centrali elettriche con le nostre risorse finanziarie. Ho votato a favore perché sono consapevole del rischio legato alle centrali nucleari, ma che senso ha disattivare la centrale di Ignalina, quando non sono ancora state costruite altre centrali nucleari nell’Unione europea? Non sarebbe forse meglio eseguire dei lavori di ricostruzione?</p>
    </intervention>
    <intervention id="2-234-000" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">L’adeguamento di alcuni reattori nucleari in Lituania, Slovacchia e Bulgaria, volto a garantirne il rispetto degli standard di sicurezza minimi richiesti, è un’operazione impossibile o realizzabile solo ad un costo irragionevole dal punto di vista economico. Secondo quanto stabilito nell’ambito dei negoziati di adesione all’Unione europea, a favore di questi Stati dell’Europa centrale ed orientale è stato stanziato un finanziamento teso a contribuire alle operazioni di disattivazione dei reattori obsoleti. Sino al 2009, sono stati versati alla Lituania (Ignalina), alla Slovacchia (Bohunice V1) e alla Bulgaria (Kozloduy) circa 1 300 milioni di euro. L’Unione europea si è impegnata per ulteriori stanziamenti sino alla fine del 2013. Durante la crisi del gas russo-ucraina, la Slovacchia ha valutato l’ipotesi di riattivare la centrale nucleare di Bohunice, disattivata, al fine di colmare il deficit energetico causato dalla perdita di approvvigionamenti di gas dalla Russia. La tragedia in Giappone ci ha dimostrato quanto sia facile perdere il controllo di una centrale nucleare e ci ha fatto capire l’importanza di chiudere i reattori obsoleti, predisponendo nel contempo fonti di energia alternative, in modo da evitare eventuali casi di riattivazione. Ho pertanto votato a favore della relazione.</p>
    </intervention>
    <intervention id="2-235-000" speaker_id="39714" name="Rareș-Lucian NICULESCU" is_mep="True" mode="written" nationality="Romania" birth_date="29-08-1976" birth_place="Cluj-Napoca" p_group="Group of the European People's Party (Christian Democrats)" m_state="RO">
      <p sl="ro">Non vi è alcun dubbio che, nell’interesse della sicurezza e della salute di tutti i cittadini europei, l’Unione europea e gli Stati membri debbano attribuire la massima priorità alla disattivazione delle centrali nucleari nei nuovi Stati membri. Deve essere prestata la medesima attenzione anche all’eliminazione dei pericoli presenti nelle immediate vicinanze dell’Unione europea. In questo senso, vorrei sottolineare la necessità di individuare e mobilitare i finanziamenti necessari per costruire un nuovo sarcofago intorno al reattore della centrale nucleare di Černobyl, esploso nel 1986.</p>
    </intervention>
    <intervention id="2-236-000" speaker_id="96694" name="Rolandas PAKSAS" is_mep="True" mode="written" nationality="Lithuania" birth_date="10-06-1956" birth_place="Telšiai" p_group="Europe of Freedom and Direct Democracy Group" m_state="LT">
      <p sl="lt">Concordo con la risoluzione sull’efficienza ed efficacia dei finanziamenti dell’UE nell’ambito della disattivazione di centrali nucleari in Lituania, Slovacchia e Bulgaria. Non dobbiamo lesinare sforzi, in particolare, per garantire che tutte le operazioni di disattivazione vengano completate nei tempi concordati, adottando correttamente tutte le misure di sicurezza necessarie ed evitando anche il minimo rischio per la salute dell’uomo e per l’ambiente. Se il nostro impegno per la disattivazione della centrale di Ignalina e di altre centrali nucleari è determinato, dobbiamo allora utilizzare tutte le risorse finanziarie stanziate per questo processo nel pieno rispetto del principio di trasparenza ed efficienza. Le autorità nazionali devono definire, con estrema urgenza, dettagliati programmi di disattivazione. Ritengo che i risultati dell’audit effettuato dalla Corte dei conti europea riveleranno le finalità dell’utilizzo dei fondi e la loro efficacia. Dobbiamo compiere tutti gli sforzi necessari per garantire che le attività di disattivazione e di trattamento dei rifiuti inizino già a partire dal 2013. Ritengo opportuno chiedere alla Commissione di fornire al Parlamento europeo una pianificazione finanziaria dettagliata e di definire le responsabilità per l’utilizzo dell’assistenza fornita dall’UE. Il previsto accantonamento nei rispettivi fondi nazionali degli importi non è sufficiente a coprire tutti i costi legati alla disattivazione degli impianti e diventa quindi opportuno che le strategie ed i programmi elaborati comprendano nuove azioni e prevedano ulteriori finanziamenti europei.</p>
    </intervention>
    <intervention id="2-236-250" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">Cari colleghi, ho votato a favore del testo sui finanziamenti dell'UE per la disattivazione di centrali nucleari in Lituania, Slovacchia e Bulgaria perché visti i recenti accadimenti dopo il terremoto e la crisi nucleare in Giappone ritengo fondamentale e indispensabile per l'Unione europea una politica di controllo sulla sicurezza dei reattori nucleari che non lasci alcun margine di rischio. Nei territori dei Paesi in questione erano attivi vecchi reattori nucleari di progettazione sovietica per i quali si è tecnicamente ritenuto impossibile un rinnovamento per adeguarli agli standard di sicurezza internazionali attualmente obbligatori. Il finanziamento da parte dell'Unione è consequenziale all'onere economico supportato dai paesi per la chiusura degli impianti nucleari.</p>
    </intervention>
    <intervention id="2-236-375" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Nell’ambito dei negoziati di adesione all’Unione europea, Lituania, Slovacchia e Bulgaria hanno negoziato un sostegno per la disattivazione di vecchi reattori nucleari di progettazione sovietica per i quali, secondo la comunità internazionale ed in linea con il programma d'azione multilaterale del G7 adottato al vertice di Monaco del 1992, non era possibile un adeguamento agli standard di sicurezza minimi richiesti a costi economicamente sostenibili. In sede di negoziati di adesione, i tre paesi si sono impegnati a chiudere e successivamente disattivare i citati reattori nucleari entro determinati termini tassativi. Riconoscendo che la chiusura anticipata rappresentava un onere finanziario di portata eccezionale, l’Unione europea, anche in nome della solidarietà, si è impegnata a fornire un’adeguata assistenza finanziaria per le disattivazione dei citati reattori fino alla fine del 2013. Il programma di assistenza è stato periodicamente oggetto di audit e valutazioni. La Corte dei Conti è attualmente impegnata in un controllo di gestione relativo a tutti e tre i programmi ed è inoltre prevista una relazione speciale per l’autunno 2011. Si sarebbero potute creare sinergie fra i tre progetti, in modo tale da rendere più efficiente ed efficace l’azione svolta dall’Unione europea. Ho votato a favore di questa relazione, di cui vorrei sottolineare la raccomandazione della Commissione per l’armonizzazione dei metodi di finanziamento delle operazioni di disattivazione dei reattori nucleari.</p>
    </intervention>
    <intervention id="2-236-500" speaker_id="36392" name="Aldo PATRICIELLO" is_mep="True" mode="written" nationality="Italy" birth_date="27-09-1957" birth_place="Venafro" m_state="IT">
      <p sl="it">Care colleghe e cari colleghi, la proposta di risoluzione del Parlamento europeo sull'efficienza ed efficacia dei finanziamenti dell'UE nell'ambito della disattivazione di centrali nucleari nei nuovi Stati membri, presentata il 14 marzo 2011, ha lo scopo di valutare i risultati ottenuti nel campo dello smantellamento di centrali nucleari obsolete sulla base delle esperienze della Lituania, della Bulgaria e della Slovacchia, che hanno beneficiato, a partire dal 1999, di assistenza finanziaria UE a questo scopo. La sicurezza dell'approvvigionamento energetico è una delle priorità fondamentali della strategia energetica UE. Secondo le attuali previsioni, i ritardi accusati dai programmi non impediranno di iniziare le attività di smantellamento e gestione dei rifiuti nonché l'esecuzione dei lavori da parte del personale delle centrali entro il 2013. Rimane, tuttavia, una forte preoccupazione per il fatto che i piani di disattivazione non siano stati ancora messi a punto e che siano necessari sforzi per il miglioramento della gestione delle risorse finanziare e del coordinamento con le autorità nazionali degli Stati membri interessati. Per questi motivi, esprimo il mio voto favorevole alla proposta di risoluzione.</p>
    </intervention>
    <intervention id="2-237-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Lituania, Slovacchia e Bulgaria sono tre paesi nel cui territorio erano attivi vecchi reattori nucleari di progettazione sovietica per i quali, secondo la comunità internazionale, in linea con il programma d’azione multilaterale del G7 adottato al vertice di Monaco del 1992, non era possibile un adeguamento agli standard di sicurezza minimi richiesti a costi economicamente sostenibili. In sede di negoziati di adesione all’Unione europea, i tre paesi si sono impegnati a chiudere e successivamente disattivare i citati reattori nucleari entro determinati termini tassativi. Riconoscendo che la chiusura anticipata rappresentava un onere finanziario di portata eccezionale, l’Unione europea, anche in nome della solidarietà, si è impegnata a fornire un’adeguata assistenza finanziaria necessaria per le disattivazione dei citati reattori fino alla fine del 2013.</p>
    </intervention>
    <intervention id="2-238-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Ho votato a favore di questa relazione perché ritengo di importanza prioritaria mantenere alta l'attenzione sullo stato di disattivazione delle centrali nucleari di Lituania, Slovacchia e Bulgaria dove, al momento del loro ingresso nell'Unione europea, erano ancora attivi vecchi reattori nucleari di progettazione sovietica, per i quali non era possibile un adeguamento ai più recenti standard di sicurezza a costi sostenibili.</p>
      <p sl="it">Dopo il recente disastro in Giappone, non è più possibile attardarsi su simili procedure per la sicurezza di tutti i cittadini europei e non solo, e anche gli eccezionali oneri finanziari da assolvere al riguardo non possono più essere una scusante per eventuali ritardi. Per questo motivo, l'Unione europea si è impegnata a fornire un'adeguata assistenza finanziaria per la disattivazione di questi reattori fino alla fine del 2013. Ogni ulteriore ritardo non potrà essere tollerato nell'interesse dell'intera Comunità europea e dovrà essere immediatamente denunciato in tutte le sedi più opportune.</p>
    </intervention>
    <intervention id="2-239-000" speaker_id="97196" name="Oreste ROSSI" is_mep="True" mode="written" nationality="Italy" birth_date="24-03-1964" birth_place="Alessandria" p_group="Europe of freedom and democracy Group" m_state="IT">
      <p sl="it">A seguito del disastro nucleare causato dalla centrale del Giappone, legato anche al mancato adeguamento a standard di sicurezza attuali, possiamo dire di aver fatto un'ottima scelta quando, in sede di negoziati di adesione, si erano fissate date di chiusura tassative per tre vecchie centrali nucleari di progettazione sovietica in Lituania, Slovacchia e Bulgaria.</p>
      <p sl="it">La data di chiusura definitiva e della relativa messa in sicurezza era prevista per il 2013, con un importo di spese a carico dell'Unione europea di quasi tre miliardi di euro. La relazione invita la Commissione, a seguito dei ritardi e dell'aumento dei costi relativi la messa in sicurezza delle tre centrali, a una maggiore sorveglianza e a verificare quale sia la situazione attuale e quali siano le previsioni sull'attuazione delle diverse fasi del processo di disattivazione in base al calendario iniziale.</p>
    </intervention>
    <intervention id="2-240-000" speaker_id="4751" name="Bart STAES" is_mep="True" mode="written" nationality="Belgium" birth_date="07-08-1958" birth_place="Izegem" p_group="Group of the Greens/European Free Alliance" m_state="BE">
      <p sl="nl">Lituania, Slovacchia e Bulgaria sono tre paesi nel cui territorio erano attivi vecchi reattori nucleari di progettazione sovietica per i quali, secondo la comunità internazionale, non era possibile un adeguamento agli standard di sicurezza minimi richiesti a costi economicamente sostenibili. In sede di negoziati di adesione i tre paesi si sono impegnati a chiudere e successivamente disattivare i citati reattori nucleari entro determinati termini tassativi. A tal fine sono stati accantonati 2,7 miliardi di euro per il periodo 1999-2013. Alla fine del 2009, erano già stati assegnati 1,8 miliardi di euro, ma vi sono comunque stati notevoli ritardi nell’attuazione dei programmi di disattivazione. Il Parlamento europeo teme che questi ritardi possano comportare rischi per l’ambiente e la salute dell’uomo. Mi ritengo soddisfatto della relazione, anche perché quest’Assemblea ha appoggiato i miei emendamenti, presentati in seno alla Commissione per il controllo dei bilanci, che chiedevano la massima trasparenza nella gestione dei fondi e nell’utilizzo delle risorse.</p>
      <p sl="nl">Il Parlamento europeo ha anche approvato la mia richiesta alla Commissione di riferire al Parlamento con cadenza annuale in merito all’utilizzo dei fondi e alla probabilità che i fondi accantonati verranno assorbiti nell'arco dei prossimi tre anni. Questa relazione getta le basi per un’attenta supervisione del processo e questo è un elemento positivo sotto numerosi punti di vista.</p>
    </intervention>
    <intervention id="2-240-500" speaker_id="4545" name="Catherine STIHLER" is_mep="True" mode="written" nationality="United Kingdom" birth_date="30-07-1973" birth_place="Bellshill" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ho votato a favore della relazione e appoggio la disattivazione graduale delle centrali nucleari.</p>
    </intervention>
    <intervention id="2-241-000" speaker_id="28221" name="Thomas ULMER" is_mep="True" mode="written" nationality="Germany" birth_date="25-07-1956" birth_place="Karlsruhe" p_group="Group of the European People's Party (Christian Democrats)" m_state="DE">
      <p sl="de">Ho votato a favore della relazione. Lo smantellamento delle centrali di Ignalina, Bohunice e Kozloduy si sta prolungando più del dovuto e si richiede un maggiore impegno da parte degli operatori nazionali. È necessario che tutti gli Stati membri sollecitino con urgenza la definizione di standard comuni per lo smantellamento delle centrali e devono essere stabilite precise responsabilità. Nell’ambito dei negoziati di adesione all’Unione europea, i tre paesi, ovvero Lituania, Slovacchia e Bulgaria, hanno espresso la propria volontà di eliminare dalla rete queste tre centrali nucleari non sicure.</p>
    </intervention>
    <intervention id="2-241-500" speaker_id="96698" name="Viktor USPASKICH" is_mep="True" mode="written" nationality="Lithuania" birth_date="24-07-1959" birth_place="Vilnius" m_state="LT">
      <p sl="lt">I tragici eventi verificatisi il mese scorso in Giappone e la preoccupazione nei confronti della sicurezza della centrale nucleare di Fukushima hanno generato un ampio dibattito sul tema della centrali nucleari. È molto importante tenere queste discussioni:; molti cittadini lituani ricordano fin troppo bene la tragedia di Černobyl. La chiusura della centrale nucleare lituana di Ignalina era una delle condizioni per l’adesione all’Unione europea, ma questa decisione è stata molto dolorosa. L’Unione europea ha fornito alla Lituania 837 milioni di euro in assistenza finanziaria per ovviare alle conseguenze della chiusura della centrale nucleare per il periodo 2007-2013, ma il finanziamento erogato dall’UE per la chiusura del reattore non è sufficiente. Una disattivazione sicura rappresenta un processo lungo e l’Unione europea deve sostenere la Lituania in ogni sua fase. Il sostegno deve essere di natura globale e comprendere il trattamento delle scorie radioattive e dei rifiuti.</p>
      <p sl="lt">Come ha affermato il relatore, il sostegno globale da parte dell’Unione europea è importante per contenere le conseguenze economiche e sociali derivanti dalla chiusura della centrale nucleare di Ignalina, che ha comportato l’esubero di molti lavoratori lituani ed ha danneggiato la nostra economia. L’Unione europea deve fornire ulteriore assistenza per i progetti nel settore energetico, al fine di ridurre le conseguenze economiche della chiusura della centrale nucleare di Ignalina, includendo anche la promozione del rinnovamento delle misure volte a incrementare la produzione di energia e l’efficienza energetica.</p>
    </intervention>
    <intervention id="2-242-000" speaker_id="97016" name="Angelika WERTHMANN" is_mep="True" mode="written" nationality="Austria" birth_date="07-11-1963" birth_place="Schwarzach" p_group="Non" m_state="AT">
      <p sl="de">Ho votato a favore della relazione sulla disattivazione dei tre reattori nucleari in Lituania, Slovacchia e Bulgaria. Questi reattori nucleari non soddisfano gli standard di sicurezza minimi e il loro smantellamento era una delle condizioni concordate dai tre paesi in sede di negoziati di adesione; l’Unione europea si è altresì impegnata a coprire parte dei costi di disattivazione. In questo contesto, fa particolarmente piacere apprendere che la chiusura della centrale di Ignalina in Lituania ha coinciso con lo spegnimento dell’unica centrale nucleare esistente nel paese.</p>
    </intervention>
    <intervention id="2-243-500" speaker_id="5956" name="Regina BASTOS" is_mep="True" mode="written" nationality="Portugal" birth_date="04-11-1960" birth_place="Veiros-Estarreja" p_group="Group of the European People's Party (Christian Democrats)" m_state="PT">
      <p sl="pt">Il Fondo europeo di adeguamento alla globalizzazione (FEG) è stato creato nel 2006 per fornire sostegno supplementare ai lavoratori che risentono delle conseguenze dei grandi cambiamenti strutturali nei flussi commerciali mondiali e per assisterli nel reinserimento nel mercato del lavoro. A partire dal 1 maggio 2009, l’ambito di applicazione del FEG è stato ampliato e prevede un sostegno per i lavoratori in esubero a causa della crisi economica, finanziaria e sociale.</p>
      <p sl="pt">In questo periodo di profonda crisi, che ha causato portato tra l’altro a un aumento della disoccupazione, l’Unione europea deve mettere in campo tutti i mezzi a sua disposizione per reagire, fornendo, in particolare, un sostegno a quanti affrontano ogni giorno la realtà della disoccupazione. Per questo ho votato a favore della relazione per la mobilitazione del FEG per la Repubblica ceca, con l’obiettivo di sostenere i lavoratori in esubero dell’azienda Unilever ČR spol.s r.o.</p>
    </intervention>
    <intervention id="2-244-000" speaker_id="96922" name="Izaskun BILBAO BARANDICA" is_mep="True" mode="written" nationality="Spain" birth_date="27-03-1961" birth_place="Bermeo" m_state="ES">
      <p sl="es">Gli aiuti riguardano 460 dei 664 lavoratori in esubero dall’azienda Unilever ČR, che operavano nel settore del commercio al dettaglio: il 52,4 per cento dei lavoratori colpiti sono donne, il 13 per cento ha più di 54 anni ed il 9,1 per cento ne ha meno di 24. Le misure a sostegno alla formazione dei lavoratori in esubero saranno cofinanziate dall’azienda, che non si sta sottraendo alle proprie responsabilità, e attuate dall'azienda o da appaltatori che operano per suo conto.</p>
    </intervention>
    <intervention id="2-245-000" speaker_id="28354" name="Jan BŘEZINA" is_mep="True" mode="written" nationality="Czechia" birth_date="14-04-1954" birth_place="Konice" p_group="Group of the European People's Party (Christian Democrats)" m_state="CZ">
      <p sl="it">È un successo per il Parlamento europeo il fatto che, per la prima volta il bilancio del 2011 presenti stanziamenti di pagamento pari a 47 608 950 euro alla linea di bilancio relativa al Fondo europeo di adeguamento alla globalizzazione (FEG). Il FEG è stato creato quale strumento specifico e distinto, con obiettivi e scadenze proprie, ed è pertanto giustificata un’apposita dotazione che eviterà di procedere, come in passato, a storni da altre linee, un’operazione che potrebbe essere pregiudizievole per il conseguimento degli obiettivi delle varie politiche. A mio avviso, il FEG ha dato prova della sua validità e la mia unica preoccupazione è che i nuovi Stati membri non ne abbiano fatto granché uso. L’impressione che alla fine ne potrebbe derivare è che gli aiuti stanziati dal FEG vengano utilizzati dai vecchi Stati membri per ottenere le risorse di bilancio europee che erano soliti ricevere in precedenza nell’ambito, ad esempio, della politica di coesione. A mio parere, la prima richiesta della Repubblica ceca, nella storia, di concessione di un contribuito dal FEG non è che l’inizio; ne seguiranno altre, perché anche l’industria del paese è stata colpita dalla globalizzazione e dalla crisi finanziaria mondiale ed i lavoratori cechi che sono stati licenziati meritano l’assistenza europea a sostegno del loro impegno per rientrare in un mercato del lavoro competitivo.</p>
    </intervention>
    <intervention id="2-246-000" speaker_id="96716" name="Zuzana BRZOBOHATÁ" is_mep="True" mode="written" nationality="Czechia" birth_date="11-07-1962" birth_place="Brno" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="it">Il Fondo europeo di adeguamento alla globalizzazione è stato istituito nel 2006 come strumento flessibile per la fornitura rapida di un aiuto specifico, una tantum e limitato nel tempo, ai lavoratori in esubero a causa della globalizzazione e della crisi finanziaria ed economica. Si tratta della prima concessione di un contributo dal Fondo alla Repubblica ceca dallo scoppio della crisi economica e finanziaria globale, finalizzato, nello specifico, a contenere le conseguenze derivanti dal licenziamento di 634 lavoratori dell’azienda Unilever, che ha chiuso una fabbrica nel comune di Nelahozeves. Considerando che il 52,4 per cento degli esuberi è rappresentato da donne e che oltre 13 per cento ha più di 54 anni, ritengo che la concessione di questo contributo alla Repubblica ceca sia più che opportuna e ho quindi votato a favore della relazione.</p>
    </intervention>
    <intervention id="2-246-500" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">Mi compiaccio del lavoro svolto sulla base del Fondo europeo di adeguamento alla globalizzazione (FEG) a sostegno dei lavoratori che risentono dei cambiamenti dei flussi commerciali mondiali. Analogamente appoggio la decisione di mobilitazione del FEG a favore della Repubblica ceca, che va a vantaggio dei lavoratori dell’azienda Unilever, interessata inaspettatamente da oltre 500 esuberi a causa della crisi economica e finanziaria mondiale. Questa decisione è molto importante, non solo per i lavoratori e le loro famiglie, ma anche per il distretto di Melník, dove era situata la fabbrica Unilever, la cui economia dipende in larga misura dall’industria della trasformazione alimentare, nonché dal settore chimico ed energetico.</p>
    </intervention>
    <intervention id="2-247-000" speaker_id="96914" name="Anne DELVAUX" is_mep="True" mode="written" nationality="Belgium" birth_date="20-10-1970" birth_place="Liège" p_group="Group of the European People's Party (Christian Democrats)" m_state="BE">
      <p sl="fr">Ho votato a favore della relazione e dell’emendamento che chiede una revisione del Fondo europeo di adeguamento alla globalizzazione (FEG). Mi rammarico, infatti, che il FEG, nella sua versione attuale, non preveda una verifica della situazione finanziaria, dell’eventuale evasione fiscale o della situazione in materia di aiuti di Stato delle società multinazionali la cui ristrutturazione motiva l’intervento del FEG. Ritengo che tali aspetti debbano essere affrontati nell’imminente revisione del regolamento FEG, senza compromettere l’accesso dei lavoratori in esubero al FEG.</p>
    </intervention>
    <intervention id="2-247-250" speaker_id="photo_generic" name="Lena Ek, Marit Paulsen, Olle Schmidt e Cecilia Wikström" is_mep="True" mode="written">
      <p sl="sv">Abbiamo deciso ancora una volta di appoggiare la mobilitazione del Fondo europeo di adeguamento alla globalizzazione, in questo caso per aiutare circa 1 200 persone che hanno perso il lavoro in Polonia e nella Repubblica ceca, perché l’Europa sta ancora risentendo degli effetti della crisi economica e considerando che, per far fronte a situazioni straordinarie, sono necessarie misure straordinarie.</p>
      <p sl="sv">Tuttavia, riteniamo che in futuro si debbano utilizzare, invece, strumenti già esistenti (in particolare il Fondo sociale europeo) per migliorare le prospettive occupazionali di lavoratori licenziati o in esubero. Probabilmente non ci sarà bisogno del Fondo europeo di adeguamento alla globalizzazione nel prossimo esercizio finanziario.</p>
    </intervention>
    <intervention id="2-247-500" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">La richiesta riguarda 634 esuberi dell’azienda Unilever ČR, attiva nel settore del commercio al dettaglio nella regione ceca di Střední Čechy. Come per la prima richiesta di quest’anno, relativa alla regione polacca di Podkarpackie, la commissione per l’occupazione e gli affari sociali ha fornito una valutazione positiva della conformità di questo processo alle condizioni di ammissibilità. Non posso non notare, con dispiacere, la diffusione degli esuberi in tutta l’Unione, a dimostrazione del fatto che c’è ancora molto da fare per invertire il ciclo della crisi di cui siamo prigionieri. Appoggio la proposta della Commissione di mobilitare il Fondo europeo di adeguamento alla globalizzazione (FEG) e mi auguro che i lavoratori in esubero riescano a trovare un nuovo lavoro il più presto possibile.</p>
    </intervention>
    <intervention id="2-247-750" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Questa relazione si basa su un progetto di decisione del Parlamento europeo e del Consiglio sulla mobilitazione di 323 820 euro dal Fondo europeo di adeguamento alla globalizzazione (FEG) per sostenere il reinserimento dei lavoratori cechi in esubero a causa dell’attuale crisi economica e finanziaria. Questa domanda, la seconda ad essere stata approvata nell’ambito del bilancio europeo del 2011, è stata presentata alla Commissione il 24 marzo 2010 e riguarda 634 lavoratori dell’azienda Unilever ČR, nella regione ceca di Střední Čechy, operativa nel settore del commercio al dettaglio. Dato che la domanda comporta l’attivazione di uno specifico strumento di bilancio e che la somma richiesta è accettabile dal punto di vista giuridico e conforme alle disposizioni del punto 28 dell’accordo interistituzionale del 17 maggio 2006 tra il Parlamento europeo, il Consiglio e la Commissione europea, ho votato a favore di questa proposta e mi auguro che contribuisca a ridurre le difficoltà economiche degli abitanti di questa regione e a rilanciare l’economia locale.</p>
    </intervention>
    <intervention id="2-248-000" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Un’altra mobilitazione del Fondo europeo di adeguamento alla globalizzazione (FEG), questa volta a sostegno dei lavoratori in esubero di una fabbrica della multinazionale Unilever nella Repubblica ceca.</p>
      <p sl="pt">Come negli altri casi, abbiamo votato a favore. Ciononostante, oltre alle riserve che formuliamo sempre in casi come questi, vi sono particolari aspetti di questo processo che vale la pena sottolineare. La Commissione europea si è limitata ad affermare che Unilever non ha ricevuto alcun aiuto di Stato o sostegno finanziario dai fondi europei per l’apertura della fabbrica nella Repubblica ceca, prima o dopo l’adesione del paese all’UE. Tuttavia, la Commissione non ha fornito informazioni, come invece avrebbe dovuto fare e come le era stato chiesto di fare, su quanto sta accadendo con altre fabbriche del gruppo, obiettando di non essere obbligata a procedere in tal senso secondo quanto previsto dal regolamento del FEG.</p>
      <p sl="pt">Oltre al caso specifico della Repubblica ceca, sarebbe interessante appurare e valutare il comportamento del gruppo Unilever a livello europeo. Lamentiamo quindi la mancanza di informazioni relative all’assistenza pubblica concessa a questo gruppo, e in generale alle società multinazionali, la cui ristrutturazione motiva l’intervento del FEG.</p>
    </intervention>
    <intervention id="2-249-000" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Stiamo discutendo di un’altra mobilitazione del Fondo europeo di adeguamento alla globalizzazione (FEG), che in questo caso vuole aiutare i lavoratori in esubero della fabbrica ceca della multinazionale Unilever. La posizione della Commissione europea in questo ambito si è rilevata molto controversa, poiché si è limitata a dichiarare che Unilever non ha ricevuto alcun aiuto di Stato o sostegno finanziario dai fondi europei per l’apertura della fabbrica nella Repubblica ceca, prima o dopo l’adesione del paese all’UE. Tuttavia, la Commissione non ha fornito informazioni, come invece avrebbe dovuto fare e come le era stato chiesto di fare, su quanto sta accadendo con le altre fabbriche del gruppo, obiettando di non essere obbligata a procedere in tal senso secondo quanto previsto dal regolamento del FEG.</p>
      <p sl="pt">Ho quindi voluto sottolineare, durante la discussione in seno alla commissione per l’occupazione e gli affari sociali, che non sono state messe a disposizione informazioni su quanto sta accadendo al gruppo Unilever a livello europeo ed ho proposto che quest’argomento venga preso in considerazione al momento della revisione del regolamento, in modo tale che si possa effettuare una verifica della situazione finanziaria, compresi gli aiuti di Stato, delle società multinazionali la cui ristrutturazione motiva l’intervento del FEG, senza compromettere l’accesso da parte dei lavoratori in esubero al Fondo.</p>
      <p sl="pt">Abbiamo quindi votato a favore di queste proposte.</p>
    </intervention>
    <intervention id="2-249-500" speaker_id="96953" name="Estelle GRELIER" is_mep="True" mode="written" nationality="France" birth_date="22-06-1973" birth_place="La Roche sur Yon" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">Ho votato a favore della relazione sulla mobilitazione del Fondo europeo di adeguamento alla globalizzazione (FEG) a sostegno di un gruppo di lavoratori del settore alimentare (Unilever) nella Repubblica ceca. Vorrei sottolineare la necessità urgente di revisionare il regolamento del Fondo il prima possibile. Durante la votazione ho cofirmato e garantito l’adozione di un emendamento volto a precisare che va a scapito del regolamento non prevedere una verifica della solidità finanziaria, dell’eventuale evasione fiscale o della situazione in materia di aiuti di Stato delle società multinazionali che si avvalgono dell’intervento del FEG. In un momento in cui l’Unione europea fatica a finanziare i propri obiettivi ed è obbligata a scegliere tra politiche di pari priorità, il bilancio comunitario non può permettersi di finanziare le strategie di ingresso sul mercato e di delocalizzazione di grandi multinazionali il cui unico intento è incrementare i propri utili. Si tratta di un aspetto da tenere in considerazione nel prossimo regolamento, garantendo, garantendo al contempo che questo non comprometta l’accesso dei lavoratori in esubero al FEG.</p>
    </intervention>
    <intervention id="2-250-000" speaker_id="96714" name="Jiří HAVEL" is_mep="True" mode="written" nationality="Czechia" birth_date="20-08-1957" birth_place="Praha" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="cs">Raccomando di votare a favore della relazione Matera sulla mobilitazione del Fondo europeo di adeguamento alla globalizzazione (FEG), nell’ambito del quale la Repubblica ceca ha presentato la sua prima richiesta di aiuto. È importante sottolineare l’obiettivo del Fondo, creato sotto l’egida del Commissario socialdemocratico ceco Vladimír Špidla. Il terremoto finanziario ed economico ha privato molte persone del proprio posto di lavoro in tutta Europa. Le risorse del FEG finanziano solo le misure volte ad agevolare il ricollocamento professionale dei lavoratori in esubero iscritti ai programmi di formazione professionale, con un’esperienza rispondente alle necessità del mercato del lavoro o che sono diventati lavoratori autonomi. In base alla relazione Matera, posso concludere che Unilever ha soddisfatto tutte le condizioni di ammissibilità. A causa della crisi economica Unilever ČR ha dovuto chiudere la sede di Nelahozeves e licenziare la maggior parte dei lavoratori.</p>
      <p sl="cs">Unilever ha offerto a quanti sono stati licenziati un programma di sostegno globale per trovare un nuovo lavoro e ha collaborato da vicino con l’ufficio di collocamento locale per gestire il programma. Concordo quindi con la concessione dei contributi in base alle informazioni contenute nella relazione e con la proposta della Commissione di versare alla Repubblica ceca 323 820 euro dal FEG.</p>
    </intervention>
    <intervention id="2-250-250" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Il Fondo europeo di adeguamento alla globalizzazione (FEG) è stato creato per fornire sostegno supplementare ai lavoratori in esubero che risentono delle conseguenze dei grandi cambiamenti strutturali nei flussi commerciali mondiali dovuti alla globalizzazione e per assisterli nel reinserimento nel mercato del lavoro. L’ambito di applicazione del FEG è stato ampliato a partire dal 1 maggio 2009 ed è possibile chiedere un sostegno per i lavoratori in esubero come conseguenza diretta della crisi economica e finanziaria mondiale. L’accordo interistituzionale del 17 maggio 2006 consente di mobilitare il FEG nei limiti di un importo annuo massimo di 500 milioni di euro. Il 24 marzo 2010, la Repubblica ceca ha presentato una domanda di mobilitazione del FEG, relativamente a 634 licenziamenti (tutti ammessi all’assistenza) nell’azienda Unilever ČR, spol.sr.o, operante nel settore del commercio al dettaglio (prodotti alimentari) e ha inviato ulteriori informazioni a completamento fino al 20 settembre 2010. La domanda è conforme ai requisiti per la determinazione dei contributi finanziari. La Commissione propone quindi di stanziare un importo pari a 323 820 euro. Sostengo la mobilitazione del FEG per la concessione di un contributo finanziario in risposta alla domanda presentata dalla Repubblica ceca. Ritengo che anche altri Stati membri debbano sfruttare maggiormente le opportunità offerte dai fondi europei.</p>
    </intervention>
    <intervention id="2-250-500" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Egregio Presidente, cari colleghi, ho votato a favore della mobilitazione del Fondo europeo di adeguamento alla globalizzazione (FEG) a favore della Repubblica Ceca, perché ritengo tale strumento una valida risorsa di sostegno ai lavoratori in difficoltà a causa della crisi economica. La votazione odierna riguardava una richiesta di supporto per 634 lavoratori dell'azienda Unilever CZ, operante nel settore del commercio al dettaglio nella regione NUTS II di Střední Čechy, per un importo finanziato dal FEG di 323.820 euro. Infine, vorrei sottolineare l'importanza del FEG, rivelatosi in questi anni una risorsa utile ed efficace nella lotta alla disoccupazione come conseguenza della globalizzazione e della crisi economica.</p>
    </intervention>
    <intervention id="2-251-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Accolgo con favore questa relazione che concede finanziamenti dal Fondo europeo di adeguamento alla globalizzazione per sostenere i lavoratori in esubero nella Repubblica ceca. La domanda riguarda 634 esuberi a causa della chiusura di una fabbrica Unilever a Nelahozeves nell’ultimo trimestre del 2009. 460 lavoratori in esubero beneficeranno delle misure personalizzate finanziate dal FEG per un totale di 0,32 milioni di euro.</p>
    </intervention>
    <intervention id="2-252-000" speaker_id="96742" name="Jean-Luc MÉLENCHON" is_mep="True" mode="written" nationality="France" birth_date="19-08-1951" birth_place="Tanger" p_group="Confederal Group of the European United Left - Nordic Green Left" m_state="FR">
      <p sl="fr">Non intervengo per rispetto ai lavoratori cechi che sono stati sacrificati sull’altare della globalizzazione. La situazione precaria in cui si trovano è la conseguenza delle politiche neoliberali europee che questo Fondo avalla e sostiene. Voto contro perché l’elemosina concessa alle vittime di queste politiche è derisoria a confronto degli utili che si stanno raccogliendo altrove.</p>
    </intervention>
    <intervention id="2-252-500" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">L’Unione europea è un’area di solidarietà e il Fondo europeo di adeguamento alla globalizzazione (FEG) ne fa parte. Questo aiuto è fondamentale per sostenere i disoccupati e le vittime delle delocalizzazioni societarie portate avanti in un contesto globalizzato. Sempre più aziende stanno delocalizzando, approfittando dei costi minori della manodopera in diversi paesi, tra cui Cina e India, con effetti dannosi per gli Stati che invece rispettano i diritti dei lavoratori. Il FEG ha lo scopo di aiutare i lavoratori vittime delle delocalizzazioni societarie ed è fondamentale per agevolare l’accesso a un nuovo posto di lavoro. Il FEG è stato utilizzato in passato da altri paesi dell’UE ed è quindi opportuno concedere oggi questo aiuto alla Repubblica ceca, che ha presentato domanda di assistenza per 634 esuberi (tutti ammessi all’assistenza) della società Unilever ČR, spol.sr.o, attiva nel settore del commercio al dettaglio nella regione NUTS II di Střední Čechy.</p>
    </intervention>
    <intervention id="2-252-750" speaker_id="28407" name="Willy MEYER" is_mep="True" mode="written" nationality="Spain" birth_date="19-08-1952" birth_place="Madrid" p_group="Confederal Group of the European United Left - Nordic Green Left" m_state="ES">
      <p sl="es">Anche se ho votato a favore di questa proposta volta a fornire assistenza ai lavoratori di Unilever nella Repubblica ceca, ritengo si tratti una misura analgesica e palliativa per le conseguenze del modello capitalista e che non comporti alcun progresso reale nella lotta contro le cause della crisi. Concordo con la mobilitazione delle risorse dal Fondo europeo di adeguamento alla globalizzazione (FEG) per gli esuberi dovuti ai cambiamenti strutturali nei flussi commerciali o come conseguenza diretta dell’attuale crisi economica e finanziaria. Ritengo che il FEG possa contribuire all’obiettivo finale di agevolare il reinserimento di questi lavoratori nel mercato del lavoro. Ho votato a favore anche perché sono convinto che quest’assistenza completi gli aiuti per gli esuberi previsti da tutte le legislazioni nazionali e dai contratti collettivi. La mobilitazione di fondi tratti dal FEG non può in nessun caso sostituire o annullare la responsabilità giuridica dei governi e delle società nei confronti dei lavoratori in esubero.</p>
    </intervention>
    <intervention id="2-253-000" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Il Fondo europeo di adeguamento alla globalizzazione è stato istituito per fornire sostegno ai lavoratori in esubero come conseguenza della crisi finanziaria ed economica mondiale. La Repubblica ceca ha presentato domanda di sostegno per 634 esuberi. È assolutamente giusto nonché opportuno offrire sostegno personale ai lavoratori in esubero come conseguenza della globalizzazione e della crisi economica, agevolando il loro reinserimento nel mercato del lavoro. Ho quindi votato a favore.</p>
    </intervention>
    <intervention id="2-253-062" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">Cari colleghi, I Fondi europei di adeguamento alla globalizzazione sono fondi stanziati dall'Unione per supportare economicamente alcuni settori in difficoltà dei Paesi membri o settori in espansione verso gli standard medi dell'Unione, per questo mi sono espresso a favore della relazione della collega Matera. Per il 2011 la linea di bilancio dell'Unione per gli stanziamenti di fondi di questo tipo è stata incrementata di 50 milioni di euro, è quindi più facile la concessione di fondi per i settori più vari, nello specifico si tratta delle prime richieste di mobilizzazione per il 2011 per il settore della produzione e fabbricazione di macchinari fatte da Repubblica Ceca e Polonia. Il fondo (di quasi un milione di euro) andrà a supportare i lavoratori specializzati in commercio e produzione di macchinari.</p>
    </intervention>
    <intervention id="2-253-125" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Il Fondo europeo di adeguamento alla globalizzazione (FEG) è stato creato per fornire sostegno supplementare ai lavoratori che risentono delle conseguenze dei grandi cambiamenti strutturali nei flussi commerciali mondiali. Il 15 febbraio 2011, la Commissione ha adottato una nuova proposta di decisione sulla mobilitazione del FEG a favore della Repubblica ceca al fine di sostenere il reinserimento nel mercato del lavoro dei lavoratori licenziati a causa della crisi economica e finanziaria mondiale. Questa è la seconda domanda esaminata nel quadro del bilancio 2011 e si riferisce alla mobilitazione del FEG per un importo totale di 323 820 euro. Essa riguarda l’esubero di 594 lavoratori (tutti ammessi all’assistenza) presso l’azienda Unilever ČR, spol.sr., attiva nel settore del commercio al dettaglio nella regione di Střední, durante il periodo di riferimento di quattro mesi, dal 16 settembre 2009 e il 16 gennaio 2010. Secondo le conclusioni della valutazione della Commissione, vi è un legame tra gli esuberi ed i grandi cambiamenti strutturali nei flussi commerciali mondiali o la crisi finanziaria ed economica e gli esuberi erano di natura imprevista. La domanda soddisfa tutti i criteri di ammissibilità previsti dal regolamento del FEG, per cui ho votato a favore della mobilitazione del fondo.</p>
    </intervention>
    <intervention id="2-253-250" speaker_id="96903" name="Paulo RANGEL" is_mep="True" mode="written" nationality="Portugal" birth_date="18-02-1968" m_state="PT">
      <p sl="pt">La domanda presentata dalla Repubblica ceca per la mobilitazione del Fondo europeo di adeguamento alla globalizzazione (FEG) riguarda 634 esuberi relativi al periodo compreso tra il 16 settembre 2009 ed il 16 gennaio 2010 presso la società Unilever ČR, spol.sr.o, attiva nel settore del commercio al dettaglio nella regione NUTS II di Střední Čechy, e soddisfa tutti i criteri di ammissibilità previsti per legge. Ai sensi del regolamento (CE) n. 546/2009 del Parlamento europeo e del Consiglio, del 18 giugno 2009, che modifica il regolamento (CE) n. 1927/2006 del Parlamento europeo e del Consiglio, del 20 dicembre 2006, che istituisce il Fondo europeo di adeguamento alla globalizzazione, l’ambito di applicazione del FEG è stato temporaneamente ampliato affinché il suo intervento possa estendersi a situazioni come questa, in cui, come conseguenza diretta della crisi economica e finanziaria mondiale, vi sia “l’esubero di almeno 500 dipendenti, nell’arco di nove mesi, in particolare in piccole e medie imprese, di una divisione NACE 2, in una regione o in due regioni contigue di livello NUTS II”. Ho quindi votato a favore della risoluzione, nella speranza che la mobilitazione del FEG contribuisca ad un efficace reinserimento di questi lavoratori nel mercato del lavoro.</p>
    </intervention>
    <intervention id="2-253-500" speaker_id="28352" name="Zuzana ROITHOVÁ" is_mep="True" mode="written" nationality="Czechia" birth_date="30-01-1953" birth_place="Praha" p_group="Group of the European People's Party (Christian Democrats)" m_state="CZ">
      <p sl="it">Ho votato a favore della relazione sulla mobilitazione del Fondo europeo di adeguamento alla globalizzazione a favore della Repubblica ceca e, in particolare, degli ex dipendenti della società Unilever e sono lieta che la relazione sia stata approvata. Mi dispiace che i conservatori inglesi abbiano votato contro e che il presidente ceco dei Conservatori e Riformisti europei non sia riuscito a far cambiare loro idea, benché questa sia la prima volta che la Repubblica ceca fa uso delle risorse di questo Fondo.</p>
    </intervention>
    <intervention id="2-254-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Come accade di solito in questo genere di relazioni, il Parlamento europeo:</p>
      <p sl="en">1. chiede alle istituzioni interessate di compiere gli sforzi necessari per accelerare la mobilitazione del FEG; apprezza a tale proposito la procedura perfezionata messa in atto dalla Commissione, dando seguito alla richiesta del Parlamento di accelerare la concessione dei contributi al fine di presentare all’autorità di bilancio la valutazione della Commissione sull’ammissibilità di una domanda FEG congiuntamente alla proposta di mobilitazione del Fondo; auspica l’attuazione di ulteriori miglioramenti procedurali nel quadro delle prossime revisioni del Fondo;</p>
      <p sl="en">2. ricorda l’impegno delle istituzioni volto a garantire una procedura agevole e rapida per l’adozione delle decisioni relative alla mobilitazione del FEG, apportando un aiuto specifico, una tantum e limitato nel tempo, ai lavoratori in esubero a causa della globalizzazione e della crisi finanziaria ed economica; rileva che il ruolo che il FEG può svolgere ai fini del reinserimento dei lavoratori in esubero nel mercato del lavoro; chiede, tuttavia, una valutazione dell’integrazione a lungo termine di tali lavoratori nel mercato del lavoro, quale risultato diretto delle misure finanziate dal FEG.</p>
    </intervention>
    <intervention id="2-255-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Lo scorso 15 febbraio la Commissione ha adottato una proposta di decisione sulla mobilitazione del FEG a favore della Repubblica ceca, al fine di sostenere il reinserimento nel mercato del lavoro dei lavoratori licenziati a causa della crisi finanziaria ed economica globale. La domanda in esame riguarda 634 esuberi, tutti ammessi all'assistenza del Fondo, presso l'azienda Unilever operante nel settore del commercio al dettaglio nella regione NUTS II di Střední Čechy, durante il periodo di riferimento di quattro mesi che va dal 16 settembre 2009 al 16 gennaio 2010. Il mio voto positivo alla risoluzione odierna ribadisce il parere favorevole già espresso in sede di commissione per l'occupazione e gli affari sociali.</p>
    </intervention>
    <intervention id="2-256-000" speaker_id="96718" name="Olga SEHNALOVÁ" is_mep="True" mode="written" nationality="Czechia" birth_date="25-10-1968" birth_place="Kromĕříž" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="it">La concessione di un contributo dal Fondo europeo di adeguamento alla globalizzazione agevolerà il reinserimento di 460 lavoratori in esubero a causa della chiusura della società Unilever nel comune di Nelahozeves nella Boemia centrale, in Repubblica ceca. Alla luce del fatto che, in tal modo, si offrirà un notevole aiuto nella gestione dell’impatto sociale del licenziamento di massa in questa piccola comunità, ho votato a favore dell’adozione di questa relazione.</p>
    </intervention>
    <intervention id="2-256-250" speaker_id="4545" name="Catherine STIHLER" is_mep="True" mode="written" nationality="United Kingdom" birth_date="30-07-1973" birth_place="Bellshill" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ho votato a favore di questa relazione che offrirà un finanziamento a favore di misure personalizzate volte ad aiutare i lavoratori in esubero nella Repubblica ceca.</p>
    </intervention>
    <intervention id="2-256-500" speaker_id="96858" name="Marie-Christine VERGIAT" is_mep="True" mode="written" nationality="France" birth_date="23-09-1956" birth_place="Roanne" p_group="Confederal Group of the European United Left - Nordic Green Left" m_state="FR">
      <p sl="fr">Il Fondo europeo di adeguamento alla globalizzazione è un meccanismo controverso. Ufficialmente, il Fondo consente all’Unione europea di finanziare azioni concrete per compensare gli effetti della crisi. È utile tanto quanto mettere il gesso a una gamba di legno.</p>
      <p sl="fr">Questo meccanismo, tuttavia, viene utilizzato ad hoc e solo in determinati casi. In realtà lo si sta utilizzando per finanziare piani di esubero.</p>
      <p sl="fr">Oggi, il Parlamento europeo si è spinto ancora oltre con questa ipocrisia, assegnando una parte del Fondo ad Unilever, che ha appena chiuso le sue fabbriche in Repubblica ceca ed ha licenziato oltre 600 persone, mentre il suo utile netto è aumentato del 26 per cento, raggiungendo i 4,6 miliardi di euro.</p>
      <p sl="fr">Ho votato contro questa relazione, che solleva una questione più generale rispetto al caso Unilever. Come possono le istituzioni nazionali ed europee, alla luce della crisi occupazionale che stiamo affrontando, continuare ad utilizzare il denaro pubblico per sovvenzionare società multinazionali che licenziano dipendenti nonostante siano in attivo e che quindi pongono gli interessi dei loro azionisti davanti a quelli dei loro dipendenti?</p>
    </intervention>
    <intervention id="2-257-000" speaker_id="97016" name="Angelika WERTHMANN" is_mep="True" mode="written" nationality="Austria" birth_date="07-11-1963" birth_place="Schwarzach" p_group="Non" m_state="AT">
      <p sl="de">Posso solo appoggiare l’emendamento presentato dal gruppo dell'Alleanza progressista di Socialisti e Democratici al Parlamento europeo che richiede che una verifica complessiva di una società al momento della concessione di un contributo dal Fondo europeo di adeguamento alla globalizzazione (FEG). Ho presentato più volte una richiesta in tal senso in seno alla commissione per i bilanci. Non ho comunque potuto votare a favore della relazione nel suo complesso. La società ceca Unilever ČR spol.sr.o, attiva nel settore del commercio al dettaglio, ha licenziato 634 lavoratori ed ha richiesto misure di sostegno per quanti hanno perso il lavoro (le misure individuali, solitamente, sono necessarie solo per una parte della forza lavoro in esubero, per agevolarne il reinserimento nel mercato del lavoro). Come è stato sottolineato in tutte le relazioni in cui il Parlamento ha approvato la concessione di fondi dal FEG, le richieste relative ai Fondi strutturali non dovrebbero essere utilizzate in sostituzione delle misure di cui sono responsabili le imprese stesse ai sensi dei contratti collettivi.</p>
    </intervention>
    <intervention id="2-258-500" speaker_id="28276" name="Laima Liucija ANDRIKIENĖ" is_mep="True" mode="written" nationality="Lithuania" birth_date="01-01-1958" birth_place="Druskininkai" p_group="Group of the European People's Party (Christian Democrats)" m_state="LT">
      <p sl="lt">Ho votato a favore di questa risoluzione sui prodotti e le tecnologie a duplice uso, ovvero i beni che possono essere utilizzati sia per scopi civili che militari. Il controllo dell’esportazione dei beni a duplice uso è fondamentale per contrastare la non proliferazione degli armamenti, comprese le armi di distruzione di massa. È quindi molto importante garantire che il regime comunitario relativo al duplice uso divenga più democratico e trasparente assicurandosi al contempo che sia sufficientemente rigoroso. Attualmente i requisiti prescritti per l’esportazione di beni e tecnologie a duplice uso variano in rigore mentre invece ritengo che l’UE dovrebbe cercare di introdurre regimi più severi possibile sulle esportazioni di qualsiasi genere di articoli da applicare in tutti gli Stati membri. La Commissione deve istituire un sistema efficace in questo settore in modo da agevolare la raccolta di dati attendibili sull’utilizzo finale dei prodotti a duplice uso esportati dall’Unione.</p>
    </intervention>
    <intervention id="2-258-750" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Il controllo dell’esportazione dei beni a duplice uso (per scopi civili e militari) è fondamentale per contrastare la non proliferazione degli armamenti, comprese le armi di distruzione di massa. Da 15 anni l’Unione europea ha intensificato il controllo delle esportazioni di questi prodotti basandosi su misure preventive come l’imposizione di obblighi sulle licenze d’esportazione e di procedure per la registrazione doganale. A fronte dei continui cambiamenti tecnologici e del presentarsi di nuove minacce è tuttavia necessario aggiornare periodicamente gli elenchi dei prodotti a duplice uso da controllare in linea con i principali regimi internazionali di controllo delle esportazioni. Il compito principale dei suddetti regimi internazionali è quello di aggiornare gli elenchi dei beni da controllare. Fino ad ora questi elenchi venivano quasi automaticamente recepiti nella legislazione comunitaria senza alcuna partecipazione del Parlamento europeo ma oggi, con l’entrata in vigore del trattato di Lisbona, la nostra approvazione è divenuta necessaria. Appoggio questa relazione e le proposte del Parlamento europeo volte a garantire maggiore democrazia e trasparenza nei regimi di controllo comunitari sui beni a duplice uso e ad assegnare un ruolo più importante alla Commissione per quanto concerne l’applicazione del presente regolamento negli Stati membri.</p>
    </intervention>
    <intervention id="2-259-000" speaker_id="96846" name="George BECALI" is_mep="True" mode="written" nationality="Romania" birth_date="25-06-1958" birth_place="Brăila" p_group="Non" m_state="RO">
      <p sl="ro">Ho votato a favore della relazione perché il controllo delle esportazioni dei beni a duplice uso è fondamentale per contrastare la non proliferazione degli armamenti e, in particolare, delle armi di distruzione di massa. Considerato l’elevato volume di scambi commerciali transfrontalieri che avvengono nell’Unione europea l’applicazione dei controlli sulle esportazioni comunitarie di prodotti a duplice uso deve basarsi su misure preventive quali l’imposizione dell’obbligo di autorizzazione all’esportazione e di procedure di registrazione doganale. I controlli sulle esportazioni incidono notevolmente sulla politica commerciale dell’Unione europea in quanto possono riguardare più del 10 per cento delle esportazioni comunitarie complessive.</p>
    </intervention>
    <intervention id="2-259-500" speaker_id="4746" name="Sergio BERLATO" is_mep="True" mode="written" nationality="Italy" birth_date="27-07-1959" birth_place="Vicenza" m_state="IT">
      <p sl="it">Il controllo delle esportazioni di prodotti a duplice uso, ovvero dei beni che possono essere utilizzati a scopi sia civili che militari, costituisce l’oggetto di azioni intraprese a livello di Unione da circa quindici anni.</p>
      <p sl="it">Tale controllo incide notevolmente sulla politica commerciale europea, poiché può riguardare più del 10% di tutte le esportazioni dell’UE. A mio avviso, l’entrata in vigore del trattato di Lisbona e la relativa precisazione delle competenze dell’UE nel settore del commercio internazionale offrono una preziosa occasione per riaffermare il ruolo dell’Unione e la responsabilità del Parlamento europeo nel quadro istituzionale dell’UE in merito all’assunzione di decisioni.</p>
      <p sl="it">Il principale strumento di controllo delle esportazioni è il regolamento (CE) n. 428/2009 che ha apportato una serie di cambiamenti significativi riguardo all’ambito di applicazione dei controlli sulle esportazioni di prodotti a duplice uso nell’Unione europea. In particolare, ritengo che il regime dell’UE relativo al duplice uso dovrebbe essere organizzato in modo più trasparente.</p>
      <p sl="it">A tal fine, concordo con il relatore nel ritenere che sarebbe decisiva la piena partecipazione del Parlamento europeo tramite l’attuazione degli obblighi previsti dal trattato di Lisbona e tramite l’adozione di una sua interpretazione congiunta da parte di Parlamento e Commissione nell’ambito del nuovo accordo quadro.</p>
    </intervention>
    <intervention id="2-259-750" speaker_id="97198" name="Mara BIZZOTTO" is_mep="True" mode="written" nationality="Italy" birth_date="03-06-1972" birth_place="Bassano del Grappa " m_state="IT">
      <p sl="it">La relazione del collega affronta in modo positivo l’importante argomento del controllo delle esportazioni UE per quanto riguarda i prodotti a duplice uso, cioè quei beni che possono essere utilizzati a scopi sia civili che militari. Il controllo di questo tipo di esportazioni, che riguardano più del 10% del totale delle esportazioni dell’UE, risulta di particolare importanza ai fini della non proliferazione degli armamenti. Il mio voto alla relazione è positivo perché essa intende istituire procedure di controllo più trasparenti nei confronti delle suddette esportazioni.</p>
    </intervention>
    <intervention id="2-260-000" speaker_id="96856" name="George Sabin CUTAȘ" is_mep="True" mode="written" nationality="Romania" birth_date="23-02-1968" birth_place="Bacău" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Ho votato a favore della proposta di modifica del regolamento poiché credo che i nuovi punti introdotti renderanno il regime comunitario sui prodotti a duplice uso più trasparente e democratico. La proposta consentirà al Parlamento europeo di partecipare all’aggiornamento degli elenchi di prodotti che i regimi internazionali dovranno controllare. Questi elenchi sono attualmente recepiti quasi automaticamente nella legislazione comunitaria senza che il Parlamento abbia voce in capitolo. È inoltre compito del gruppo di coordinamento sul duplice uso presentare una relazione annuale al Parlamento al fine di tenerlo pienamente informato sui progressi compiuti in materia di controllo dei prodotti e delle tecnologie utilizzabili sia a scopi civili che militari.</p>
    </intervention>
    <intervention id="2-260-250" speaker_id="4335" name="Marielle de SARNEZ" is_mep="True" mode="written" nationality="France" birth_date="27-03-1951" birth_place="Paris" p_group="Group of the Alliance of Liberals and Democrats for Europe - Vice" m_state="FR">
      <p sl="fr">I beni a duplice uso quali i prodotti chimici e i materiali tecnici da costruzione, ma anche il software e altre nuove tecnologie, possono avere scopi sia civili che militari. Spesso è difficile prevedere la vera destinazione dei prodotti esportati e quindi occorre che gli esportatori siano consapevoli delle loro responsabilità e abbiano l’obbligo di verificare il vero scopo di ciò che vendono all’estero. Anche se già esistono molti meccanismi informativi e di controllo abbiamo chiesto di aumentare la sicurezza in questo settore e per questo motivo abbiamo votato a favore degli emendamenti che chiedono una notifica ex ante delle esportazioni, controlli più severi e maggiore trasparenza in modo da fornire una garanzia supplementare contro l’abuso e la proliferazione delle armi di distruzione di massa.</p>
    </intervention>
    <intervention id="2-260-500" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Diversi prodotti, compresi il software e le tecnologie che possono essere utilizzati per scopi sia civili che militari, sono considerati beni tecnologici a duplice uso e per questo motivo la loro esportazione deve essere monitorata con particolare attenzione per impedire la proliferazione degli armamenti e, soprattutto, delle armi di distruzione di massa. Come risulta con chiarezza a qualunque analista, ai fini della sicurezza internazionale è fondamentale sottoporre questi prodotti ad un controllo e fare in modo che i regolamenti che stabiliscono i meccanismi di verifica in materia vengano costantemente aggiornati in linea con gli sviluppi tecnologici. È anche evidente che, in base allo stato di diritto, tali controlli devono essere trasparenti e democratici, così come vuole la Commissione.</p>
      <p sl="pt">Credo infine che, come risulta dal parere espresso dalla commissione affari esteri, la Commissione europea deve essere consapevole del fatto che alcuni Stati membri dell’Unione hanno norme più restrittive e rigorose rispetto ad altri in materia di controllo delle esportazioni e di prodotti a duplice uso. Questo stato di cose è naturale e, a mio parere, dovrebbe essere preservato.</p>
    </intervention>
    <intervention id="2-260-750" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Questa relazione riguarda la necessità di controllare l’esportazione e la circolazione dei cosiddetti prodotti a duplice uso, cioè quelli utilizzabili non soltanto a scopi civili ma anche militari. Nel corso degli ultimi anni l’Unione europea ha adottato una serie di misure per impedire che questi prodotti vengano usati per la fabbricazione di armamenti e, in particolare, di armi di distruzione di massa. Il principale strumento comunitario di controllo è il regolamento (CE) n. 428/2009 del 5 maggio relativo alla vendita e al trasporto di questi materiali, una norma che dovrà essere modificata al fine di evitare che i vari Stati membri adottino approcci diversi. Condivido quindi le proposte contenute nella relazione in quanto mirano a rassicurare l’opinione pubblica europea sulla produzione e la circolazione di materiali a duplice uso e a rendere più trasparente e democratico il regime attuale.</p>
    </intervention>
    <intervention id="2-261-000" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">I controlli sulle esportazioni di prodotti a duplice uso sono soggetti a misure di livello comunitario. Il principale strumento di controllo delle esportazioni è il regolamento (CE) n. 428/2009 del 2009 che ha ampliato il campo di applicazione delle verifiche alla vendita e al trasporto. Sebbene la relazione cerchi di aumentare la trasparenza e i controlli democratici sussistono alcuni motivi fondamentali che ci impediscono di votare a favore.</p>
      <p sl="pt">Da quando è stato istituito, è il gruppo di coordinamento sul duplice uso, presieduto da un rappresentante della Commissione, ad essere responsabile del cosiddetto “elenco degli esportatori, degli intermediari e dei soggetti interessati che sono stati consultati” e sarà questo gruppo a decidere con quali paesi si potrà commerciare e a negare ad alcuni Stati membri questa possibilità rimettendo così in discussione la loro sovranità.</p>
      <p sl="pt">Un altro aspetto da considerare è l’inclusione di Israele nell’elenco dei paesi di destinazione per i prodotti a duplice uso. Desidero ricordarvi, per esempio, i progetti comuni di ricerca finanziati dal settimo programma quadro per la ricerca e in particolare quelli che hanno avuto luogo con la partecipazione dell’industria aerospaziale israeliana, produttrice di velivoli teleguidati che sono stati utilizzati durante l’attacco alla Striscia di Gaza nel 2008/2009 causando la morte di decine di persone.</p>
    </intervention>
    <intervention id="2-262-000" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Abbiamo votato a favore del rinvio di questa relazione alla commissione parlamentare competente per consentire il proseguimento dei negoziati con il Consiglio sulla base della proposta legislativa contenente le modifiche introdotte dal Parlamento.</p>
      <p sl="pt">Sappiamo che per l’utilizzo di prodotti e tecnologie civili a scopi militari manca un approccio che non sia legato al controllo delle esportazioni dei cosiddetti beni a duplice uso e servizi correlati.</p>
      <p sl="pt">Il controllo delle esportazioni è importante e deve essere effettuato con attenzione e senza pregiudicare l’accesso dei paesi in via di sviluppo ai prodotti e alle tecnologie necessarie al loro sviluppo ma occorre altresì aumentare la trasparenza dei processi coinvolti e consentire una verifica democratica.</p>
      <p sl="pt">Vorremmo anche evidenziare che è necessario che vi sia coerenza, in questo settore, tra altre politiche comunitarie e gli obiettivi di questo regolamento. Sono ben noti i progetti comuni di ricerca finanziati dal settimo programma quadro per la ricerca, e in particolare quelli che hanno avuto luogo con la partecipazione dell’industria aerospaziale israeliana produttrice dei velivoli teleguidati che sono stati usati durante l’attacco alla Striscia di Gaza nel 2008/2009 causando la morte di decine di persone.</p>
    </intervention>
    <intervention id="2-262-500" speaker_id="96993" name="Lorenzo FONTANA" is_mep="True" mode="written" nationality="Italy" birth_date="10-04-1980" birth_place="Verona" p_group="Non" m_state="IT">
      <p sl="it">Signor Presidente, onorevoli colleghi, le nuove competenze dell’UE nel settore del commercio internazionale giunte ora con il Trattato di Lisbona forniscono una buona occasione per dare più trasparenza al mercato del duplice uso. Con le modifiche a questo regolamento, che disciplina prodotti a uso sia militare sia civile, si avrà un controllo più attento di questi prodotti. Questo è fondamentale ai fini della non proliferazione delle armi. Considerando anche l’iter in commissione si conferma il sostegno al collega.</p>
    </intervention>
    <intervention id="2-262-750" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Materiali chimici e radioattivi, centrifughe, attrezzature tecniche, software e altri componenti sono utilizzati non solo a scopi civili ma anche militari e, nelle mani sbagliate, possono diventare strumenti di tortura o armi di distruzione di massa. Ho votato a favore della relazione perché essa propone di migliorare il regime relativo al controllo delle esportazioni dei beni e le tecnologie a duplice uso o, in altre parole, di incrementare i controlli sull’esportazione di tali prodotti. Il documento estende inoltre l’elenco degli articoli per i quali è necessaria una licenza e dei quali occorre segnalare l’esportazione.</p>
    </intervention>
    <intervention id="2-262-875" speaker_id="96882" name="Elisabeth KÖSTINGER" is_mep="True" mode="written" nationality="Austria" birth_date="22-11-1978" birth_place="Wolfsberg" p_group="Group of the European People's Party (Christian Democrats)" m_state="AT">
      <p sl="de">I prodotti e le tecnologie utilizzabili a scopo civile e potenzialmente anche militare dovrebbero essere soggetti alle stesse condizioni competitive in tutti gli Stati membri. Il punto è trovare un quadro normativo comune e, soprattutto, sicuro che consenta un utilizzo privo di rischi impedendo al contempo un calo artificiale dei prezzi di vendita dei prodotti comunitari esportati e rafforzando le piccole e medie imprese europee. Ho votato a favore della proposta di modifica al regolamento perché la trasparenza e la sicurezza devono essere priorità assolute per questi beni e per la tecnologia.</p>
    </intervention>
    <intervention id="2-263-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Accolgo con favore questa relazione. Il controllo delle esportazioni dei prodotti a duplice uso, ovvero dei beni che possono essere utilizzati sia per scopi civili che militari, sono oggetto di azioni comunitarie da circa 15 anni. Il controllo dell’esportazione dei beni a duplice uso è fondamentale per contrastare la non proliferazione degli armamenti, comprese le armi di distruzione di massa. Considerato l’elevato volume degli scambi commerciali che avvengono attraverso le frontiere dell’Unione europea, l’attuazione dei controlli sulle esportazioni UE di prodotti a duplice uso deve basarsi su misure preventive quali l’imposizione dell’obbligo di autorizzazione all’esportazione e di procedure di registrazione doganale.</p>
      <p sl="en">I controlli sulle esportazioni incidono considerevolmente sulla politica commerciale dell’Unione europea in quanto possono riguardare più del 10 per cento delle esportazioni comunitarie complessive. Il principale strumento comunitario di controllo delle esportazioni è il regolamento sul duplice uso (CE) n. 428/2009 del 5 maggio 2009, entrato in vigore il 27 agosto 2009. Questo nuovo regolamento ha introdotto una serie di modifiche sostanziali in relazione ai controlli delle esportazioni dei prodotti a duplice uso all’interno dell’Unione europea, ivi inclusa l’introduzione di verifiche sulle attività di intermediazione e di transito dei suddetti prodotti. Il regolamento sul duplice uso prevede l’aggiornamento regolare degli elenchi di prodotti a duplice uso da controllare in linea con quelli dei principali regimi internazionali di controllo delle esportazioni.</p>
    </intervention>
    <intervention id="2-263-250" speaker_id="23704" name="Jiří MAŠTÁLKA" is_mep="True" mode="written" nationality="Czechia" birth_date="03-01-1956" birth_place="Sušice" p_group="Confederal Group of the European United Left - Nordic Green Left" m_state="CZ">
      <p sl="it">Controllare la vendita dei beni a duplice uso è importante dato che diversi aspetti relativi alla sicurezza e al commercio non sarebbero sufficientemente efficaci e applicabili senza un flusso di informazioni condivise e una cooperazione internazionale flessibile. A questo riguardo desidero anche sottolineare il ruolo degli organi di controllo competenti, come ad esempio le autorità doganali, su cui grava una grande responsabilità in relazione al monitoraggio diretto delle esportazioni e al transito di beni a duplice uso. A mio parere dovremmo fornire assistenza a questi organi assicurando loro, ad esempio, la possibilità di accedere a moderne attrezzature di monitoraggio e di acquisire nuove competenze nello svolgimento delle procedure di controllo. Occorre inoltre sostenere, aspetto questo non meno importante, la formazione professionale e le visite per lo scambio di esperienze lavorative. Una politica di sicurezza sofisticata dovrebbe sempre prevedere un regime di esportazione per i beni a duplice uso di alto livello oltre ad applicare tutti gli impegni internazionali.</p>
    </intervention>
    <intervention id="2-263-375" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">L’entrata in vigore del trattato di Lisbona e la precisazione relativa alle competenze dell’Unione europea nel settore del commercio internazionale forniscono una buona occasione per riaffermare il ruolo dell’UE in questo settore e il compito, il potere e la responsabilità del Parlamento europeo a livello decisionale all’interno del quadro istituzionale comunitario. Il regime comunitario sul duplice uso dovrebbe essere organizzato in modo più trasparente e democratico. Il pieno coinvolgimento del Parlamento europeo, tramite l’applicazione degli obblighi del trattato di Lisbona e la sua interpretazione congiunta approvata dal Parlamento e della Commissione europea nell’ambito del nuovo accordo quadro, sarebbe fondamentale per raggiungere questo obiettivo.</p>
    </intervention>
    <intervention id="2-263-500" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="en">I prodotti a duplice uso sono beni che possono essere utilizzati sia a scopi pacifici che militari e il controllo dell’esportazione di tali prodotti è fondamentale per contrastare la proliferazione delle armi. Considerato l’elevato volume degli scambi commerciali attraverso le frontiere dell’Unione europea, l’attuazione dei controlli sulle esportazioni comunitarie di prodotti a duplice uso si basa su misure preventive. Il controllo delle esportazioni ha un grande impatto sulla politica commerciale dell’Unione e sarebbe quindi auspicabile evitare che gli strumenti di controllo divengano un mezzo per combattere la concorrenza attraverso strutture commerciali. A tal fine sarà necessario creare un lungo elenco di prodotti a duplice uso ma questo è un tema che si dovrà trattare in un’altra relazione. Ho votato a favore.</p>
    </intervention>
    <intervention id="2-264-000" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">L’esportazione di beni e tecnologie a duplice uso è regolamentata con molta attenzione all’interno dell’UE. Il termine si riferisce in particolare a prodotti e tecnologie che possono anche essere utilizzati a scopo militare. Al fine di prevenire gli abusi nel settore delle esportazioni esistono quattro diversi tipi di autorizzazione: le autorizzazioni generali di esportazione della Comunità, quelle generali di esportazione nazionali rilasciate dagli Stati membri, quelle di esportazione globali e quelle individuali, e sono tutte applicate all’interno dell’UE.</p>
      <p sl="de">Esistono inoltre regimi internazionali di controllo delle esportazioni sottoscritti dall’UE nei quali la Commissione cerca di migliorare la posizione dell’Unione europea. Tra questi vi sono il gruppo Australia, di cui la Commissione è membro a pieno titolo e che comprende tutti e 27 gli Stati membri oltre agli Stati Uniti, il Canada, il Giappone, la Corea del Sud e l’Australia, il gruppo dei fornitori nucleari, del quale la Commissione è osservatore e che comprende l’Unione a 27, gli Stati Uniti e la Russia, l’accordo Wassenaar, nel quale la Commissione non ha alcuno status ma che comprende, come membri a pieno titolo, tutti gli Stati dell’Unione ad eccezione di Cipro, e il regime di controllo della tecnologia relativa ai missili, nel quale la Commissione non ha alcuno status e del quale sono membri a pieno titolo solo 19 degli Stati comunitari.</p>
      <p sl="de">Ho quindi votato per non andare contro il principio di sussidiarietà.</p>
    </intervention>
    <intervention id="2-264-500" speaker_id="97344" name="Paul MURPHY" is_mep="True" mode="written" nationality="Ireland" birth_date="13-04-1983" birth_place="Dublin" p_group="Confederal Group of the European United Left - Nordic Green Left" m_state="IE">
      <p sl="en">Ho votato a favore di questa relazione dato che, anche se in modo limitato, essa rappresenta un passo avanti nell’affrontare i problemi dell’attuale mancanza di trasparenza dei crediti all’esportazione e del grande divario tra gli obiettivi dichiarati dell’Unione europea e il modo in cui i crediti all’esportazione vengono realmente utilizzati a livello comunitario. L’UE ama presentarsi come un’istituzione autorevole nei settori dei diritti umani e della tutela ambientale ma il ruolo delle agenzie di credito all’esportazione europee dimostra la falsità di questa affermazione. I crediti in questione vengono regolarmente utilizzati a sostegno di progetti e attività commerciali distruttivi nei confronti dell’ambiente e dei diritti dei lavoratori. Per ottenere una vera giustizia commerciale in questo settore le suddette agenzie, che sostengono circa il 10 per cento del commercio mondiale, dovrebbero essere di proprietà pubblica e democratica. Bisogna consentire finalmente ai lavoratori e a tutti gli interessati di vedere com’è stato realmente speso il denaro e di esercitare un controllo sul funzionamento di queste agenzie in modo che le loro ingenti risorse siano utilizzate a beneficio dei lavoratori, dei piccoli agricoltori e dell’ambiente.</p>
    </intervention>
    <intervention id="2-264-625" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Ho votato a favore di questa relazione poiché credo che l’entrata in vigore del trattato di Lisbona e la precisazione relativa alle competenze dell’Unione europea nel settore del commercio internazionale forniscano una buona occasione per riaffermare il ruolo dell’Unione europea in questo campo e il compito, il potere e le responsabilità decisionali del Parlamento europeo all’interno del quadro istituzionale comunitario. Il regime UE sul duplice uso dovrebbe essere organizzato in modo più trasparente e democratico. Il pieno coinvolgimento del Parlamento europeo, tramite l’applicazione degli obblighi del trattato di Lisbona e la sua interpretazione congiunta, approvata dal Parlamento e della Commissione europea nell’ambito del nuovo accordo quadro, sarebbero fondamentali per raggiungere questo obiettivo. Si tratta di una riformulazione del regolamento (CE) n. 1334/2000 alla luce dell’attuale quadro internazionale. Di fatto l’ampliamento dell’ambito dei controlli all’esportazione di beni a duplice uso è fondamentale se si vuole coprire anche il transito, l’intermediazione e la penalizzazione dell’intermediazione illecita di questi prodotti legati, per esempio, a programmi di armi di distruzione di massa.</p>
    </intervention>
    <intervention id="2-264-750" speaker_id="36392" name="Aldo PATRICIELLO" is_mep="True" mode="written" nationality="Italy" birth_date="27-09-1957" birth_place="Venafro" m_state="IT">
      <p sl="it">Care colleghe e cari colleghi, la proposta di regolamento del Consiglio che modifica il regolamento (CE) n. 1334/2000 che istituisce un regime comunitario di controllo delle esportazioni di prodotti e tecnologie a duplice uso, presentata il 7 febbraio 2011, ha lo scopo di fornire all’Unione un sistema efficace di misure preventive volte a contrastare la proliferazione degli armamenti, comprese le armi di distruzione di massa. Il regolamento attualmente in vigore in questo ambito (CE n. 428/2009) pone in atto un sistema di controllo che consente all’Unione di adempiere pienamente agli impegni assunti nel quadro dei quattro regimi internazionali di controllo delle esportazioni di cui l’UE è membro. Tuttavia, la precisazione delle competenze dell’UE nel settore del commercio internazionale introdotta dal Trattato di Lisbona fornisce una buona occasione per aumentare il rilievo e rafforzare l’immagine dell’Unione in tali contesti internazionali e il ruolo, il potere e la responsabilità del Parlamento europeo nel quadro istituzionale dell’UE in merito all’assunzione di decisioni nell’ambito del commercio internazionale. Per tali motivi ritengo opportuno apportare al regolamento gli emendamenti necessari a permettere il raggiungimento di tali scopi ed esprimo quindi il mio voto favorevole alla proposta.</p>
    </intervention>
    <intervention id="2-265-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Alla commissione per gli affari esteri (AFET) e alla sottocommissione per la sicurezza e la difesa (SEDE) cui ho partecipato come eurodeputato verde e come relatore abbiamo conseguito un grande successo. La commissione e la sottocommissione hanno proposto di cancellare le autorizzazioni generali di esportazione della Comunità (AGEC) per le spedizioni di basso valore poiché ci sono stati forniti dati positivi a dimostrazione del fatto che non esiste una correlazione tra prezzo contenuto e basso rischio per la sicurezza, un presupposto su cui si basa l’AGEC. Alcuni prodotti a duplice uso molto economici potrebbero invece essere estremamente rischiosi se cadessero nelle mani sbagliate. Siamo anche riusciti a cancellare la parte sulla “sicurezza informatica” dei prodotti EU007 perché tra i possibili destinatari vi erano alcuni paesi non democratici. Abbiamo inoltre ottenuto un ampio consenso in sede AFET/SEDE su una formulazione forte della necessità di rispettare i diritti umani nel caso di esportazione di apparecchiature per le telecomunicazioni dal momento che fanno parte di questa nuova autorizzazione generale di esportazione della Comunità anche le tecnologie di intercettazione, i dispositivi digitali di trasferimento dei dati per il monitoraggio dei telefoni cellulari e così via.</p>
      <p sl="en">Per quanto riguarda le possibili destinazioni delle singole autorizzazioni generali di esportazione della Comunità siamo riusciti ad escludere sia Israele che l’India per la loro riluttanza a diventare Stati parte nel trattato di non proliferazione. Ma la questione più controversa e importante ha riguardato l’opportunità che il controllo, la comunicazione e la registrazione possano avvenire dopo l’esportazione o se debbano invece precederla.</p>
    </intervention>
    <intervention id="2-266-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Il controllo delle esportazioni di prodotti a duplice uso, ossia dei beni che possono essere utilizzati sia per scopi civili che militari, costituisce l’oggetto di azioni intraprese a livello europeo da circa quindici anni. Tale controllo è fondamentale per contrastare la proliferazione degli armamenti, comprese le armi di distruzione di massa. Considerato l’elevato volume di scambi commerciali attraverso le frontiere dell’Unione europea, l’attuazione dei controlli sulle esportazioni UE di prodotti a duplice uso deve basarsi su misure preventive quali l’imposizione dell’obbligo di autorizzazione all’esportazione e di procedure di registrazione doganale.</p>
      <p sl="it">L’approvazione di questa risoluzione costituisce un ulteriore passo in questa direzione. Ho votato a favore di questa relazione perché l’entrata in vigore del trattato di Lisbona fornisce una buona occasione per riaffermare il ruolo dell’Europa e il potere e le responsabilità del Parlamento europeo nel quadro istituzionale dell’UE in merito all’assunzione di questo genere di decisioni. Il regime va riorganizzato in modo più trasparente, mediante l’attuazione degli obblighi previsti dal trattato e attraverso l’adozione di una sua interpretazione congiunta da parte di Parlamento e Commissione nell’ambito del nuovo accordo quadro.</p>
    </intervention>
    <intervention id="2-267-000" speaker_id="4751" name="Bart STAES" is_mep="True" mode="written" nationality="Belgium" birth_date="07-08-1958" birth_place="Izegem" p_group="Group of the Greens/European Free Alliance" m_state="BE">
      <p sl="nl">Il controllo delle esportazioni dei beni a duplice uso, ovvero dei prodotti che possono essere utilizzati per scopi sia civili che militari, è molto importante in relazione alla non proliferazione degli armamenti. La posizione del Parlamento europeo riflette, come è giusto, il recepimento del trattato di Lisbona nella legislazione dell’UE. Il Parlamento, inoltre, intensifica il controllo democratico e la trasparenza e rafforza l’immagine dell’Unione in materia di regimi internazionali di controllo delle esportazioni. È positivo che la Commissione sia tenuta a fornire relazioni sul funzionamento del regolamento assieme ad una valutazione dell’impatto complessivo.</p>
      <p sl="nl">Ma il principale pomo della discordia tra il Consiglio, il Parlamento e la Commissione rimane la questione di quando sia opportuno effettuare il controllo sulla notifica e la registrazione delle esportazioni, se prima dell’esportazione stessa o dopo che è stata effettuata. Da parte mia ritengo sia fondamentale che questo controllo avvenga in anticipo perché, in pratica, i controlli ex post ci metterebbero sempre nella condizione di scoprire come si sono svolti i fatti solo dopo che si sono verificati. Il Parlamento ha appena deciso di optare per controlli ex post e per questo motivo alla fine ho votato contro la versione definitiva di questo documento.</p>
    </intervention>
    <intervention id="2-268-500" speaker_id="28276" name="Laima Liucija ANDRIKIENĖ" is_mep="True" mode="written" nationality="Lithuania" birth_date="01-01-1958" birth_place="Druskininkai" p_group="Group of the European People's Party (Christian Democrats)" m_state="LT">
      <p sl="lt">Ho votato a favore della risoluzione in oggetto sui crediti all’esportazione che beneficiano di sostegno pubblico perché questi crediti sono uno strumento importante per sostenere le imprese dell’Unione europea. Anch’io ritengo che il sostegno dei crediti all’esportazione a medio e lungo termine sia un valido strumento che non è ancora pienamente sfruttato in tutti gli Stati membri e che va incoraggiato. Questi crediti possono contribuire a creare posti di lavoro garantendo il finanziamento di progetti che beneficerebbero altrimenti di un accesso più limitato ai capitali a causa della loro natura non di mercato. Va sottolineato, tuttavia, che attualmente non vi è abbastanza trasparenza per sapere quali finanziamenti le agenzie di credito all’esportazione eroghino o abbiano erogato in passato. La mancanza di trasparenza comporta enormi sforamenti di costi e di tempi oltre ad agevolare tangenti e corruzione. Sono quindi d’accordo con il relatore sulla proposta di istituire l’obbligo per gli Stati membri dell’UE di trasmettere su base annua alla Commissione una relazione sulle attività delle proprie agenzie di credito all’esportazione per quanto concerne il calcolo dei rischi e la pubblicazione degli strumenti fuori bilancio nonché di rendere obbligatoria la notifica del calcolo dei rischi sociali e ambientali.</p>
    </intervention>
    <intervention id="2-268-546" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">La maggior parte dei paesi industrializzati, compresi tutti gli Stati membri dell’Unione europea, hanno almeno un’agenzia di credito all’esportazione che beneficia di sostegno pubblico e tali agenzie nel loro insieme rappresentano la maggiore fonte mondiale di finanziamento ufficiale di progetti nel settore privato. Il volume complessivo delle garanzie fornite nel periodo 2004-2009 dalle agenzie di credito all’esportazione dei soli Stati membri dell’UE si aggira intorno a 468 miliardi di euro. Queste agenzie agevolano il commercio legittimo laddove il mercato di capitali privati è carente e, non dovendo pagare imposte né realizzare profitti, sono caratterizzare da una capacità di assorbimento del rischio molto maggiore rispetto a quella degli attori privati; esse beneficiano quindi di un margine di manovra più ampio rispetto alle banche private, anche sui crediti estesi. Per questo motivo le agenzie di credito all’esportazione potrebbero creare un’enorme distorsione del commercio se le loro operazioni di finanziamento non fossero disciplinate da norme comuni. Sebbene le agenzie in oggetto siano un importante strumento a sostegno del commercio e degli investimenti delle imprese europee è necessario assicurarsi che le operazioni che svolgono siano finanziariamente solide e che non ci sia bisogno di rivolgersi ai contribuenti per rifinanziarle. Sono favorevole alla relazione e all’obbligo di presentare su base annuale una relazione alla Commissione e al Parlamento europeo. Al momento, infatti, vi sono scarsissimi dati su quali finanziamenti le agenzie di credito all’esportazione eroghino o abbiano erogato in passato e alcune agenzie nazionali non redigono neppure un bilancio generale periodico delle loro operazioni annuali, in violazione dei principi di trasparenza.</p>
    </intervention>
    <intervention id="2-268-569" speaker_id="97198" name="Mara BIZZOTTO" is_mep="True" mode="written" nationality="Italy" birth_date="03-06-1972" birth_place="Bassano del Grappa " m_state="IT">
      <p sl="it">Lo scopo del provvedimento proposto dalla Commissione europea è introdurre l’"Accordo sui crediti all’esportazione che beneficiano di sostegno pubblico" negoziato dall’OCSE all’interno della legislazione europea per garantire norme comuni e trasparenza nelle operazioni delle agenzie di credito all’esportazione nazionali. Tale provvedimento, già di per sé positivo perché combatte i fenomeni di corruzione e la mancanza di trasparenza che determina grande sforamento dei costi e dei tempi, è migliorato dalla relazione dell’onorevole Jadot, che va nella direzione di aumentare ulteriormente la trasparenza e l’equità nell’introdurre nella legislazione comunitaria l’Accordo negoziato in seno all’OCSE.</p>
    </intervention>
    <intervention id="2-268-593" speaker_id="1892" name="Carlos COELHO" is_mep="True" mode="written" nationality="Portugal" birth_date="20-05-1960" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Le agenzie di credito all’esportazione rappresentano la maggiore fonte mondiale di finanziamento pubblico per i progetti del settore privato. Si tratta di agenzie governative o di istituzioni finanziarie semi-ufficiali che forniscono crediti all’esportazione, prestiti, assicurazioni e garanzie agli investimenti alle imprese operanti in aree estere ad alto rischio, tra cui molti paesi in via di sviluppo.</p>
      <p sl="pt">Va sottolineato che il finanziamento di questi grandi progetti nei paesi in via di sviluppo rappresenta il finanziamento complessivo annuale di tutte le banche multilaterali per lo sviluppo moltiplicato per varie volte. Le agenzie di credito all’esportazione sono quindi strumenti che possono contribuire al raggiungimento degli obiettivi di politica estera dell’Unione e, in particolare, alla riduzione della povertà e dei cambiamenti climatici. Credo che sia positivo apportare migliorie all’accordo in questione, soprattutto per quanto riguarda una maggiore trasparenza, e che si debba dire in modo esplicito che le agenzie in oggetto devono tenere conto e rispettare le politiche e gli obiettivi dell’UE così come i valori associati al consolidamento della democrazia, al rispetto dei diritti umani e alla coerenza con la politica di sviluppo. Mentre da un lato queste agenzie, in assenza di criteri e regole chiari e trasparenti, agevolano il commercio, dall’altro potrebbero causarne una distorsione.</p>
    </intervention>
    <intervention id="2-268-687" speaker_id="96775" name="Lara COMI" is_mep="True" mode="written" nationality="Italy" birth_date="18-02-1983" birth_place="Garbagnate Milanese" p_group="Group of the European People's Party (Christian Democrats) - Vice" m_state="IT">
      <p sl="it">Il commercio con l’estero è una delle leve politiche più rilevanti a nostra disposizione nei confronti dei paesi terzi. Almeno finché non si dovesse decidere diversamente, l’UE ha scelto di non avere un esercito proprio e di adottare, nelle relazioni internazionali, innanzitutto la politica commerciale come strumento negoziale, ottenendo non poche soddisfazioni. Gli investimenti diretti esteri delle nostre imprese, inoltre, rappresentano una fonte di sviluppo per i paesi terzi in cui creano lavoro e ha sicuramente senso stimolarli attraverso le agenzie per i crediti all’esportazione. Ciò che non possiamo più permettere, in un mercato interno con dogane uniche, è che questi investimenti possano essere orientati dai singoli Stati membri.</p>
      <p sl="it">Questo non risponde al percorso che l’UE ha avviato e tenta di proporre al resto del mondo. Il trasferimento di tutte le competenze relative al commercio internazionale dal livello degli Stati a quello dell’Unione è un passo ulteriore nella costruzione di una politica industriale unitaria, in vista di una politica economica comune e, all’orizzonte, di ulteriori sinergie fra i nostri Stati.</p>
    </intervention>
    <intervention id="2-268-734" speaker_id="4335" name="Marielle de SARNEZ" is_mep="True" mode="written" nationality="France" birth_date="27-03-1951" birth_place="Paris" p_group="Group of the Alliance of Liberals and Democrats for Europe - Vice" m_state="FR">
      <p sl="fr">Le attività delle agenzie di credito all’esportazione dovranno essere controllate meglio a livello europeo e condotte in modo più trasparente. Queste agenzie saranno tenute a pubblicare una relazione annuale sulle attività svolte al fine di consentire di verificare se i progetti sostenuti raggiungono gli obiettivi ambientali, sociali e di sviluppo dell’Unione europea. I deputati hanno chiesto di eliminare gradualmente i sussidi ai combustibili fossili per favorire la transizione ecologica, in linea con gli impegni nazionali ed europei in materia di lotta ai cambiamenti climatici. Grazie a questo voto il Parlamento riafferma il proprio desiderio di vedere l’applicazione sistematica di criteri di trasparenza finanziaria e di misure volte ad includere la questione dei cambiamenti climatici in tutte le politiche dell’UE, comprese quelle relative al commercio e agli investimenti delle imprese europee.</p>
    </intervention>
    <intervention id="2-268-781" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ho votato a favore della relazione sui crediti all’esportazione che beneficiano di sostegno pubblico poiché credo che le agenzie di credito all’esportazione debbano essere più trasparenti e riferire sulle loro attività. È inoltre importante garantire una totale coerenza con le finalità di cui all’articolo 208 del trattato che si prefigge la riduzione e l’eliminazione della povertà come obiettivi principali della politica di cooperazione allo sviluppo dell’Unione.</p>
    </intervention>
    <intervention id="2-268-828" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">La Commissione e il Consiglio stanno attualmente riesaminando il quadro legislativo (chiamato “accordo relativo agli orientamenti per i crediti all’esportazione che beneficiano di un sostegno pubblico”) per la sua trasposizione nel diritto comunitario allo scopo di fornire maggiore certezza del diritto per le agenzie di credito all’esportazione degli Stati membri. I crediti all’esportazione sono strumenti efficaci per sostenere le imprese dell’Unione europea giacché possono contribuire a creare posti di lavoro e a realizzare progetti che altrimenti incontrerebbero difficoltà nell’ottenere finanziamenti. Il fatto che venga ricevuto un numero sempre maggiore di domande sottolinea la necessità che gli Stati membri introducano rapidamente l’accordo dell’Organizzazione per la cooperazione e lo sviluppo economico.</p>
      <p sl="pt">Condivido il parere espresso dalla commissione per i problemi economici e monetari perché ritengo che “una vigilanza a livello europeo sui crediti all’esportazione dovrebbe essere introdotta in via eccezionale qualora si verifichi una distorsione della concorrenza nel mercato interno” e che “occorre rispettare il principio di sussidiarietà”.</p>
    </intervention>
    <intervention id="2-268-851" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Questa relazione riguarda la proposta di decisione del Parlamento europeo e del Consiglio relativa all’applicazione di alcuni orientamenti sulle modalità in base alle quali le aziende che beneficiano di sostegno pubblico possano ottenere crediti all’esportazione. In realtà le agenzie di credito all’esportazione sono presenti nella maggioranza degli Stati membri e svolgono un ruolo essenziale nel sostenere il commercio e gli investimenti delle imprese europee, per un totale pari a 468 miliardi nel periodo 2004-2009. Questo sostegno rientra nell’accordo sulle sovvenzioni e sulle misure compensative (ASCM), anche chiamato “l’accordo”, che è stato negoziato tra i paesi dell’Organizzazione per la cooperazione e lo sviluppo economico ed è un esempio di strumento di finanziamento pubblico con il coinvolgimento dell’Unione europea. Dato che queste agenzie essenzialmente sostengono attività industriali nocive per l’ambiente, in particolare a causa delle emissioni di CO2 , e che, secondo la Banca Mondiale, non concorrono in modo significativo alla riduzione della povertà, condivido la posizione del relatore secondo il quale le agenzie in oggetto dovrebbero contribuire alle politiche e agli obiettivi dell’UE e che quindi non è necessario rivedere l’accordo OCSE.</p>
    </intervention>
    <intervention id="2-268-875" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Riteniamo che sia necessario sorvegliare e controllare maggiormente le agenzie di credito all’esportazione sia per quanto concerne le esportazioni che gli investimenti e la finanza dato che la mancanza di trasparenza di questi organismi provoca danni enormi, incoraggiando tangenti e corruzione.</p>
      <p sl="pt">Le agenzie di credito all’esportazione sono strumenti pubblici largamente utilizzati dall’Unione europea per contribuire al finanziamento dei propri obiettivi internazionali e degli interessi economici e geostrategici che non possono essere separati da quelli relativi al dominio e al controllo di regioni e paesi e ciò porta alla creazione di veri e propri rapporti neocoloniali. Gli investimenti finanziati da queste agenzie spesso non apportano alcun beneficio ai paesi che dovrebbero avvalersi del sostegno.</p>
      <p sl="pt">La definizione di linee guida per i crediti all’esportazione è finalizzata ad eludere la scadenza annunciata degli aiuti diretti nel quadro degli accordi dell’Organizzazione mondiale del commercio che sta pressando i paesi in via di sviluppo ad accettare la firma dei negoziati di Doha. L’obiettivo principale dei crediti e degli aiuti diretti continua ad essere il controllo dei mercati e delle risorse naturali, lo sfruttamento dei lavoratori e l’uso di prodotti e investimenti per condizionare la sovranità dei paesi di destinazione e ciò è reso possibile dai finanziamenti delle agenzie di credito all’esportazione.</p>
    </intervention>
    <intervention id="2-268-750" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">È necessario sorvegliare e controllare maggiormente le agenzie di credito all’esportazione sia per quanto concerne le esportazioni che gli investimenti e la finanza dato che la mancanza di trasparenza di questi organismi provoca danni enormi, incoraggiando tangenti e corruzione.</p>
      <p sl="pt">Le agenzie di credito all’esportazione sono strumenti pubblici largamente utilizzati dall’Unione europea per contribuire a finanziare i propri obiettivi internazionali, con particolare riguardo ai cambiamenti climatici e alla riduzione della povertà. A volte vengono usati per finanziare veri e propri esempi di neocolonialismo comunitario nei cosiddetti paesi in via di sviluppo.</p>
      <p sl="pt">La definizione di linee guida per i crediti all’esportazione è finalizzata ad eludere la scadenza annunciata degli aiuti diretti nel quadro degli accordi dell’Organizzazione mondiale del commercio che sta pressando i paesi in via di sviluppo ad accettare la firma dei negoziati di Doha che essi contestano.</p>
      <p sl="pt">L’obiettivo principale dei crediti e degli aiuti diretti continua ad essere il controllo dei mercati e delle risorse naturali, lo sfruttamento dei lavoratori e l’uso di prodotti e investimenti per condizionare la sovranità dei paesi di destinazione e ciò è reso possibile dai finanziamenti delle agenzie di credito all’esportazione.</p>
    </intervention>
    <intervention id="2-268-812" speaker_id="1164" name="Bruno GOLLNISCH" is_mep="True" mode="written" nationality="France" birth_date="28-01-1950" birth_place="Neuilly-sur-Seine" p_group="Non" m_state="FR">
      <p sl="fr">Sarebbe sbagliato se i crediti all’esportazione che beneficiano di sostegno pubblico non rispettassero alcuni principi, in particolare a livello di etica sociale, e non si attenessero alle linee guida in materia di politica estera e di aiuto allo sviluppo. È quindi necessario assicurare trasparenza in relazione all’utilizzo di questi fondi. Ma è la politica estera condotta dall’Unione che funge da riferimento e tale politica ha dimostrato, soprattutto negli ultimi mesi, di essere a dir poco inesistente, incoerente e divergente. L’Unione europea non rispetta i principi che essa stessa fissa: quand’è l’ultima volta in cui abbiamo visto la Commissione applicare realmente le clausole in materia sociale, ambientale e di diritti umani che dissemina in tutti i propri accordi commerciali?</p>
      <p sl="fr">Quand’è che ha protestato contro il finanziamento al di fuori dell’Europa, da parte della Banca europea per gli investimenti, di progetti che creano concorrenza sleale per le imprese europee o che sono discutibili a livello sociale e ambientale? Lo scopo di questa relazione è la trasposizione nel diritto europeo di un accordo negoziato all’interno di un’organizzazione globalista e ultraliberista, l’OCSE. Tale accordo crea di fatto un handicap per le imprese europee nei confronti dei concorrenti e in particolare della Cina. Quando si è trattato di prendere una decisione favorevole o contraria abbiamo quindi deciso di astenerci.</p>
    </intervention>
    <intervention id="2-268-859" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Com’è noto, è impossibile sapere quali finanziamenti le agenzie di credito all’esportazione eroghino o abbiano erogato in passato. Alcune di esse non redigono neppure un bilancio generale periodico delle loro operazioni annuali mentre molte altre non forniscono dati disaggregati circa la distribuzione settoriale o geografica dei prestiti erogati. Si tratta di una situazione che permane nonostante gli obblighi in materia di trasparenza stabiliti nell’accordo dell’Organizzazione per la cooperazione e lo sviluppo economico del 2005 cui hanno aderito tutti gli Stati membri dell’UE e che dovrà ora essere recepito nel diritto comunitario. L’accordo OCSE non contiene le disposizioni necessarie a garantire una corretta determinazione dei premi poiché non prevede alcuna norma in materia di trasparenza né standard minimi nell’applicazione del calcolo dei rischi sociali e ambientali. È stato proposto di fare chiarezza sugli obblighi in materia di trasparenza in relazione al calcolo dei rischi e sulla pubblicazione degli strumenti fuori bilancio nonché di rendere obbligatoria la notifica del calcolo dei rischi sociali e ambientali e di istituire l’obbligo per gli Stati membri dell’UE di riferire su base annua alla Commissione in merito alle attività svolte dalle loro agenzie di credito all’esportazione nei citati ambiti. Ho pertanto votato a favore di questo documento perché esso introdurrà una maggiore trasparenza e norme per l’applicazione dei calcoli di rischio sociale e ambientale.</p>
    </intervention>
    <intervention id="2-268-906" speaker_id="96901" name="Krišjānis KARIŅŠ" is_mep="True" mode="written" nationality="Latvia" birth_date="13-12-1964" birth_place="Wilmington" p_group="Group of the European People's Party (Christian Democrats)" m_state="LV">
      <p sl="lv">Ho sostenuto la risoluzione sul regolamento del Parlamento europeo e del Consiglio relativo all’applicazione di alcuni orientamenti in materia di crediti all’esportazione che beneficiano di sostegno pubblico perché ritengo che sia necessario avere regole chiare per tutti gli Stati membri dell’Unione europea su come sostenere le imprese esportatrici. Le garanzie di credito all’esportazione sono un importante strumento per aiutare gli imprenditori ad acquisire nuovi mercati e a creare nuovi posti di lavoro. Non ho tuttavia sostenuto l’emendamento n. 22 che impone un onere supplementare per gli imprenditori e rende le imprese europee meno competitive di quelle di altri Stati membri dell’Organizzazione per la cooperazione e lo sviluppo economico. In un momento di crisi gli Stati membri dell’Unione europea devono ridurre gli oneri amministrativi per gli imprenditori e non crearne uno nuovo. Il Parlamento europeo deve dare l’esempio in questo settore invece di cercare nuovi motivi per imporre un onere supplementare agli imprenditori.</p>
    </intervention>
    <intervention id="2-269-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ho votato a favore della relazione poiché ritengo che i crediti all’esportazione siano uno strumento importante per sostenere le imprese dell’Unione europea. Alla luce della crescente domanda di crediti all’esportazione che beneficiano di sostegno pubblico è della massima importanza che il nuovo regolamento dell’OCSE su questo strumento sia introdotto prima possibile negli Stati membri. Il sostegno dei crediti all’esportazione a medio e a lungo termine è uno strumento potente che non è ancora pienamente sfruttato in tutti gli Stati membri e che va incoraggiato. I crediti all’esportazione possono contribuire a creare posti di lavoro garantendo il finanziamento di progetti che beneficerebbero altrimenti di un accesso più limitato ai capitali a causa della loro natura non di mercato. Sono d’accordo con il relatore il quale osserva che qualsiasi nuova legislazione in questo settore deve evitare di creare nuovi oneri amministrativi o burocratici che andrebbero ad aggiungersi ai costi già esistenti. Una vigilanza a livello europeo sui crediti all’esportazione dovrebbe essere introdotta in via eccezionale qualora si verifichi una distorsione della concorrenza nel mercato interno. Occorre rispettare il principio di sussidiarietà.</p>
    </intervention>
    <intervention id="2-270-000" speaker_id="96742" name="Jean-Luc MÉLENCHON" is_mep="True" mode="written" nationality="France" birth_date="19-08-1951" birth_place="Tanger" p_group="Confederal Group of the European United Left - Nordic Green Left" m_state="FR">
      <p sl="fr">La relazione chiede che la concessione di crediti e garanzie con il sostegno pubblico per le esportazioni del settore privato sia integrata da “valutazioni di impatto sociale e ambientale” e che i progetti mantengano inalterati gli obiettivi di riduzione delle emissioni di gas a effetto serra. Questo è il minimo.</p>
      <p sl="fr">Ciononostante voterò contro la relazione per esprimere il mio disappunto sul fatto che la commissione per il commercio internazionale non stia cercando di dotarsi dei mezzi per mantenere gli obiettivi sociali e ambientali degni di questo nome. La libera concorrenza, la lotta contro il protezionismo e gli ostacoli alla denuncia delle sovvenzioni alle esportazioni agricole sono alcune delle molte assurdità avvallate in questo testo.</p>
    </intervention>
    <intervention id="2-270-125" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">Le agenzie di credito all’esportazione hanno avuto un ruolo sempre più importante nel sostenere investimenti di ogni tipo contribuendo in tal modo a ridurre l’impatto dell’attuale crisi economica e finanziaria attraverso la creazione di posti di lavoro e il sostegno al commercio e agli investimenti di aziende che altrimenti non avrebbero avuto accesso al credito nel settore privato. Le agenzie di credito all’esportazione sono diventate la principale fonte di finanziamento pubblico per i paesi in via di sviluppo. Un notevole numero di progetti di finanziamento tramite i crediti alle esportazioni nei paesi in via di sviluppo sono concentrati in settori quali i trasporti, il petrolio, il gas e le industrie estrattive, oltre a importanti progetti di infrastrutture come ad esempio le grandi dighe. È tuttavia importante che le attività delle agenzie di credito all’esportazione siano strettamente sorvegliate in modo da evitare problemi in futuro.</p>
    </intervention>
    <intervention id="2-270-250" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="en">L’Unione europea è uno dei partecipanti all’accordo sugli orientamenti per i crediti all’esportazione che beneficiano di sostegno pubblico concluso nell’ambito dell’OCSE. Sarebbe opportuno che il Parlamento europeo approvi gli emendamenti alla proposta della Commissione volti ad applicare ulteriori misure per assicurare trasparenza e obbligo di rendicontazione all’interno dell’Unione europea.</p>
    </intervention>
    <intervention id="2-271-000" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">(Le agenzie di credito all’esportazione che beneficiano del sostegno pubblico e ufficiale costituiscono importanti sostenitori per progetti di imprese private nei paesi in via di sviluppo. In un periodo di ristrettezza dei bilanci nazionali tali agenzie stanno acquisendo sempre maggiore importanza come fonte di investimento per le imprese europee dato che non sono costrette a rifinanziarsi con il denaro dei contribuenti. Poiché i criteri di valutazione del rischio per le agenzie di credito all’esportazione pubbliche sono molto diversi rispetto a quelli in cui il prestito proviene da una banca privata potrebbe crearsi una distorsione della concorrenza nel commercio internazionale come dimostra l’esempio cinese. Questo è il motivo per cui esiste tutta una serie di norme come gli accordi dell’Organizzazione per la cooperazione e lo sviluppo economico e quello dell’Organizzazione mondiale del commercio che fissano le scadenze per il rimborso e un tasso di premio minimo. Ai fini della valutazione e per prevenire abusi ed evitare rifinanziamenti con il denaro dei contribuenti occorrono norme che garantiscano una maggiore trasparenza e introducano, per esempio, l’obbligo di rendicontazione annuale in tutta l’Unione europea. Resta da vedere se le misure proposte comporteranno una maggiore trasparenza. Mi sono quindi astenuto dal voto.</p>
    </intervention>
    <intervention id="2-271-500" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Ho votato a favore di questa relazione poiché anch’io ritengo, come il relatore, che il credito all’esportazione costituisca uno strumento potente per sostenere le imprese dell’Unione europea. Dato il crescente numero di domande di accesso al credito all’esportazione che beneficia di sostegno pubblico è sempre più importante che l’accordo dell’Organizzazione per la cooperazione e lo sviluppo economico su questo strumento sia introdotto più rapidamente possibile dagli Stati membri. Il credito all’esportazione a medio e a lungo termine è uno strumento prezioso, non ancora pienamente sfruttato in tutti gli Stati membri e deve essere incoraggiato, soprattutto in un’economia debole come quella del Portogallo. Il credito all’esportazione agisce sicuramente come un motore per la creazione di posti di lavoro, garantendo il finanziamento di progetti che altrimenti avrebbero un accesso più limitato al capitale. Qualsiasi normativa in questo campo deve evitare di creare nuovi oneri amministrativi o burocratici che andrebbero ad aggiungersi ai costi già esistenti. Una vigilanza a livello europeo sui crediti all’esportazione dovrebbe essere introdotta in via eccezionale solo qualora si verifichi una distorsione della concorrenza nel mercato interno. Occorre rispettare scrupolosamente il principio di sussidiarietà in questo settore.</p>
    </intervention>
    <intervention id="2-270-500" speaker_id="36392" name="Aldo PATRICIELLO" is_mep="True" mode="written" nationality="Italy" birth_date="27-09-1957" birth_place="Venafro" m_state="IT">
      <p sl="it">Cari colleghi, le agenzie di credito all’esportazione (ACE) rappresentano la principale fonte mondiale di finanziamento ufficiale a favore di progetti del settore privato. Tuttavia, esse possono creare anche un’enorme distorsione del commercio se le loro operazioni di finanziamento non sono disciplinate da norme comuni. Pertanto, è necessario procedere ad una revisione dell’accordo OCSE (Accordo sui crediti all’esportazione che beneficiano di sostegno pubblico) per meglio monitorare la correttezza delle operazioni finanziarie delle ACE europee e per garantire la loro coerenza con le politiche e gli obiettivi dell’UE. Occorre, inoltre, fare chiarezza sugli obblighi in materia di trasparenza in relazione al calcolo dei rischi e sulla pubblicazione degli strumenti fuori bilancio. In sostanza, è fondamentale istituire l’obbligo per gli Stati membri dell’UE di riferire su base annua alla Commissione in merito alle attività delle loro ACE nei citati ambiti. Alla luce delle osservazioni che precedono, e considerato che le ACE possono essere degli strumenti efficaci per contribuire agli obiettivi esterni dell’Unione (in particolare il cambiamento climatico e la lotta alla povertà), esprimo il mio parere favorevole all’approvazione di tale risoluzione poiché ritengo che i crediti all’esportazione sono uno strumento importante per sostenere il commercio e gli investimenti delle imprese europee.</p>
    </intervention>
    <intervention id="2-272-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="fr">Come ha detto il relatore, l’onorevole Jadot, il voto di oggi rafforza la posizione del Parlamento europeo sulla questione e invia un segnale forte ad un Consiglio europeo eccessivamente timido. Le agenzie di credito all’esportazione sono uno strumento importante per l’Unione europea in termini di sostegno al commercio e agli investimenti per le imprese europee.</p>
      <p sl="fr">Era urgente affrontare il problema della mancanza di trasparenza e vigilanza da parte dell’UE – e in particolare da parte del Parlamento – in relazione alle attività svolte dalle agenzie in oggetto, soprattutto in considerazione del fatto che ogni anno, tramite queste agenzie, vengono erogate diverse centinaia di milioni di euro e che al momento i bilanci nazionali sono soggetti a forti limitazioni.</p>
      <p sl="fr">Anch’io sono lieto che i deputati abbiano ribadito il loro sostegno all’eliminazione graduale dei sussidi per i combustibili fossili incoraggiando in tal modo la transizione ecologica, in linea con gli impegni europei e nazionali sui cambiamenti climatici.</p>
    </intervention>
    <intervention id="2-273-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">La maggior parte dei paesi industrializzati dispone di un’agenzia di credito all’esportazione. Tali agenzie rappresentano, nel loro complesso, la principale fonte mondiale di finanziamento ufficiale a favore di progetti del settore privato. Il sostegno finanziario di progetti industriali e infrastrutturali di notevole entità nei paesi in via di sviluppo da parte delle agenzie di credito all’esportazione è notevolmente superiore al finanziamento annuale combinato di tutte le banche multilaterali di sviluppo. Le agenzie facilitano il commercio legale laddove il mercato dei capitali privati è carente. Non dovendo pagare imposte né realizzare profitti, esse hanno una capacità di assorbire i rischi molto più elevata rispetto agli attori privati e beneficiano quindi di un margine di manovra più ampio rispetto alle banche private, anche sui crediti estesi.</p>
      <p sl="it">Tuttavia, per lo stesso motivo, esse possono creare un’enorme distorsione del commercio se le loro operazioni di finanziamento non sono disciplinate da norme comuni. Ho votato a favore di questa relazione perché i crediti all’esportazione devono essere soggetti a condizioni di rimborso entro un certo termine e all’addebito di un tasso di premio minimo per coprire il rischio di mancato rimborso degli stessi.</p>
    </intervention>
    <intervention id="2-274-500" speaker_id="28276" name="Laima Liucija ANDRIKIENĖ" is_mep="True" mode="written" nationality="Lithuania" birth_date="01-01-1958" birth_place="Druskininkai" p_group="Group of the European People's Party (Christian Democrats)" m_state="LT">
      <p sl="lt">(Ho votato a favore di questa importante risoluzione su un nuovo quadro politico dell'UE in materia di lotta alla violenza contro le donne. La violenza contro le donne è un problema internazionale ed europeo. Nonostante da decenni si parli della questione della violenza contro le donne, la comunità internazionale non è riuscita a porre fine a questa forma di criminalità estremamente distruttiva. É fondamentale non lesinare gli sforzi per ridurre nella maggior misura possibile la violenza contro le donne e stabilire le condizioni per prevenirla, per perseguire i colpevoli e proteggere le vittime. Per raggiungere questi obiettivi, è necessario armonizzare il diritto penale a livello comunitario, creando un quadro giuridico che punisca i colpevoli e tuteli le vittime. Un’azione di questo tipo è fondamentale anche per la lotta contro la tratta di esseri umani. Il matrimonio coatto è un'altra forma di violenza di genere che rappresenta una grave violazione del diritto del singolo alla libertà e all'autodeterminazione. Le giovani donne devono essere protette da simili relazioni forzate. Spesso, in questo contesto, si parla anche della cosiddetta violenza d'onore. Per porre fine a ogni forma di violenza contro le donne, è fondamentale diffondere informazioni sulla parità di genere, informando la società in modo attivo, in particolare quei settori in cui le relazioni tra uomini e donne sono basate su rituali e tradizioni.</p>
    </intervention>
    <intervention id="2-275-000" speaker_id="1941" name="Roberta ANGELILLI" is_mep="True" mode="written" nationality="Italy" birth_date="01-02-1965" birth_place="Roma" p_group="Group of the European People's Party (Christian Democrats)" m_state="IT">
      <p sl="it">In Europa, una donna su quattro è vittima di almeno qualche forma di violenza nell'arco della sua vita. Il costo annuale della violenza si aggira intorno ai 33 miliardi di euro, un dato da non sottovalutare.</p>
      <p sl="it">Il rispetto del principio della parità di genere è un valore che viene costantemente disatteso scontrandosi con un'ampia gamma di violazioni dei diritti umani che colpiscono le donne, penalizzandole nella loro salute fisica e psichica, nei loro diritti e nella loro posizione all'interno della società. I pochi dati a nostra disposizione non ci danno una visione globale del fenomeno, ma basta osservare il proprio ambito familiare o lavorativo per constatare come ancora non si riesca a proteggere le donne dalla violenza.</p>
      <p sl="it">Apprezzo l'impegno assunto dalla Commissione a presentare nel 2011-2012 la "Comunicazione su una strategia di lotta alla violenza contro le donne, la violenza domestica e la mutilazione genitale femminile", che dovrà essere seguita da un piano di azione dell'UE, ma spero anche che venga adottato un approccio politico globale, fatto di azioni giuridiche, giudiziarie, esecutive e sanitarie che possano ridurre efficacemente questo tipo di violenza e le conseguenze che essa comporta, purtroppo anche nei confronti di quel 26% di bambini e dei giovani che hanno segnalato di aver subito violenze fisiche nella loro infanzia.</p>
    </intervention>
    <intervention id="2-275-500" speaker_id="96702" name="Elena Oana ANTONESCU" is_mep="True" mode="written" nationality="Romania" birth_date="30-12-1979" birth_place="Târgovişte" p_group="Group of the European People's Party (Christian Democrats)" m_state="RO">
      <p sl="ro">I dati ufficiali sulla violenza contro le donne sono molto più contenuti se confrontati con la triste realtà di ogni Stato membro. Ufficialmente, tra il 2004 e il 2009, sono stati registrati circa 60 000 casi di violenza domestica, 800 dei quali hanno portato alla morte della vittima. Di tutte le donne che hanno subito violenze, soltanto il 30 per cento ha deciso di sporgere denuncia alla polizia, mentre il 70 per cento ha sopportato gli abusi in silenzio.</p>
      <p sl="ro">In questo contesto, sostengo la decisione di semplificare l’accesso a una tutela legale gratuita per le vittime. L’istituzione di un Anno europeo contro la violenza contro le donne ci consente di aumentare la consapevolezza del problema tra i cittadini europei, un problema che caratterizza la vita quotidiana di moltissime donne nell’Unione europea. Ho votato a favore della relazione perché sostengo la creazione di una Carta europea di servizi minimi di assistenza per le vittime della violenza contro le donne, al fine di ridurre la presenza di questo problema in tutti gli Stati membri.</p>
    </intervention>
    <intervention id="2-275-750" speaker_id="96862" name="Sophie AUCONIE" is_mep="True" mode="written" nationality="France" birth_date="19-08-1963" birth_place="Dugny" p_group="Group of the European People's Party (Christian Democrats)" m_state="FR">
      <p sl="fr">La presente relazione d’iniziativa è inserita nel quadro delle numerose proposte che la Commissione europea presenterà nel 2011 e 2012 per combattere la violenza contro le donne. Si tratta di un argomento che sta particolarmente a cuore a me e all’associazione Femmes au Centre (Donne al centro), che ha organizzato una conferenza sul tema alcune settimane fa a Parigi. La relazione propone un nuovo approccio politico globale contro la violenza di genere che comprende, in particolare, l'elaborazione di una Carta europea di servizi minimi di assistenza per le vittime della violenza contro le donne e uno strumento di diritto penale a livello europeo. Ho votato a favore della relazione.</p>
    </intervention>
    <intervention id="2-276-000" speaker_id="28114" name="Liam AYLWARD" is_mep="True" mode="written" nationality="Ireland" birth_date="27-09-1952" birth_place="Kilkenny" p_group="Group of the Alliance of Liberals and Democrats for Europe" m_state="IE">
      <p sl="ga">La comunità internazionale deve attuare un approccio transnazionale per eliminare la violenza contro le donne. La violenza contro le donne costituisce una violazione delle libertà e dei diritti fondamentali, quali il diritto alla sicurezza e alla dignità. Gli Stati membri devono attuare la Convenzione delle Nazioni Unite sull'eliminazione di tutte le forme di discriminazione contro le donne (CEDAW), che mira a garantire i diritti e le libertà della donna. Il trattato di Lisbona ha introdotto la possibilità per l'UE di attuare regole comuni in materia penale. Nel testo del trattato sono menzionati in particolare la tratta degli esseri umani e lo sfruttamento sessuale delle donne e dei minori. Ho votato a favore della relazione poiché è giunto il momento che l’Unione affronti questo tema e dia il buon esempio attraverso la legislazione e il sostegno necessari per porre fine alla violenza contro le donne. É necessario adottare un approccio articolato per garantire l’efficacia delle misure politiche, sociali e giuridiche attuate.</p>
    </intervention>
    <intervention id="2-276-250" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">La violenza contro le donne in tutte le sue forme è un problema internazionale ed europeo. È di fondamentale importanza una protezione legislativa europea completa e coerente dell'integrità delle donne. Alcuni paesi ancora non dispongono di una normativa che condanni la violenza domestica contro le donne, ma questa violenza non può essere considerata una questione privata. Gli Stati membri devono garantire che la questione sia una priorità per le autorità e che i responsabili siano consegnati alla giustizia.</p>
    </intervention>
    <intervention id="2-276-500" speaker_id="1759" name="Dominique BAUDIS" is_mep="True" mode="written" nationality="France" birth_date="14-04-1947" birth_place="Paris" p_group="Group of the European People's Party (Christian Democrats)" m_state="FR">
      <p sl="fr">Ho votato a favore della relazione, che esprime la ferma posizione del Parlamento europeo: esortiamo la Commissione a combattere la violenza contro le donne. Tutti gli Stati membri dispongono ovviamente dei meccanismi giuridici preventivi e repressivi. Anche l’Europa ha la responsabilità di occuparsi di questo tema, che rientra nelle sue competenze. Non possiamo accettare che le donne siano quotidianamente soggette a bullismo e violenza fisica o psicologica.</p>
    </intervention>
    <intervention id="2-277-000" speaker_id="96846" name="George BECALI" is_mep="True" mode="written" nationality="Romania" birth_date="25-06-1958" birth_place="Brăila" p_group="Non" m_state="RO">
      <p sl="ro">Ho votato a favore della relazione perché la violenza contro le donne è un problema globale ed europeo. La relazione presenta un pacchetto di misure assolutamente necessarie a garantire una vita decorosa alle donne europee. È di fondamentale importanza una protezione legislativa completa e coerente dell'integrità delle donne. Le normative europee devono prestare particolare attenzione all'estrema vulnerabilità delle donne e dei bambini che subiscono violenza domestica. Non basta però inserire o approvare una serie di disposizioni penali a tutela delle donne; anche l’azione penale deve essere resa più efficace.</p>
      <p sl="ro">Un settore fondamentale al quale dedicare maggiori risorse è quello della formazione delle forze di polizia in Europa. Le forze di polizia sono la prima istanza giudiziaria con cui entrano in contatto le donne vittime di violenza. Una misura concreta che può essere adottata è l'attivazione di un numero d'emergenza per le vittime della violenza di genere negli Stati membri. Le donne che subiscono violenza possono chiamare questo numero per ricevere un aiuto immediato.</p>
    </intervention>
    <intervention id="2-277-250" speaker_id="4746" name="Sergio BERLATO" is_mep="True" mode="written" nationality="Italy" birth_date="27-07-1959" birth_place="Vicenza" m_state="IT">
      <p sl="it">La parità tra i sessi è un principio fondamentale dell'Unione europea. Nonostante si parli da decenni della questione della violenza contro le donne, la comunità internazionale non è ancora riuscita a porre fine a questa grave forma di criminalità. La violenza di genere provoca seri danni alla salute psicofisica della persona, mentre per la società ciò si traduce in costi elevati perché, trattandosi di un problema sociale, comporta delle spese di ordine giuridico e sanitario. Secondo le stime, i costi sociali della violenza di genere, sotto forma di spese nel settore della sanità, della giustizia e dei servizi sociali, nell'insieme degli Stati membri dell'UE ammonterebbero a due milioni di euro l'ora.</p>
      <p sl="it">A mio avviso, un settore importante in cui è richiesta una forte tutela giuridica dell'integrità psicofisica delle donne è quello delle mutilazioni genitali. Ritengo infatti che gli atti che ledono gravemente la salute delle donne non possano essere legittimati da motivazioni culturali.</p>
      <p sl="it">È inoltre indispensabile una maggiore conoscenza dell'entità della violenza di genere in Europa, affinché l'opinione pubblica abbia una maggiore consapevolezza su questa problematica. Pertanto, accolgo con favore le azioni volte a incoraggiare gli Stati membri a elaborare piani d'azione nazionali per contrastare la violenza di genere.</p>
    </intervention>
    <intervention id="2-277-281" speaker_id="38610" name="Slavi BINEV" is_mep="True" mode="written" nationality="Bulgaria" birth_date="10-12-1965" birth_place="Sofia" p_group="Non" m_state="BG">
      <p sl="bg">La presente relazione sulle priorità e sulla definizione di un nuovo quadro politico dell'UE in materia di lotta alla violenza contro le donne presenta numerose proposte interessanti. Per questo motivo, ha ottenuto il mio sostegno. A mio avviso, però, non dovrebbe essere una direttiva che ciascuno Stato membro è obbligato a inserire nel proprio ordinamento normativo. I meccanismi che semplificano l’accesso alla tutela legale e che consentono alle vittime di far valere i propri diritti in ogni parte dell’Unione europea non possono e non devono essere forniti gratuitamente. Sono a favore della predisposizione di un quadro giuridico che accordi alle donne migranti il diritto di possedere personalmente il proprio passaporto e il proprio permesso di soggiorno e che consenta di ritenere penalmente responsabile chiunque s'impadronisca di tali documenti.</p>
    </intervention>
    <intervention id="2-277-312" speaker_id="97198" name="Mara BIZZOTTO" is_mep="True" mode="written" nationality="Italy" birth_date="03-06-1972" birth_place="Bassano del Grappa " m_state="IT">
      <p sl="it">Da una relazione che tratta della violenza contro le donne mi aspetto, oggi, che metta in risalto come emergenza assoluta la violenza crescente contro le donne all'interno delle comunità musulmane in Europa. Il fenomeno è in continua crescita, e a dirlo sono le associazioni che in Europa si occupano di diritti della donna e di violenza di genere. La cosa è sotto gli occhi di tutti, ma sembra che ci sia una certa ritrosia ad ammettere il problema nei termini corretti. Nella relazione si parla, ad esempio, di matrimoni forzati e mutilazioni genitali femminili, ma questi fenomeni in aumento esponenziale nelle nostre città, vengono affrontati come problemi di matrice culturale. La verità è che sono legati alla presenza massiccia di immigrati che portano in Europa una concezione fondamentalista della religione, quella islamica, di cui oggi fanno le spese le donne che a quelle comunità appartengono, ma che domani potrebbe colpire le nostre donne e la società occidentale nel suo cuore. Su questo, e non sulla violenza di matrice "culturale", che nulla vuol dire, l'UE deve mettere in campo politiche adeguate e mirate, per combattere oggi un fenomeno in forte espansione, che domani di questo passo diventerà impossibile da gestire.</p>
    </intervention>
    <intervention id="2-277-375" speaker_id="96681" name="Vilija BLINKEVIČIŪTĖ" is_mep="True" mode="written" nationality="Lithuania" birth_date="03-03-1960" birth_place="Linkuva" m_state="LT">
      <p sl="lt">Ho votato a favore della relazione perché dobbiamo porre fine con urgenza alla violenza contro le donne. Desidero portare alla vostra attenzione il fatto che, in Europa, una donna su dieci è stata vittima di violenza, una delle cause più frequenti di morte violenta fra le donne. Nonostante si discuta da anni sul tema della violenza contro le donne, mi duole notare che ancora non siamo in grado di fornire un’adeguata tutela. É fondamentale che la Commissione europea elabori una direttiva ad hoc per tutti i tipi di violenza contro le donne (fisica, sessuale o psicologica) e sulla relativa lotta. La violenza di genere spazia dagli abusi sessuali alla tratta di esseri umani, al matrimonio coatto, alla mutilazione genitale e ad altri tipi di abusi. Crimini così violenti hanno un forte impatto sulla salute fisica e mentale di una donna e causano spesso danni irreparabili; gli Stati membri devono quindi garantire una migliore assistenza sanitaria alle vittime di abusi. Esorto il Commissario per gli affari interni Malmström a non ridurre l’assistenza finanziaria destinata alle organizzazioni non governative (ONG) che combattono la violenza contro le donne. Nel corso dell’attuale crisi economica e finanziaria si stanno verificando sempre più atti di violenza e non possiamo ridurre i finanziamenti a questo settore proprio ora.</p>
    </intervention>
    <intervention id="2-277-500" speaker_id="39722" name="Sebastian Valentin BODU" is_mep="True" mode="written" nationality="Romania" birth_date="07-12-1970" birth_place="Constanţa" p_group="Group of the European People's Party (Christian Democrats)" m_state="RO">
      <p sl="ro">In passato, il Parlamento europeo ha già avviato una risoluzione sull'eliminazione della violenza contro le donne nella quale evidenziava l'esigenza di "creare uno strumento giuridico globale per la lotta contro tutte le forme di violenza nei confronti delle donne" . La Commissione ha preso importanti decisioni di principio in tal senso, elaborando un nuovo piano d’azione sull’uguaglianza di genere, nel quale si riconosce che la violenza di genere è uno dei problemi principali da risolvere. La Commissione ha inoltre comunicato che nel 2011 sarà proposto un piano strategico contro la violenza di genere, che provoca gravi danni alla salute psicofisica delle persone. Per la società, ciò si traduce in costi esorbitanti perché si tratta di un problema sociale, e comporta anche spese di ordine giuridico e sanitario.</p>
      <p sl="ro">I costi sociali della violenza di genere sono calcolati sotto forma di spese nel settore della sanità, della giustizia e dei servizi sociali. La violenza di genere rappresenta anche un grave problema per la democrazia, poiché il semplice fatto di essere così esposte alla violenza, limita le possibilità che le donne hanno di partecipare alla vita sociale e lavorativa.</p>
    </intervention>
    <intervention id="2-277-750" speaker_id="38420" name="Cristian-Silviu BUŞOI" is_mep="True" mode="written" nationality="Romania" birth_date="01-03-1978" birth_place="Drobeta Turnu-Severin" m_state="RO">
      <p sl="ro">In qualità di eurodeputato liberale, non posso che sostenere la relazione, poiché gli Stati membri necessitano di una nuova strategia per la lotta alla violenza contro le donne, che ha gravi ripercussioni sulla loro salute fisica e mentale e costituisce una violazione a un diritto fondamentale. La violenza contro le donne ha conseguenze negative sia sulle vittime, sia sui minori che crescono in un ambiente non idoneo al loro sviluppo personale. La parità di genere è uno dei valori fondamentali nell’Unione e riveste particolare importanza per i liberali. La società moderna, basata su parità di diritti e sull’uguaglianza di fronte alla legge, non può tollerare questi fatti, nemmeno quando sono giustificati da motivi religiosi o culturali.</p>
      <p sl="ro">L’Unione europea deve usare ogni strumento in suo possesso per lottare contro la violenza ai danni delle donne. Sostengo l’idea di una direttiva che stabilisca sanzioni penali per i responsabili di violenze contro le donne e che deve però essere accompagnata dalla creazione di un numero adeguato di centri di accoglienza per le vittime e da una formazione adeguata per chi vi entra in contatto, quali funzionari di polizia, giudici, medici e altri.</p>
    </intervention>
    <intervention id="2-277-875" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">Sono lieta dell’interesse dimostrato a livello europeo per la lotta alla violenza contro le donne. Ritengo fondamentale per la lotta a questo problema europeo e internazionale che gli Stati membri si assumano responsabilità, adottando le normative necessarie. Ho quindi votato a favore del nuovo quadro politico comunitario per la lotta alla violenza contro le donne, poiché ritengo che costituisca un progresso nel combattere le violazioni dei diritti e delle libertà fondamentali, quali il diritto alla sicurezza e alla dignità.</p>
    </intervention>
    <intervention id="2-278-000" speaker_id="96603" name="Nessa CHILDERS" is_mep="True" mode="written" nationality="Ireland" birth_date="09-10-1956" birth_place="Dublin" p_group="Group of the Progressive Alliance of Socialists and Democrats in the European Parliament" m_state="IE">
      <p sl="en">Ho votato a favore della relazione perché la situazione irlandese rispecchia il problema comune a tutta l’Europa. Nel 2005, il National Crime Council ha stimato che in Irlanda una donna su sette ha subito gravi comportamenti aggressivi di natura fisica, sessuale o emotiva da parte di un partner nel corso della propria vita. Non possiamo sottovalutare le conseguenze delle violenze domestiche fisiche e/o sessuali, poiché causano seri danni alla salute mentale e fisica delle vittime, portando a gravi depressioni e, in alcuni casi, anche al suicidio. La relazione del Parlamento presenta i costi sociali della violenza di genere, che, secondo le stime, sotto forma di spese nel settore della sanità, della giustizia e dei servizi sociali, nell'insieme degli Stati membri dell'UE ammonterebbero a due milioni di euro l'ora.</p>
      <p sl="en">Nel 2009 ho avuto il privilegio di diventare la prima ambasciatrice dell’associazione Rape Crisis North East, con sede a Dundalk. Questo servizio di sostegno e assistenza è uno dei numerosi esempi presenti nell’Irlanda orientale di ONG che offrono un sostegno fondamentale alle vittime di violenza domestica e sessuale, ma che devono affrontare una situazione molto difficile per quanto concerne i finanziamenti . Mi auguro che la presente relazione dia un nuovo impulso alla lotta contro la violenza domestica in Europa.</p>
    </intervention>
    <intervention id="2-278-500" speaker_id="1892" name="Carlos COELHO" is_mep="True" mode="written" nationality="Portugal" birth_date="20-05-1960" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Condanno fermamente ogni forma di violenza contro uomini, donne e bambini e sostengo ogni iniziativa che consenta di prevenire e lottare questo flagello, tutelando le vittime. I dati presentati da alcuni studi sulla violenza in Europa sono inaccettabili: il 26 per cento dei bambini e dei giovani segnalano di aver subito violenze fisiche, dal 20 al 25 per cento della popolazione femminile ha subito atti di violenza fisica almeno una volta nel corso della propria vita adulta e oltre il 10 per cento delle donne ha subito violenze sessuali che comportano l'uso della forza.</p>
      <p sl="pt">Il numero di donne vittime di violenza è allarmante e le enormi diversità di politiche e legislazioni nei vari Stati membri non riducono il divario, sicché le donne non usufruiscono di un pari livello di tutela in Europa. La normativa europea deve garantire una tutela coerente e completa a tutte le donne, attraverso l’adozione di strumenti giuridici che consentano di lottare contro ogni forma di violenza ai danni delle donne, unitamente a una serie di provvedimenti in ambito politico, sociale e giuridico.</p>
    </intervention>
    <intervention id="2-278-625" speaker_id="photo_generic" name="Anna Maria Corazza Bildt, Christofer Fjellner e Gunnar Hökmark" is_mep="True" mode="written">
      <p sl="sv">Noi conservatori svedesi concordiamo con la descrizione del problema presentata nella relazione. Il programma di Stoccolma, al quale abbiamo dato un contributo fondamentale, considera la lotta alla violenza contro le donne una priorità. Nel suo Piano di azione che attua il Programma di Stoccolma, la Commissione si impegna a presentare nel 2011-2012 una “Comunicazione su una strategia di lotta alla violenza contro le donne, la violenza domestica e la mutilazione genitale femminile”. Inoltre, l’articolo 8 del trattato sul funzionamento dell’Unione europea stabilisce che l’Unione deve compiere ogni sforzo per combattere qualsiasi tipo di violenza domestica e che gli Stati membri devono attuare ogni provvedimento necessario per punire questi atti criminali e tutelare le vittime. Il diritto penale è di competenza degli Stati membri e per questo abbiamo votato contro il paragrafo relativo all’introduzione di una direttiva a livello comunitario. Abbiamo votato invece a favore della relazione poiché riteniamo che gli Stati membri debbano adottare provvedimenti per garantire la sicurezza delle donne.</p>
    </intervention>
    <intervention id="2-278-750" speaker_id="95281" name="Viorica DĂNCILĂ" is_mep="True" mode="written" nationality="Romania" birth_date="16-12-1963" birth_place="Roşiori de Vede" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">A livello comunitario, gli Stati membri devono aumentare gli sforzi per raccogliere dati statistici nazionali più esaustivi in ambito di violenza contro le donne, indipendentemente dalla forma che essa assume: stupro, tratta a scopo di sfruttamento sessuale, matrimoni coatti, morte, prostituzione coatta e violenza in ambito familiare o da parte di ex partner. L’obiettivo è anche quello di migliorare la raccolta dei dati in quest’ambito al fine di stabilire le soluzioni più adeguate per punire i colpevoli.</p>
    </intervention>
    <intervention id="2-278-812" speaker_id="96973" name="Mário DAVID" is_mep="True" mode="written" nationality="Portugal" birth_date="20-08-1953" birth_place="Angola" p_group="Group of the European People's Party (Christian Democrats)" m_state="PT">
      <p sl="pt">Ho votato a favore della relazione perché la ritengo importante per una società che mira ad essere sempre più equa e giusta. Questo fenomeno è presente in tutte le società, in diverse forme, nella sfera pubblica, privata o semipubblica, ma i dati effettivi o le diverse manifestazioni sono spesso sconosciuti. Ritengo quindi che, come espresso dalla relazione, sia necessaria un’analisi approfondita, unitamente alla creazione di processi investigativi migliori per lottare contro questo problema a livello internazionale. La relazione propone un nuovo approccio alla violenza di genere, nonché il consolidamento dei provvedimenti tra Stati membri in materia di prevenzione, sentenze penali e misure di assistenza alle vittime. Inoltre, pone quesiti rilevanti sulle conseguenze della violenza fisica, psicologica e sessuale contro le donne nei vari ambiti della società. Ritengo necessario un ruolo attivo da parte di Commissione, Parlamento e Stati membri per la creazione di provvedimenti per combattere questo problema, che si ripercuote su numerose persone e varie generazioni.</p>
    </intervention>
    <intervention id="2-278-875" speaker_id="1289" name="Proinsias DE ROSSA" is_mep="True" mode="written" nationality="Ireland" birth_date="15-05-1940" birth_place="Dublin" p_group="Group of the Progressive Alliance of Socialists and Democrats in the European Parliament" m_state="IE">
      <p sl="en">La violenza contro le donne da parte degli uomini è una violazione dei diritti umani delle donne, che riflette e potenzia le disuguaglianze tra uomini e donne. Studi effettuati sulla violenza di genere stimano che dal 20 al 25 per cento delle donne europee ha subito atti di violenza fisica almeno una volta nella propria vita adulta. La violenza contro le donne non conosce confini geografici, limiti di età, differenze culturali, di razza o di classe, ma rimane invisibile e le vittime sono messe a tacere. Sono a favore della relazione che propone un nuovo approccio politico globale contro la violenza di genere che comprenda: uno strumento di diritto penale sotto forma di una direttiva contro la violenza di genere; la formazione dei funzionari che possono trovarsi a trattare casi di violenza contro le donne; requisiti per gli Stati membri affinché diano prova di due diligence e registrino e indaghino su tutte le tipologie di reato legate alla violenza di genere; la richiesta di sostegno finanziario alle ONG che lavorano per assistere le vittime di violenze. Inoltre, presenta piani per la messa a punto di linee guida sul metodo e la realizzazione di nuove campagne per la raccolta di dati, al fine di ottenere dati statistici raffrontabili sulla violenza di genere, al fine di identificare l’estensione del problema e fornire una base per modificare l’azione nei confronti del problema.</p>
    </intervention>
    <intervention id="2-278-937" speaker_id="4335" name="Marielle de SARNEZ" is_mep="True" mode="written" nationality="France" birth_date="27-03-1951" birth_place="Paris" p_group="Group of the Alliance of Liberals and Democrats for Europe - Vice" m_state="FR">
      <p sl="fr">In Europa, una donna su quattro subirà violenze fisiche nel corso della sua vita e oltre una su dieci sarà vittima di violenze sessuali che comportano l’uso della forza. Di fronte a tali stime si rende necessaria un’azione urgente. La Commissione deve stabilire un nuovo quadro politico comunitario per combattere la violenza contro le donne. Ogni forma di violenza contro le donne (stupro, prostituzione, violenza sessuale eccetera) deve essere oggetto di procedimenti penali in tutti i paesi dell’Unione europea. Ogni Stato membro ha il compito di fornire alle vittime accesso all’assistenza giuridica gratuita e a strutture di accoglienza per costruire una vita migliore per sé e i propri figli. Il riconoscimento a livello europeo della violenza contro le donne quale reato penale è fondamentale.</p>
    </intervention>
    <intervention id="2-279-000" speaker_id="96868" name="Karima DELLI" is_mep="True" mode="written" nationality="France" birth_date="04-03-1979" birth_place="Roubaix" m_state="FR">
      <p sl="fr">Martedì 5 aprile 2011, il Parlamento europeo ha approvato la relazione in materia di lotta alla violenza contro le donne. Il testo evidenzia la natura specifica della violenza inflitta da uomini a donne e ragazze, che costituisce certamente uno degli ostacoli più comuni e pericolosi alla parità di genere. La relazione consentirà di attuare uno strumento di diritto penale sotto forma di direttiva europea per lottare contro la violenza di genere. Il testo elabora una carta europea di diritti, che garantirà un livello base di assistenza, che includa il diritto all'assistenza legale gratuita e servizi di assistenza psicologica urgenti. Inoltre, i membri del Parlamento europeo esortano la Commissione a creare un osservatorio sulla violenza contro le donne. Grazie al gruppo verde/Alleanza libera europea è stato approvato un emendamento che invita gli Stati membri a riconoscere quali reati la violenza sessuale e lo stupro all’interno del matrimonio o di relazioni intime.</p>
    </intervention>
    <intervention id="2-280-000" speaker_id="96914" name="Anne DELVAUX" is_mep="True" mode="written" nationality="Belgium" birth_date="20-10-1970" birth_place="Liège" p_group="Group of the European People's Party (Christian Democrats)" m_state="BE">
      <p sl="fr">La violenza contro le donne è una questione europea e globale. Violenza domestica, prostituzione, tratta di esseri umani: purtroppo, non siamo ancora in grado di proteggere le donne dalla violenza nelle nostre società. La violenza di genere costituisce una violazione delle libertà e dei diritti fondamentali, quali il diritto alla sicurezza e alla dignità. Si tratta di proteggere l'integrità delle vittime, ma anche di salvaguardare importanti interessi sociali comuni, quali la libertà e la democrazia. L'Unione europea deve assumersi le proprie responsabilità e attuare i provvedimenti legislativi necessari per porre fine a queste violenze.</p>
      <p sl="fr">Ho votato a favore dell’introduzione di misure quali meccanismi atti a facilitare l'accesso all'assistenza giuridica gratuita e un regime di assistenza economica che promuova l'autonomia delle vittime e faciliti il ritorno a una vita normale e al mondo del lavoro. Il rispetto dei diritti umani è un valore fondamentale custodito dal trattato sull’Unione europea. Rispettiamo anche i diritti delle donne.</p>
    </intervention>
    <intervention id="2-280-250" speaker_id="photo_generic" name="Lena Ek, Marit Paulsen, Olle Schmidt e Cecilia Wikström" is_mep="True" mode="written">
      <p sl="sv">Il Parlamento europeo ha votato a favore del quadro politico per la lotta alla violenza contro le donne. Accogliamo con favore la decisione e abbiamo votato a favore della proposta nella sua interezza. La decisione risulta particolarmente importante poiché invita la Commissione a mantenere le precedenti promesse di presentare una proposta legislativa ad hoc volta a combattere la violenza contro le donne.</p>
      <p sl="sv">La proposta, però, contiene alcune diciture in materia di surrogazione di maternità che giudichiamo troppo semplicistiche nel loro atteggiamento negativo verso questo fenomeno e verso le adozioni internazionali. Non siamo ingenui e conosciamo i problemi relativi alla surrogazione di maternità, ma non vogliamo attaccare un tema sulla scorta di questi problemi, poiché la surrogazione può essere un’esperienza positiva per entrambe le parti in causa. Per questo motivo abbiamo votato contro le disposizioni in materia di surrogazione di maternità, posizione adottata dal nostro gruppo, il gruppo dell'Alleanza dei democratici e dei liberali per l'Europa, anche nel voto in seno alla commissione per i diritti della donna e l'uguaglianza di genere.</p>
    </intervention>
    <intervention id="2-280-500" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">La violenza nei confronti delle donne comprende un’ampia gamma di violazioni dei diritti umani: abusi sessuali, attacchi all’integrità fisica e violenza domestica, violenza psicologica, molestie o coercizione, tratta di donne e sfruttamento della prostituzione sono alcuni degli esempi delle violenze che devono essere combattute in modo risoluto dagli Stati membri. Condanno ogni tipo di violenza, particolarmente quella rivolta a chi si trova in una posizione più vulnerabile (dal punto di vista fisico, sociale, economico o emotivo), come donne e bambini. Per questo motivo, gli Stati membri devono eliminare ogni forma di violenza contro le donne, in particolare la tratta per lo sfruttamento della prostituzione, la violazione del diritto all’autodeterminazione sessuale e gli attacchi all’integrità fisica.</p>
      <p sl="pt">Il rispetto per la vita e la dignità umana non può coesistere con i crimini di cui sono vittime numerose donne europee; sono pertanto necessarie politiche dure sulla prevenzione della violenza e la punizione dei responsabili.</p>
    </intervention>
    <intervention id="2-280-750" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">La comunità internazionale da anni discute il tema della violenza contro le donne, che continuano comunque a essere vittime di violenza: un quinto delle donne europee ha subito almeno un atto di violenza. L’Unione europea deve dotarsi di una legislazione che le consenta di porre fine a questa tragedia. Sebbene la Commissione europea abbia presentato numerose iniziative per eliminare questo crimine che colpisce milioni di donne in tutto il mondo, anche presentando un nuovo Piano d’azione sulla parità di genere (2010-2015), l’Unione non può comunque stare a guardare quando la violazione dei diritti fondamentali delle donne rimane impunita, soprattutto per quanto concerne: abusi sessuali, mutilazione genitale femminile e matrimoni coatti, tratta degli esseri umani e prostituzione, mancanza di tutela legale, eccetera. Concordo sulla necessità di ulteriori studi in materia, per disporre di dati scientifici quanto più dettagliati possibile. Non possiamo rimanere inerti. Accolgo con favore le proposte della relatrice, particolarmente in merito alla creazione di centri di accoglienza per le vittime, di un numero di emergenza e di un Anno europeo per la lotta alla violenza contro le donne.</p>
    </intervention>
    <intervention id="2-281-000" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">La violenza contro le donne, nelle sue molteplici forme (violenza domestica e sessuale, prostituzione, tratta di donne, molestie sessuali e psicologiche e violenza contro le donne sul posto di lavoro), costituisce una grave violazione dei diritti umani e delle libertà fondamentali, sia a livello individuale sia collettivo, con conseguenze sociali molto negative. La prevenzione e l’eliminazione della violenza contro le donne devono essere obiettivi strategici, strettamente collegati all’aspirazione al progresso che la nostra civiltà persegue.</p>
      <p sl="pt">Secondo alcuni studi sulla violenza di genere dal 20 al 25 per cento della popolazione femminile europea è stato vittima di atti di violenza fisica almeno una volta nel corso della propria vita adulta e circa il 10 per cento ha subito violenza sessuale. Inoltre, circa il 26 per cento dei bambini e dei giovani subisce violenza fisica nel corso di infanzia e adolescenza, un dato particolarmente allarmante se teniamo in considerazione le premesse dell’apprendimento sociale, secondo cui la vittima di oggi potrebbe diventare l’aggressore di domani.</p>
      <p sl="pt">É importante mettere in pratica gli orientamenti contenuti nella presente relazione.</p>
    </intervention>
    <intervention id="2-282-000" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Accogliamo con soddisfazione l’adozione della relazione presentata da un membro del nostro gruppo, l’onorevole Svensson, che è anche presidente della commissione parlamentare per i diritti della donna e l'uguaglianza di genere.</p>
      <p sl="pt">La violenza contro le donne, che comporta conseguenze sociali molto gravi, costituisce una grave violazione dei diritti umani e delle libertà fondamentali, a livello individuale e collettivo,; queste violenze e comprende un’ampia gamma di violazioni dei diritti umani, che includono violenza domestica, violenza sessuale, prostituzione, tratta di donne, molestie sessuali e psicologiche e violenza contro le donne sul luogo di lavoro.</p>
      <p sl="pt">La prevenzione e l’eliminazione della violenza contro le donne sono obiettivi strategici fondamentali, strettamente collegati all’aspirazione al progresso che la nostra civiltà persegue.</p>
      <p sl="pt">Secondo alcuni studi sulla violenza di genere dal 20 al 25 per cento della popolazione femminile europea è stato vittima di atti di violenza fisica almeno una volta nel corso della propria vita adulta e circa il 10 per cento hanno subito violenza sessuale. Circa il 26 per cento dei bambini e dei giovani subisce violenza fisica nel corso di infanzia e adolescenza, un dato particolarmente allarmante se teniamo in considerazione le premesse dell’apprendimento sociale …</p>
      <a text="(Testo abbreviato conformemente all’articolo 170 del regolamento)"/>
    </intervention>
    <intervention id="2-282-500" speaker_id="96993" name="Lorenzo FONTANA" is_mep="True" mode="written" nationality="Italy" birth_date="10-04-1980" birth_place="Verona" p_group="Non" m_state="IT">
      <p sl="it">Signor Presidente, onorevoli colleghi, la violenza contro le donne è un male della nostra società che dobbiamo combattere ad ogni costo. Questa risoluzione però non può trovare il mio sostegno vista l'eccesiva attenzione che a mio avviso viene data alla donne migranti. Quest'attenzione, soprattutto in questo periodo, dovrebbe essere realmente visibile da parte dell'UE e dei suoi governanti e non dovrebbe limitarsi a belle diciture di sostegno nei progetti europei.</p>
    </intervention>
    <intervention id="2-283-000" speaker_id="96745" name="Catherine GRÈZE" is_mep="True" mode="written" nationality="France" birth_date="15-04-1960" birth_place="Paris" p_group="Group of the Greens/European Free Alliance" m_state="FR">
      <p sl="fr">Il mio gruppo è diviso sulla questione. Ho votato a favore dell’emendamento n. 19 e del considerando J alla voce “prostituzione” perché ritengo che la prostituzione sia senza alcun dubbio un atto di violenza contro le donne.</p>
    </intervention>
    <intervention id="2-283-250" speaker_id="28208" name="Nathalie GRIESBECK" is_mep="True" mode="written" nationality="France" birth_date="24-05-1956" birth_place="Metz" p_group="Group of the Alliance of Liberals and Democrats for Europe" m_state="FR">
      <p sl="fr">Troppo spesso la violenza contro le donne è ignorata: dal 20 al 25 per cento delle donne europee sarà soggetto a violenza fisica almeno una volta nel corso della propria vita adulta. La scorsa settimana, il Parlamento europeo ha adottato una relazione sul tema e sulla necessità di creare un quadro politico in quest’ambito, e ne sono lieta. La nostra relazione invita tutti gli Stati membri a considerare la violenza contro le donne come un crimine e a creare quindi uno strumento di diritto penale per combatterla. Ho votato a favore dell’introduzione di un meccanismo che semplifichi l’accesso a una tutela legale gratuita e della creazione di servizi di sostegno psicologico urgente e gratuito per le vittime. Sostengo anche gli emendamenti che riconoscono il “grave problema della prostituzione” e che considerano il fenomeno come parte della violenza contro le donne. Ho votato a favore del riconoscimento di stupro e violenza sessuale quali reati penali, anche se commessi all’interno del matrimonio o di una relazione intima.</p>
    </intervention>
    <intervention id="2-283-500" speaker_id="96892" name="Roberto GUALTIERI" is_mep="True" mode="written" nationality="Italy" birth_date="19-07-1966" birth_place="Roma" p_group="Group of the Progressive Alliance of Socialists and Democrats in the European Parliament - Vice" m_state="IT">
      <p sl="it">Un quadro normativo europeo per la lotta alla violenza contro le donne rappresenta un passo in avanti indispensabile all'interno di una strategia globale. Soltanto un insieme di azioni di tipo giuridico, sociale, economico e di prevenzione potranno aiutare a risolvere un problema non così lontano dalle nostre realtà, dal momento che nell'Unione europea oltre un quarto delle donne ha subito violenze nel corso della sua vita. La violenza contro le donne non conosce differenze di età, di origine etnica o culturale, e resta un problema invisibile che tuttavia ha costi umani, sociali ed economici molto elevati.</p>
      <p sl="it">L'Unione europea deve affermare il suo ruolo attivo nel combattere le discriminazioni verso le donne ed è per questo che la relazione Svensson sostiene la Commissione europea nei suoi sforzi di elaborare un quadro normativo chiaro e omogeneo nel contesto del Programma di Stoccolma.</p>
      <p sl="it">Accolgo quindi con favore la richiesta di uno strumento di diritto penale che definisca la violenza contro le donne come un vero e proprio crimine, attraverso l'elaborazione di una direttiva contro la violenza di genere, da associare alle molteplici iniziative di formazione, prevenzione e sensibilizzazione per combattere tutte le forme di abusi contro le donne.</p>
    </intervention>
    <intervention id="2-283-750" speaker_id="96952" name="Sylvie GUILLAUME" is_mep="True" mode="written" nationality="France" m_state="FR">
      <p sl="fr">Ho votato a favore della relazione, perché nel XXI secolo lo stupro deve essere considerato un reato penale in tutta Europa e i responsabili devono affrontare un’azione penale e scontare una pena. Non è accettabile che oggi, a seconda del paese in cui vivono, non tutte le vittime di questo orribile reato abbiano le stesse possibilità di ottenere giustizia e i danni per la violenza subita. Ora è il turno di Consiglio e Commissione, che certamente non ostacoleranno questo passo fondamentale per aiutare le donne vittime di violenza a ottenere un risarcimento per le proprie sofferenze.</p>
    </intervention>
    <intervention id="2-283-875" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Ho votato a favore della relazione perché dobbiamo porre fine a tutte le violazioni dei diritti umani alle violenze contro le donne. Secondo il Piano d’azione che attua il Programma di Stoccolma approvato lo scorso anno, la Commissione deve preparare urgentemente una strategia sulla lotta alla violenza contro le donne. Nel contempo, gli Stati membri devono garantire che personale sanitario, operatori sociali, forze dell’ordine e altre istituzioni si perfezionino per rispondere tempestivamente e con professionalità ai casi di violenza contro le donne.</p>
    </intervention>
    <intervention id="2-284-000" speaker_id="96771" name="Jarosław KALINOWSKI" is_mep="True" mode="written" nationality="Poland" birth_date="12-04-1962" birth_place="Wyszków" m_state="PL">
      <p sl="pl">Indubbiamente la dignità umana e il diritto alla sicurezza sono valori fondamentali che devono essere tutelati. La stessa parola “violenza” è così fortemente connotata di sentimenti negativi che molte persone cercano di cambiare discorso quando si parla di violenza di genere. Il nostro lavoro, però, consiste nell’affrontare questioni difficili e intervenire cui qualora si debba indirizzare la società nella giusta direzione nell’ambito di questioni politiche e giuridiche. Non possiamo dimenticare che la violenza contro le donne, che include la violazione della dignità, abusi sessuali, matrimoni coatti e mutilazioni, non è soltanto un problema delle donne, ma è un problema dell’intera società che contribuisce in larga misura alla sua diffusa disgregazione. I costi totali sono sottovalutati.</p>
      <p sl="pl">Tutti noi partecipiamo alle spese risultanti da simili violenze: spese di assistenza sanitaria, cure psicologiche, processi e assistenza sociale. Spesso le vittime non sono in grado di mantenere il proprio lavoro. Gli Stati membri devono prendere in considerazione la possibilità di elaborare un piano per lottare contro la violenza di genere.</p>
    </intervention>
    <intervention id="2-284-500" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Egregio Presidente, onorevoli colleghi, il Parlamento europeo ha approvato la proposta di risoluzione relativa alla definizione di un nuovo quadro politico dell'UE in materia di lotta alla violenza contro le donne. Ho sostenuto con forza e convinzione la risoluzione in quanto ritengo necessario che la risposta a questa piaga sociale debba essere data unitariamente dall'Unione europea, mediante la previsione di un'azione politica congiunta ed efficace. La violenza sulle donne, sia essa fisica, psicologica o sessuale è un'espressione di inciviltà che l'Europa deve ripudiare, una piaga produttrice di traumi che si ripercuotono, influenzandola inesorabilmente, sulla vita sociale delle donne. Le statistiche in nostro possesso disegnano un quadro triste e desolante. Una donna europea su quattro è stata vittima, almeno una volta nella vita, di violenza. Pertanto, credo che l'individuazione di strumenti giuridici unitari, la possibilità di fruire del patrocinio gratuito, la creazione di centri di accoglienza in grado di fornire sostegno psicologico e morale e l'attivazione di un numero di emergenza unico in tutta Europa, siano le priorità che l'UE deve perseguire con la sua azione.</p>
    </intervention>
    <intervention id="2-285-000" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ho votato a favore della relazione. La violenza di genere è innanzi tutto una questione di diritto penale. La società civile deve reagire con pene proporzionate alla gravità del reato. Quando si stabiliscono le priorità di utilizzo delle risorse pubbliche è importante non perdere di vista la prospettiva delle vittime, in quanto sono loro che oggi necessitano di tutela specifica. Ciò non toglie che ci si possa preoccupare anche dei colpevoli, ad esempio attraverso la terapia della parola o altri metodi atti a contrastare un atteggiamento violento. Questa forma di trattamento alternativo diretto ai responsabili di gravi abusi nei confronti delle donne non deve comunque mai sostituire la sanzione prevista dalle sentenze penali. La terapia della parola o altri tipi di trattamento analoghi possono soltanto integrare altre pene, quali la detenzione.</p>
      <p sl="en">La violenza è per molti versi conseguenza di una relazione di potere iniqua tra uomini e donne ed è l'espressione del rapporto di dominanza e sottomissione tra l’aggressore e la vittima. Una terapia della parola cui partecipino entrambe le parti in causa non può quindi essere prevista per questi reati, dal momento che per loro stessa natura impediscono un confronto delle parti su base paritaria ed egualitaria.</p>
    </intervention>
    <intervention id="2-285-500" speaker_id="96820" name="Marisa MATIAS" is_mep="True" mode="written" nationality="Portugal" birth_date="20-02-1976" birth_place="Coimbra" m_state="PT">
      <p sl="pt">Ho votato a favore della risoluzione poiché la violenza contro le donne continua ad affliggere l’Europa e il mondo, nonostante le campagne che la comunità internazionale porta avanti da decenni. Simili reati colpiscono le vittime dirette in primo luogo, ma si ripercuotono anche su libertà e democrazia. Ho votato a favore della relazione perché stabilisce una serie di provvedimenti immediati necessari per garantire una vita dignitosa alle donne, sebbene siano chiaramente necessarie anche misure politiche, giuridiche e sociali a lungo termine per eliminare la violenza di genere.</p>
    </intervention>
    <intervention id="2-285-625" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">Ogni forma di violenza deve essere condannata, soprattutto quella che colpisce chi non è in grado di difendersi, ovvero bambini, anziani e donne. In questo caso, è responsabilità del Parlamento presentare un insieme di azioni infrastrutturali, giuridiche, giudiziarie, esecutive, didattiche, sanitarie e interventi di altro genere nel settore dei servizi che potranno ridurre in modo significativo questo tipo di violenza e le sue conseguenze.</p>
    </intervention>
    <intervention id="2-285-750" speaker_id="28407" name="Willy MEYER" is_mep="True" mode="written" nationality="Spain" birth_date="19-08-1952" birth_place="Madrid" p_group="Confederal Group of the European United Left - Nordic Green Left" m_state="ES">
      <p sl="es">Ho votato a favore della relazione Svensson sul nuovo quadro politico dell’UE in materia di lotta alla violenza contro le donne perché è un argomento che mi preoccupa molto. Dal 20 al 25 per cento delle donne europee ha subito violenze fisiche almeno una volta nel corso della propria vita adulta e oltre il 10 per cento ha subito abusi sessuali. Ritengo sia giunto il momento di porre fine a simili violenze e questo sarà possibile soltanto raggiungendo una vera parità fra uomini e donne. Inoltre, sono convinto che lo stupro debba essere considerato un reato penale in tutta l’Unione europea e i responsabili debbano essere processati. La relazione presenta anche una nuova forma di lotta contro questo male della società, non solo attraverso processi penali, ma anche attraverso la tutela e la prevenzione da posti di lavoro non sicuri, dalla disoccupazione e dalla povertà che portano le donne a situazioni di dipendenza, rendendo loro impossibile una libera scelta sul proprio futuro. È quindi necessaria una direttiva europea contro la violenza di genere e gli Stati membri devono adottare provvedimenti a tal fine quanto prima.</p>
    </intervention>
    <intervention id="2-285-875" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="en">La violenza maschile contro le donne costituisce una violazione strutturale dei diritti umani delle donne della quale il 45 per cento delle donne europee è stato vittima. Si stima che il costo totale della violenza domestica all’interno dei 27 Stati membri sfiori i 16 miliardi di euro. La violenza contro le donne non conosce confini geografici, limiti di età, differenze culturali o di classe, ma rimane invisibile e le vittime sono messe a tacere. Nel 2008, ho presentato alcune modifiche al codice penale della Repubblica lettone in materia di violenza domestica, che sono state purtroppo rifiutate dal parlamento lettone. Ho votato a favore della presente relazione.</p>
    </intervention>
    <intervention id="2-286-000" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Sebbene negli ultimi decenni vi siano stati progressi in materia di lotta alla violenza contro donne e bambini, abbiamo ancora molta strada da percorrere. L’apatia e lo pseudomoralismo della società devono farci riflettere. Le prime fasi della violenza, quali invadenza, commenti osceni e molestie, che molti immigrati rivolgono alle donne occidentali quotidianamente, sono sempre più spesso considerati normali. L’indifferenza nei confronti delle donne ha raggiunto il picco quando un giudice tedesco ha fatto riferimento al diritto del marito di utilizzare punizioni corporali sancito dal Corano quale fattore decisivo in un caso di divorzio musulmano.</p>
      <p sl="de">Consentendo l’immigrazione, l’Unione europea ha importato problemi da ogni parte del mondo, tra cui delitti d’onore, matrimoni coatti e violenza domestica all’interno di strutture familiari patriarcali. La cultura, la religione e le tradizioni non devono essere utilizzate per giustificare gli atti di violenza. L’iniziativa proposta include numerose buone idee, ma rimane piuttosto superficiale e per questo motivo ho deciso di astenermi dal voto.</p>
    </intervention>
    <intervention id="2-286-250" speaker_id="96981" name="Franz OBERMAYR" is_mep="True" mode="written" nationality="Austria" birth_date="25-05-1952" p_group="Non" m_state="AT">
      <p sl="de">La relazione evidenzia numerosi casi di violenza contro le donne, quali abusi sessuali, violenza fisica all’interno della famiglia, prostituzione, matrimoni coatti, mutilazioni genitali. Purtroppo, questi atti orribili hanno luogo anche nelle nostre società dell’Unione europea. La relazione lo sottolinea, ma non riesce a giungere alla radice del problema, che spesso si trova in società parallele, strutture islamiche arcaiche o gruppi organizzati di trafficanti. Dobbiamo aumentare gli sforzi in questo settore e per questo mi sono astenuto dal voto.</p>
    </intervention>
    <intervention id="2-286-500" speaker_id="96900" name="Georgios PAPANIKOLAOU" is_mep="True" mode="written" nationality="Greece" birth_date="15-08-1977" birth_place="Athina" p_group="Group of the European People's Party (Christian Democrats)" m_state="GR">
      <p sl="el">Ho votato a favore della relazione sulla violenza contro le donne, un’iniziativa che consentirà di aiutare le donne in Europa a condurre una vita decorosa. Secondo i dati, circa un quinto delle donne europee è stato vittima di violenza e il 20 per cento ha subito violenze da persone vicine. Le disposizioni presentate nella relazione per la lotta alla violenza contro le donne sono importanti in quanto il testo: esorta gli Stati membri a punire i colpevoli in funzione della gravità del crimine perpetrato (abuso sessuale, tratta di esseri umani, matrimoni coatti, mutilazioni genitali); fornisce le risorse necessarie ad aiutare le vittime della violenza, quali tutela legale e centri di accoglienza; fornisce assistenza legale alle vittime e richiede che ogni forma di violenza di genere sia soggetta a pubblica accusa; stabilisce la necessità di una maggiore informazione alle giovani donne attraverso un’educazione adeguata ai rischi che corrono. Ho comunque votato contro la proposta di aumentare il numero di tribunali specificamente preposti a trattare i casi di violenza di genere perché una proposta di questo tipo crea discriminazioni inaccettabili in conflitto con il principio di uguaglianza di genere.</p>
    </intervention>
    <intervention id="2-286-625" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Dobbiamo rompere il silenzio che circonda tutti i reati, in questo caso quelli basati sul genere. Crimini quali violenza domestica, abusi sessuali, tratta di esseri umani, mutilazione genitale e altre forme di violazione dell’integrità delle donne e in particolare delle ragazze, devono essere resi pubblici e contrastati in modo più efficace. Una maggiore consapevolezza della violenza di genere permetterebbe una maggiore sensibilizzazione della società al problema. La presente relazione d’iniziativa del Parlamento europeo mira a riunire una serie di provvedimenti necessari a garantire una vita decorosa alle donne europee. Nonostante da decenni si parli della questione della violenza contro le donne, la comunità internazionale non è riuscita a porre fine a questa forma di criminalità estremamente distruttiva. L’Unione europea deve adottare la legislazione necessaria a porre fine a questa violenza e gli Stati membri devono elaborare piani d’azione nazionali per combattere la violenza di genere. Per questi motivi ho votato a favore della relazione.</p>
    </intervention>
    <intervention id="2-286-750" speaker_id="36392" name="Aldo PATRICIELLO" is_mep="True" mode="written" nationality="Italy" birth_date="27-09-1957" birth_place="Venafro" m_state="IT">
      <p sl="it">Care colleghe e cari colleghi, la violenza contro le donne è un problema internazionale ed europeo. Per violenza di genere si intendono violazioni sotto forma di violenza nelle relazioni familiari, abusi sessuali, tratta degli esseri umani e prostituzione, matrimoni coatti, mutilazioni genitali e altre forme di violazione dell'integrità personale che colpiscono in particolare le donne e le ragazze. A tal proposito, è necessario adottare una serie di misure di natura politica, sociale e giuridica per poter garantire alle donne europee una vita decorosa. Nella sua relazione d'iniziativa, il Parlamento europeo sottolinea che è possibile eliminare tale violenza innanzitutto garantendo una protezione legislativa completa e coerente della loro integrità. È altresì necessario registrare la portata di questo tipo di criminalità; sensibilizzare i tribunali in merito alle implicazioni dell'abuso sessuale; individuare questo tipo di violenza precocemente, attraverso un lavoro attivo e preventivo; assicurare certezza giuridica dell'indagine e del processo; istituire nuovi centri di accoglienza ed un numero di emergenza per le vittime; sostenere la ricerca in tale ambito. Sulla base delle osservazioni che precedono, esprimo il mio voto favorevole al fine di attuare concretamente tutti i provvedimenti necessari per contrastare questo tipo di violenza ed elaborare piani d'azione efficaci per contrastarla.</p>
    </intervention>
    <intervention id="2-287-000" speaker_id="38595" name="Rovana PLUMB" is_mep="True" mode="written" nationality="Romania" birth_date="22-06-1960" birth_place="Bucureşti" m_state="RO">
      <p sl="en">Nonostante da decenni si parli della questione della violenza contro le donne, la comunità internazionale non è riuscita a porre fine a questa forma di criminalità estremamente distruttiva. Si tratta di un problema complesso che richiede di proteggere l'integrità delle vittime ma anche di salvaguardare importanti interessi sociali comuni, quali la libertà e la democrazia.</p>
      <p sl="en">Devono essere istituiti centri di accoglienza per le donne al fine di aiutare le donne e i bambini a vivere una vita autodeterminata e libera dalla violenza e dalla povertà. Questi centri devono offrire servizi specializzati, cure mediche, assistenza legale, consulenza psicosociale e terapeutica, un aiuto legale durante i procedimenti giudiziari, un sostegno ai bambini vittime della violenza, e così via. Gli Stati membri devono garantire finanziamenti adeguati affinché i centri di accoglienza possano rispettare gli standard internazionali per quanto concerne il lavoro con donne che hanno subito violenze e i loro figli.</p>
      <p sl="en">Gli Stati membri devono fornire i mezzi necessari alle organizzazioni delle donne e alle ONG per proteggerle e tutelarle dalla violenza e dalla povertà, garantendone i diritti sociali ed economici affinché non dipendano finanziariamente da un marito o partner e promuovendone l’inserimento nel mercato del lavoro.</p>
    </intervention>
    <intervention id="2-287-125" speaker_id="28406" name="Miguel PORTAS" is_mep="True" mode="written" nationality="Portugal" birth_date="01-05-1958" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">Ho votato a favore della risoluzione poiché la violenza contro le donne continua ad affliggere l’Europa e il mondo, nonostante le campagne che la comunità internazionale porta avanti da decenni. Simili reati colpiscono le vittime dirette in primo luogo, ma si ripercuotono anche su libertà e democrazia. Ho votato a favore della relazione perché stabilisce una serie di provvedimenti immediati necessari per garantire una vita dignitosa alle donne, sebbene siano chiaramente necessarie anche misure politiche, giuridiche e sociali a lungo termine per eliminare la violenza di genere.</p>
    </intervention>
    <intervention id="2-287-250" speaker_id="97022" name="Robert ROCHEFORT" is_mep="True" mode="written" nationality="France" birth_date="19-09-1955" p_group="Group of the Alliance of Liberals and Democrats for Europe" m_state="FR">
      <p sl="fr">In Europa, una donna su quattro ha subito violenze fisiche nel corso della propria vita adulta e oltre una su dieci è stata vittima di violenze sessuali che comportano l’uso della forza. Di fronte a questi dati dobbiamo agire con urgenza e combattere la violenza contro le donne nell’Unione europea. Sostengo quindi la relazione dell’onorevole Svensson. Lo stupro, che ancora in numerosi Stati membri non è riconosciuto quale reato penale, e altre forme di violenza sessuale contro le donne devono essere considerati reati in tutti i paesi dell’Unione e i responsabili devono essere giudicati. Per tutelare le donne migranti e richiedenti asilo, chiedo la predisposizione di un quadro giuridico che accordi alle donne migranti il diritto di possedere personalmente il proprio passaporto e il proprio permesso di soggiorno e che consenta di ritenere penalmente responsabile chiunque s'impadronisca di tali documenti. Inoltre, , per consentire alle vittime di far valere i propri diritti, chiedo la semplificazione dell’accesso all’assistenza legale, che deve essere gratuita. Avrei preferito che questo punto fosse espresso chiaramente nella relazione.</p>
    </intervention>
    <intervention id="2-287-500" speaker_id="28352" name="Zuzana ROITHOVÁ" is_mep="True" mode="written" nationality="Czechia" birth_date="30-01-1953" birth_place="Praha" p_group="Group of the European People's Party (Christian Democrats)" m_state="CZ">
      <p sl="it">É importante combattere la violenza contro le donne, che può assumere molte forme e lascia segni indelebili sul corpo e sulla mente, spesso portando le vittime al suicidio. Sono soddisfatta della creazione di un nuovo quadro per la lotta dell’Unione contro questo fenomeno inaccettabile e sono lieta di votare a favore della relazione. Non ho potuto, però, votare le parti della relazione che sostenevano l’interruzione artificiale della gravidanza poiché non concordo: anche gli esseri umani non ancora nati hanno diritto alla vita.</p>
    </intervention>
    <intervention id="2-288-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">La violenza contro le donne è un problema internazionale ed europeo. Nonostante da decenni si parli della questione della violenza contro le donne, la comunità internazionale non è riuscita a porre fine a questa forma di criminalità estremamente distruttiva. È doloroso constatare come ancora non si riesca a proteggere le donne dalla violenza. Si tratta di proteggere l'integrità delle vittime ma anche di salvaguardare importanti interessi sociali comuni, quali la libertà e la democrazia.</p>
      <p sl="en">L'Unione europea deve assumersi la propria responsabilità e attuare i provvedimenti legislativi necessari per porre fine a questa violenza. Nella presente relazione strategica, la relatrice riunisce una serie di misure indispensabili per garantire alle donne europee una vita decorosa. Eppure, poiché il considerando J definisce la prostituzione una violazione dei diritti umani, e ricordando il nostro impegno per regolamentare questo settore, alcuni membri del nostro gruppo si sono astenuti.</p>
    </intervention>
    <intervention id="2-289-000" speaker_id="97196" name="Oreste ROSSI" is_mep="True" mode="written" nationality="Italy" birth_date="24-03-1964" birth_place="Alessandria" p_group="Europe of freedom and democracy Group" m_state="IT">
      <p sl="it">La relazione sulla lotta alla violenza contro le donne è un testo sul quale avrei voluto esprimere un voto favorevole perché l'intento era quello di predisporre un intervento globale per proteggere le donne vittime della violenza. Si affrontano in modo chiaro gli abusi sessuali, la prostituzione, la mutilazione genitale femminile, lo stalking, la tratta di esseri umani e le violenze domestiche, insomma una serie di violazione dei diritti delle donne.</p>
      <p sl="it">Il problema, come spesso accade al Parlamento europeo, è che ogni testo va bene per inserire argomenti che invece dovrebbero essere trattati esclusivamente in testi autonomi. In questo caso, si interviene sui diritti delle donne migranti e delle rifugiate costituendo di fatto una categoria privilegiata di donne rispetto alle cittadine europee. Per questo semplice motivo il mio voto è di astensione perché, pur condividendo l'articolato, non posso accettare la strumentalizzazione politica.</p>
    </intervention>
    <intervention id="2-289-500" speaker_id="99416" name="Nikolaos SALAVRAKOS" is_mep="True" mode="written" nationality="Greece" birth_date="15-02-1946" birth_place="Kalamata" p_group="Europe of freedom and democracy Group" m_state="GR">
      <p sl="el">Ho votato a favore della presente risoluzione perché introduce un quadro per una nuova politica europea di lotta alla violenza contro le donne. Il testo propone una serie di misure politiche precise per la lotta alla violenza contro le donne, tra cui azioni contro la tratta degli esseri umani, a mio avviso particolarmente importanti alla luce del preoccupante aumento di questo fenomeno nell’Unione, in particolare ai danni di donne e bambini. Questo traffico può essere contrastato attraverso una cooperazione transnazionale tra Unione europea, ovvero la destinazione finale degli scambi, e i paesi di origine, ovvero il punto di partenza. Invito la Commissione ad agire in questa direzione.</p>
    </intervention>
    <intervention id="2-290-000" speaker_id="1309" name="Brian SIMPSON" is_mep="True" mode="written" nationality="United Kingdom" birth_date="06-02-1953" birth_place="Leigh " p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Darò il mio sostegno alla relazione Svensson perché evidenzia il problema della violenza contro le donne. Non è un tema nuovo, ma è una questione costantemente ignorata, nascosta sotto il tappeto, tenuta in famiglia. Dobbiamo porre fine a questo atteggiamento non solo sollevando il problema, ma anche presentando misure che lo affrontino e garantiscano alle donne la tutela di cui hanno diritto.</p>
      <p sl="en">Concordo sulla necessità di garantire l’accesso all’assistenza legale alle donne vittime di violenza, ma sarà impossibile raggiungere questo traguardo se gli Stati membri continuano a ridurre i finanziamenti alla tutela legale. Concordo anche sulla necessità di formazione dei giudici per i casi particolarmente difficili legati alla violenza contro le donne. Come possiamo riuscirci con i continui tagli ai finanziamenti?</p>
      <p sl="en">Gli Stati membri devono fare di questo tema in una priorità politica, stabilendo i requisiti e gli obblighi minimi per le vittime di abusi. La presente relazione ci fornisce un quadro e merita il nostro pieno sostegno, ma è anche necessario intervenire in merito attraverso c un’azione da parte degli Stati membri.</p>
    </intervention>
    <intervention id="2-291-000" speaker_id="96905" name="Laurence J.A.J. STASSEN" is_mep="True" mode="written" nationality="Netherlands" birth_date="08-02-1971" birth_place="Sittard" p_group="Non" m_state="NL">
      <p sl="nl">La violenza contro le donne è riprovevole e deve essere affrontata con determinazione. Il Partij Voor de Vrijheid (PVV) concorda pienamente con la relazione. Ciononostante, il testo non menziona mai il ruolo dell’Islam; si fa riferimento a “pratiche tradizionali o religiose” soltanto una volta e in modo molto generico al paragrafo 3, sebbene è risaputo che, soprattutto nel mondo islamico, la violenza contro le donne è all’ordine del giorno. Del resto, l’oppressione delle donne è parte intrinseca dell’Islam.</p>
      <p sl="nl">Il PVV auspica che la violenza contro le donne sia affrontata, ma vota contro la presente relazione perché non menziona i moventi e il background dei responsabili. Non citando esplicitamente l’Islam tra le cause del problema, perdiamo una grande opportunità di affrontare questa forma specifica di violenza contro le donne.</p>
    </intervention>
    <intervention id="2-291-062" speaker_id="4545" name="Catherine STIHLER" is_mep="True" mode="written" nationality="United Kingdom" birth_date="30-07-1973" birth_place="Bellshill" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ho dato il mio sostegno alla relazione che avanza proposte per affrontare la violenza contro le donne in tutta Europa ed esorta gli Stati membri a rendere questo tema una priorità.</p>
    </intervention>
    <intervention id="2-291-125" speaker_id="96974" name="Nuno TEIXEIRA" is_mep="True" mode="written" nationality="Portugal" birth_date="13-01-1973" birth_place="Funchal" p_group="Group of the European People's Party (Christian Democrats)" m_state="PT">
      <p sl="pt">Il problema della violenza in generale e della violenza contro le donne in particolare è una questione globale che coinvolge tutti i paesi del mondo. Non esiste una definizione internazionale di violenza di genere e i dati disponibili sono molto diversificati e non forniscono un’indicazione della reale portata del problema. Secondo alcuni studi sulla violenza di genere dal 20 al 25 per cento della popolazione femminile europea è stato vittima di atti di violenza fisica almeno una volta nel corso della propria vita adulta. La violenza contro le donne assume un’ampia gamma di forme. Le dimensioni storiche e strutturali del fenomeno richiedono misure a livello europeo e internazionale. è quindi necessario agire in tutti i settori della vita pubblica per aumentare sensibilizzare i cittadini attraverso le sei “P”: politica, prevenzione, protezione, procedimenti giudiziari, provvedimenti e partenariato. Ho votato a favore della presente relazione d'iniziativa del Parlamento, perché ritengo che ogni tipo di violenza debba essere soggetto a sanzioni penali e sociali.</p>
      <p sl="pt">La normativa europea, sotto forma di direttiva, basata sull’educazione, sull’effettiva tutela delle vittime, sulla cooperazione con le organizzazioni non governative (ONG) e sull’istituzione di un Anno europeo contro la violenza contro le donne, è un esempio delle misure da adottare per combattere questa piaga sociale, che ha conseguenze negative su tutta la società europea.</p>
    </intervention>
    <intervention id="2-291-250" speaker_id="96918" name="Derek VAUGHAN" is_mep="True" mode="written" nationality="United Kingdom" birth_date="02-05-1961" birth_place="Merthyr" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Gli appelli per rendere le violenze sessuali e domestiche contro le donne un reato penale in tutti gli Stati membri hanno il mio pieno sostegno. Esorto la Commissione a presentare urgentemente proposte per l’attuazione di misure solide contro la violenza di genere e a tutela delle vittime in tutta l’Unione. Le diversità attualmente esistenti tra Stati membri devono essere appianate con l’introduzione di leggi nazionali coerenti. Mi auguro che la presente risoluzione rappresenti un passo in avanti verso una direttiva europea per combattere la violenza di genere.</p>
    </intervention>
    <intervention id="2-291-500" speaker_id="96858" name="Marie-Christine VERGIAT" is_mep="True" mode="written" nationality="France" birth_date="23-09-1956" birth_place="Roanne" p_group="Confederal Group of the European United Left - Nordic Green Left" m_state="FR">
      <p sl="fr">Ho votato a favore della risoluzione presentata dall’onorevole Svensson, deputata svedese del gruppo confederale della Sinistra unitaria europea/Sinistra verde nordica e presidente della commissione per i diritti della donna e l'uguaglianza di genere. Lo stupro e tutte le altre forme di violenza sessuale devono essere riconosciute quali reati in tutti i paesi dell’Unione e i responsabili devono essere automaticamente perseguiti.</p>
      <p sl="fr">Concordo con l’amica e collega, l’onorevole Svensson, quando afferma che le donne sono vittime della violenza di genere; non dobbiamo però considerare le donne, incluse quelle che hanno subito violenze, semplicemente delle vittime. Il ruolo delle istituzioni è di aiutarle a ritrovare la propria autostima e a costruirsi una nuova vita migliore, per se stesse e per i figli. Dobbiamo evidenziare le cause di questa violenza, a partire da una valutazione degli stereotipi di genere che colpiscono uomini e donne, fin dalla giovane età.</p>
      <p sl="fr">La risoluzione invita a predisporre un quadro giuridico che accordi alle donne migranti il diritto di possedere personalmente il proprio passaporto e il proprio permesso di soggiorno e che consenta di ritenere penalmente responsabile chiunque s'impadronisca di tali documenti.</p>
      <p sl="fr">Ora attendiamo proposte per una strategia e un piano d’azione da parte della Commissione: dobbiamo agire.</p>
    </intervention>
    <intervention id="2-292-000" speaker_id="97016" name="Angelika WERTHMANN" is_mep="True" mode="written" nationality="Austria" birth_date="07-11-1963" birth_place="Schwarzach" p_group="Non" m_state="AT">
      <p sl="de">Ho votato a favore della presente relazione perché la violenza contro le donne è un problema globale che la comunità mondiale non è ancora riuscita a risolvere. La violenza contro le donne si trova a tutti i livelli della società e non è riconducibile a una specifica cultura, livello di istruzione, età o reddito. Le donne corrono i rischi maggiori all’interno delle proprie case; la violenza domestica è infatti la principale causa di lesioni alle donne, più comune dell’unione di incidenti stradali e tumori. Le vittime subiscono conseguenze negative sulla salute, sulla propria autostima e sulla sicurezza e non riescono più a prendere parte alla vita pubblica o al mercato del lavoro. I responsabili di simili violenze causano sofferenze permanenti a donne e bambini e costituiscono un problema sociale perché i costi conseguenti in ambito di sanità e giustizia ammontano a diversi miliardi di euro. I colpevoli devono quindi essere giudicati per le proprie azioni e soggetti alla pubblica accusa. La violenza contro le donne deve essere finalmente portata alla luce ed eliminata.</p>
    </intervention>
  </section>
  <section id="creitem14" title="6. Correzioni e intenzioni di voto: vedasi processo verbale">
    <intervention id="2-294-000" speaker_id="1405" is_mep="True" mode="spoken" role="Presidente" name="Edward MCMILLAN-SCOTT" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="unknown">Con questo si concludono le dichiarazioni di voto.</p>
      <a text="(La seduta, sospesa alle 13.25, riprende alle 15.00)"/>
    </intervention>
  </section>
  <section id="creitem15" title="7. Approvazione del processo verbale della seduta precedente: vedasi processo verbale"/>
  <section id="creitem16" title="8. Presentazione di documenti: vedasi processo verbale"/>
  <section id="creitem17" title="9. Ora delle interrogazioni al Presidente della Commissione">
    <intervention id="2-299-000" speaker_id="28269" is_mep="True" mode="spoken" role="Presidente" name="Jerzy BUZEK" nationality="Poland" birth_date="03-07-1940" birth_place="Śmiłowice" m_state="PL">
      <p sl="unknown">L’ordine del giorno reca l’ora delle interrogazioni al Presidente della Commissione.</p>
    </intervention>
    <intervention id="2-300-000" speaker_id="1911" name="Martin SCHULZ" is_mep="True" mode="spoken" nationality="Germany" birth_date="20-12-1955" birth_place="Hehlrath" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">a nome del gruppo S&amp;D . – Signor Presidente, vedo che i colleghi del gruppo del Partito popolare europeo (Democratico cristiano) sono ancora a pranzo. Presidente, noto con piacere che mi sorride; prima si è espresso sul mio conto con una certa intemperanza, ma è evidente che si è calmato durante la pausa.</p>
      <p sl="de">Commissario Oettinger, seconda una persona che credo lei conosca bene, verranno eseguiti test di resistenza – oh, eccolo, non lo avevo notato. Commissario, sono contento di vederla. Adesso anche il signor Commissario, degno allievo del Cancelliere Merkel, si oppone all’energia nucleare; ne era un sostenitore, ma Fukushima è stata una strada di Damasco, lungo la quale è apparsa a lui (novello Saulo) e a molti altri una luce abbacinante nel cielo. Perlomeno il Commissario ha dichiarato che, a suo parere, alcune centrali nucleari non avrebbero superato i test di resistenza, una dichiarazione che ho trovato molto interessante.</p>
      <p sl="de">Se il Commissario Oettinger sospetta che taluni test di resistenza non produrranno l’esito desiderato in quanto i sistemi da esaminare potrebbero non sopravvivervi, perché allora la Commissione non ne dispone la chiusura immediata? Se ci ritrovassimo in una situazione simile a quella verificatasi per le banche, ovvero ci rendessimo conto a posteriori che, innanzi tutto, i test non sono stati sufficientemente chiari e, secondariamente, che i risultati non rispecchiano la realtà, la questione dell’energia nucleare risulterebbe molto più pericolosa dei problemi del sistema bancario.</p>
      <p sl="de">Nello specifico, la mia domanda è dunque la seguente: com’è possibile che, pur comprendendo l’inidoneità di alcuni sistemi a superare i test di resistenza, non interveniate?</p>
    </intervention>
    <intervention id="2-301-000" speaker_id="photo_generic" name="José Manuel Barroso" is_mep="True" mode="spoken">
      <p sl="en">Presidente della Commissione europea. − Signor Presidente, innanzi tutto per conoscere i risultati dei test dobbiamo prima eseguirli. Resta aperta la questione dei rimedi da adottare qualora un impianto non superasse il test. Laddove un aggiornamento non risulti fattibile in termini tecnici o economici, i reattori dovranno essere spenti e disattivati. È tuttavia possibile che un aggiornamento di sicurezza sia giustificato sul piano economico e realizzabile su quello tecnico; è il solo impegno che possiamo assumerci in questa fase.</p>
      <p sl="en">Onorevole Schulz, a mio parere era fondamentale che il Consiglio europeo, dopo intense discussioni, trovasse un accordo sul ruolo della Commissione. Inizialmente si parlava soltanto di un coordinamento delle autorità di regolamentazione nazionali; per mia insistenza la Commissione è stata poi incaricata di definire modalità e campi di applicazione nonché di presentare, entro la fine dell’anno, una relazione dettagliata sui risultati.</p>
      <p sl="en">Lo stesso esercizio verrà ripetuto per tutti i siti nucleari in Europa con la massima trasparenza: è importante riconoscerlo. Ritengo che questo si possa definire un progresso sul piano della sicurezza nucleare.</p>
    </intervention>
    <intervention id="2-302-000" speaker_id="1911" name="Martin SCHULZ" is_mep="True" mode="spoken" nationality="Germany" birth_date="20-12-1955" birth_place="Hehlrath" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">a nome del gruppo S&amp;D . – Signor Presidente, Presidente Barroso, lei è una persona molto intelligente, ma non ha risposto alla mia domanda. Ripeto: quando il Commissario Oettinger dice di temere che alcuni degli impianti attualmente collegati alla rete non superino i test di resistenza, io capisco che siete consapevoli dei modesti livelli di sicurezza di queste strutture, tali da impedire il soddisfacimento dei criteri. Perché dunque non intervenire subito? Credo che il pericolo sia reale e immediato.</p>
    </intervention>
    <intervention id="2-303-000" speaker_id="photo_generic" name="José Manuel Barroso" is_mep="True" mode="spoken">
      <p sl="en">Presidente della Commissione europea. − Signor Presidente, il Commissario Oettinger ha reso una dichiarazione molto prudente e cautelativa. Potrebbe accadere, ma per esserne certi occorrono test seri e credibili, che eseguiremo con la massima trasparenza e sulla base delle migliori conoscenze disponibili.</p>
      <p sl="en">Come sapete, un eventuale annullamento dei test non sarebbe di competenza della Commissione, bensì degli Stati membri. Noi abbiamo un mandato chiaro, diversamente da quanto accadeva in precedenza, prima dell’ultimo Consiglio europeo: agire di concerto con le autorità di regolamentazione indipendenti a livello nazionale affinché si conducano test di resistenza molto seri e credibili, per i quali definiamo ora modalità e ambito d’applicazione.</p>
      <p sl="en">Vorrei dire all’onorevole Schulz che, su questioni così delicate, occorre agire con grande senso di responsabilità, senza seminare il panico; dobbiamo procedere in modo tecnico, sulla scorta delle migliori conoscenze scientifiche.</p>
    </intervention>
    <intervention id="2-304-000" speaker_id="97058" name="Guy VERHOFSTADT" is_mep="True" mode="spoken" nationality="Belgium" birth_date="11-04-1953" birth_place="Dendermonde" m_state="BE">
      <p sl="en">a nome del gruppo ALDE. – Signor Presidente, conveniamo tutti sul fatto che l’Unione europea è più di un mero mercato unico; è un progetto politico inteso ad assicurare la democrazia nel continente nonché il rispetto, la promozione e il rafforzamento dello stato di diritto e dei diritti umani.</p>
      <p sl="en">Se così non fosse, non credo che intercorrerebbero molte differenze tra noi e la Cina. È una considerazione valida per tutti gli Stati membri, anche per l’Ungheria, il cui governo ha appena presentato un nuovo progetto di Costituzione che dovrebbe essere adottato verso la metà di aprile. Il testo contiene alcuni riferimenti (a mio parere preoccupanti) al diritto di voto per i minori, al divieto dell’aborto e dei matrimoni fra persone dello stesso sesso, ad atteggiamenti irredentisti e all’intento di piegare le istituzioni alla volontà del governo.</p>
      <p sl="en">Presidente Barroso, cosa farà la Commissione per difendere i principi costituzionali comuni all’Europa e sanciti dall’articolo 2 del trattato, ossia democrazia, stato di diritto e diritti fondamentali, quando vengono messi in discussione in uno Stato membro, come accade oggi in Ungheria?</p>
    </intervention>
    <intervention id="2-305-000" speaker_id="photo_generic" name="José Manuel Barroso" is_mep="True" mode="spoken">
      <p sl="en">Presidente della Commissione europea. − Signor Presidente, ovviamente concordiamo sul fatto che l’Unione europea è più di un mercato unico, ma si fonda su valori che qualunque Stato deve rispettare per diventarne membro. Uno di questi valori è lo stato di diritto, che ci impone di rispettare la legge. Come sapete, l’adozione di una Costituzione nazionale rappresenta un passo fondamentale per ogni Stato membro, un processo cruciale che appartiene interamente al popolo e alle istituzioni del paese coinvolto.</p>
      <p sl="en">Spetta alle autorità ungheresi decidere il contenuto e l’iter di adozione della nuova Costituzione, in linea con le norme nazionali del paese e, laddove applicabili, con il diritto internazionale e quello dell’UE. Seguiremo gli sviluppi sotto il profilo della legislazione dell’UE, ma chiaramente speriamo che le autorità ungheresi assicurino la piena conformità della nuova Costituzione, nella sua versione definitiva, ai valori su cui si basa l’Unione europea.</p>
    </intervention>
    <intervention id="2-306-000" speaker_id="97058" name="Guy VERHOFSTADT" is_mep="True" mode="spoken" nationality="Belgium" birth_date="11-04-1953" birth_place="Dendermonde" m_state="BE">
      <p sl="en">a nome del gruppo ALDE. – Signor Presidente, Presidente della Commissione, comprendo la sua risposta, ma lei sa che ciascuno dei 27 Stati membri deve modificare la propria Costituzione nel rispetto dei valori europei. L’Ungheria ha agito in tal senso prima di aderire all’Unione, mentre alcuni paesi hanno provveduto anche dopo l’adesione; la Polonia apporta adesso le necessarie modifiche, come anche la Francia per le contraddizioni sorte fra il trattato di Lisbona e taluni articoli della Costituzione nazionale.</p>
      <p sl="en">È fondamentale che lei imponga anche all’Ungheria di applicare questi principi, anche dopo l’adozione della nuova Costituzione. È essenziale che la Commissione si occupi del problema.</p>
    </intervention>
    <intervention id="2-307-000" speaker_id="photo_generic" name="José Manuel Barroso" is_mep="True" mode="spoken">
      <p sl="en">Presidente della Commissione europea. − Signor Presidente, la Costituzione di qualunque paese deve rispecchiare e conformarsi ai valori di fondo dell’Europa: democrazia, stato di diritto, dignità umana e rispetto dei diritti fondamentali. Non sarebbe neppure necessario discuterne. Non sono a conoscenza di un singolo Stato membro dell’Unione europea la cui Costituzione contravvenga a questi valori, ma se per ipotesi ciò dovesse accadere, dovremmo intervenire.</p>
      <p sl="en">Come sa, onorevole Verhofstadt, i precedenti parlano a nostro favore. Ultimamente siamo intervenuti su diverse questioni delicate, come nel caso della legge sui media ungherese; il governo si è dichiarato fin dall’inizio pronto a modificare l’atto qualora la Commissione avesse individuato una qualche incompatibilità, e ha mantenuto l’impegno.</p>
      <p sl="en">La Commissione ha assunto una posizione molto forte anche in altri Stati membri dove sono sorti problemi di non discriminazione. Da questo punto di vista, posso assicurarvi che la Commissione seguirà molto da vicino la questione.</p>
    </intervention>
    <intervention id="2-308-000" speaker_id="33982" name="Marian-Jean MARINESCU" is_mep="True" mode="spoken" nationality="Romania" birth_date="11-08-1952" birth_place="Râmnicu Vâlcea" m_state="RO">
      <p sl="en">a nome del gruppo PPE. – Signor Presidente, l’attuazione del semestre europeo a decorrere da quest’anno contribuirà al rafforzamento della disciplina di bilancio, della stabilità macroeconomica e della crescita, oltre a spingere gli Stati membri verso una modifica delle rispettive politiche economiche e di finanza pubblica. Tali politiche potrebbero produrre un impatto di breve termine significativo sui cittadini europei di gran parte degli Stati membri.</p>
      <p sl="en">Ha la Commissione previsto le conseguenze che le necessarie procedure nazionali avranno sul panorama economico, sociale e politico dell’Europa, o prevede di condurre una valutazione al riguardo?</p>
    </intervention>
    <intervention id="2-309-000" speaker_id="photo_generic" name="José Manuel Barroso" is_mep="True" mode="spoken">
      <p sl="en">Presidente della Commissione europea. − Signor Presidente, prendiamo molto sul serio questo esercizio. Era essenziale trovare un consenso sul cosiddetto semestre europeo; adesso gli Stati membri hanno riconosciuto all’unanimità che le questioni di politica economica di un paese potrebbero ripercuotersi anche sugli altri e viceversa. Formuleremo raccomandazioni in proposito, anche sulla base dei programmi che ci verranno presentati dagli Stati membri. Ad ogni modo, vi sarà un miglioramento nella vita dei cittadini.</p>
      <p sl="en">Stiamo cercando di mettere in chiaro che, in realtà, tutti gli sforzi per il risanamento delle finanze pubbliche e l’introduzione di riforme strutturali mirano a una crescita sostenibile e inclusiva, che è poi l’obiettivo dell’Unione europea. Era questa la finalità generale della strategia che abbiamo chiamato Europa 2020. Alla luce di tali priorità, giudicheremo i programmi nazionali che saranno presentati adesso e ai quali lavoreremo di concerto con gli Stati membri.</p>
    </intervention>
    <intervention id="2-310-000" speaker_id="33982" name="Marian-Jean MARINESCU" is_mep="True" mode="spoken" nationality="Romania" birth_date="11-08-1952" birth_place="Râmnicu Vâlcea" m_state="RO">
      <p sl="en">a nome del gruppo PPE. – Signor Presidente, l’aspetto più importante di tale politica è la disciplina. Se tutti gli Stati membri rispetteranno i criteri, l’esito sarò positivo; se invece si creeranno differenze tra i paesi, i risultati non corrisponderanno alle attese.</p>
    </intervention>
    <intervention id="2-311-000" speaker_id="photo_generic" name="José Manuel Barroso" is_mep="True" mode="spoken">
      <p sl="en">Presidente della Commissione europea. − Signor Presidente, concordo appieno con l’onorevole Marinescu. Proprio per questo motivo è indispensabile che le istituzioni siano indipendenti e assolvano i rispettivi compiti in assoluta autonomia e con autentico spirito comunitario. Abbiamo già avuto modo di constatare che, alle volte, si è tentati di non recepire le decisioni o di non attuarle in maniera uniforme, coerente e credibile.</p>
      <p sl="en">La Commissione cercherà dunque di fare quanto in suo potere per assicurare la parità concorrenziale e i principi di lealtà. La disciplina, intesa come rigorosa attuazione degli accordi, risulta infatti fondamentale per il successo dell’Unione europea.</p>
    </intervention>
    <intervention id="2-312-000" speaker_id="28233" name="Rebecca HARMS" is_mep="True" mode="spoken" nationality="Germany" birth_date="07-12-1956" birth_place="Hambrock bei Uelzen" p_group="Group of the Greens/European Free Alliance - Co" m_state="DE">
      <p sl="de">a nome del gruppo Verts/ALE . – Signor Presidente, Presidente Barroso, nell’ultima settimana la Commissione ha definito valori limite sulla base di un regolamento che viene attivato ogniqualvolta sorgano problemi di radioattività con un impatto sulle importazioni di prodotti alimentari (in questo caso dal Giappone). È sorprendente che abbiate imposto ai prodotti provenienti dal Giappone limiti di gran lunga superiori a quelli stabiliti dal paese stesso; sono più elevati anche dei valori che, in casi simili, applicano ai prodotti alimentari gli Stati Uniti, ad esempio, dove l’energia nucleare è ampiamente utilizzata. Superano finanche i limiti che vigevano per l’Unione europea e i paesi da cui importavamo merci dopo il disastro di Chernobyl e che, in parte, si applicano ancora al cesio. A che pro? Perché abbiamo fissato valori limite così alti?</p>
    </intervention>
    <intervention id="2-313-000" speaker_id="photo_generic" name="José Manuel Barroso" is_mep="True" mode="spoken">
      <p sl="en">Presidente della Commissione europea. − Signor Presidente, ovviamente sarò lieto di rispondere all’interrogazione dell’onorevole Harms, anche se credevo si fosse convenuto di tenere una discussione in due parti, una di tenore generale e l’altra dedicata al Giappone.</p>
      <p sl="en">Onorevole Harms, ha sollevato una questione di grande importanza. Innanzi tutto, le misure di emergenza adottate il 25 marzo per le importazioni di mangimi e prodotti alimentari dal Giappone salvaguardano la sicurezza dei consumatori dell’UE e garantiscono un’attuazione armonizzata in tutta l’Unione. A nostro parere, tali misure risultano proporzionate al rischio e presentano un ambito di applicazione più ampio di quelle adottate in altri grandi paesi del mondo, come Stati Uniti e Canada. Secondo le informazioni in mio possesso e sulla scorta dei dati scientifici che ricevo, riteniamo che le misure e l’approccio adottati siano sicuri.</p>
      <p sl="en">Le dogane fanno sì che prodotti alimentari e mangimi possano entrare nei mercati dell’Unione europea solo qualora se ne garantisca la sicurezza. Secondo le disposizioni vigenti, le stesse autorità giapponesi (è vero quanto riferito dall’onorevole Harms) applicano criteri ancora più stringenti ai prodotti alimentari, sia per il consumo interno sia a fini di esportazione.</p>
      <p sl="en">In considerazione dei livelli più rigorosi imposti dal Giappone, la Commissione ha deciso che sarà opportuno modificare i valori attuali, in vigore dal 25 marzo, quale ulteriore misura di prevenzione in attesa di una nuova analisi scientifica dei livelli stabiliti dal regolamento Euratom n. 3954/87. Tale analisi sarà svolta dalla Commissione, insieme con gli esperti competenti, entro il 30 giugno affinché si definiscano standard uniformi da applicare alle importazioni.</p>
      <p sl="en">Desidero sottolineare in questa sede che tutti i controlli finora eseguiti dagli Stati membri sui prodotti alimentari importati dal Giappone indicano livelli di radioattività trascurabili e notevolmente inferiori agli standard attuali, sia europei che giapponesi. Vi anticipo che la Commissione proporrà al Comitato permanente per la catena alimentare un riesame delle nostre norme, al fine di allinearle alla legislazione giapponese; entreranno poi in vigore la prossima settimana. Vorrei sottolineare nuovamente che si tratta di una misura puramente precauzionale, grazie alla quale potremo avviare le necessarie valutazioni scientifiche dei valori attualmente ammessi in tutto il mondo, affinché l’Unione europea possa dimostrare ancora una volta di applicare gli standard più elevati.</p>
    </intervention>
    <intervention id="2-314-000" speaker_id="28233" name="Rebecca HARMS" is_mep="True" mode="spoken" nationality="Germany" birth_date="07-12-1956" birth_place="Hambrock bei Uelzen" p_group="Group of the Greens/European Free Alliance - Co" m_state="DE">
      <p sl="de">a nome del gruppo Verts/ALE . – Signor Presidente, Presidente Barroso, se ho capito bene, ciò significa che il pesce contaminato dalle ricadute radioattive di Chernobyl e importato dalla Norvegia è sottoposto a valori limite più rigorosi del pesce catturato nelle acque intorno al Giappone? Mi sembra un comportamento scorretto e irresponsabile. Vorrei sapere se siete pronti a modificare questi limiti, che sono estremamente elevati rispetto agli standard internazionali.</p>
    </intervention>
    <intervention id="2-315-000" speaker_id="photo_generic" name="José Manuel Barroso" is_mep="True" mode="spoken">
      <p sl="en">Presidente della Commissione europea . − Signor Presidente, onorevole Harms, le decisioni in merito vanno prese sulla base di prove scientifiche. Non posso decidere esclusivamente secondo pareri personali. Il regolamento in vigore è stato adottato dopo il disastro di Chernobyl, sulla scorta di dati scientifici. Il Giappone si trova in una posizione estremamente delicata sotto il profilo della sicurezza alimentare, per svariate ragioni, e applica una soglia diversa da quella europea. Proprio in considerazione delle divergenze fra gli standard europei e quelli giapponesi, abbiamo deciso che applicheremo provvisoriamente i valori stabiliti dal Giappone.</p>
      <p sl="en">I livelli ammessi sono inferiori, dunque gli standard risultano superiori. Applicheremo questi criteri al Giappone, mentre consulteremo il comitato di esperti nazionali ed europei per definire norme comuni e uniformi per tutte le importazioni, se opportuno. Credo che questo sia l’approccio più efficace, proporzionato e scientifico. Non penso che, in questo momento, sia consigliabile ricorrere a una qualunque altra soluzione.</p>
    </intervention>
    <intervention id="2-316-000" speaker_id="23712" name="Jan ZAHRADIL" is_mep="True" mode="spoken" nationality="Czechia" birth_date="20-03-1963" birth_place="Praha" m_state="CZ">
      <p sl="en">a nome del gruppo ECR. – Signor Presidente, a differenza di alcuni miei colleghi ritengo ancora che l’Unione europea costituisca essenzialmente un progetto economico, il cui fulcro sta nel mercato unico. Negli ultimi giorni e nelle ultime settimane abbiamo sentito parlare molto di governance economica (forse troppo per i miei gusti), ma molto poco di crescita e competitività.</p>
      <p sl="en">Come sa, Presidente Barroso, il British Conservative Party (partito conservatore britannico) rappresenta la maggiore componente del mio gruppo. Il Primo ministro britannico Cameron e altri otto capi di Stato e di governo hanno firmato una lettera, indirizzata a lei e al Presidente Van Rompuy, che delinea strategie molto chiare affinché l’Europa torni a crescere dopo la crisi. La scorsa settimana il Primo ministro Cameron ha inoltre pubblicato un documento dal titolo Let us choose growth , che consiglio a tutti i membri di quest’Assemblea.</p>
      <p sl="en">Quali sono dunque i suoi obiettivi specifici per la crescita, la competitività e il completamento del mercato unico dell’Unione europea nel prossimo futuro? Quali misure pratiche intende adottare per raggiungere tali scopi?</p>
    </intervention>
    <intervention id="2-317-000" speaker_id="photo_generic" name="José Manuel Barroso" is_mep="True" mode="spoken">
      <p sl="en">Presidente della Commissione europea. − Signor Presidente, è difficile rendere giustizia all’importanza del mercato unico in un minuto. Nondimeno vorrei ricordare all’onorevole Zahradil che questo mese presenteremo l’Atto per il mercato unico, una serie di proposte molto ambiziose volte a realizzare e approfondire il mercato unico nonché a eliminare i numerosi ostacoli che incontra nel settore dei servizi e i tanti oneri amministrativi esistenti, soprattutto a detrimento delle piccole e medie imprese (PMI).</p>
      <p sl="en">Questi sono i punti specifici che posso enunciare già adesso: misure concrete circa l’accesso ai finanziamenti delle PMI e la riduzione degli oneri amministrativi a carico delle imprese, in particolare di quelle piccole e medie.</p>
      <p sl="en">Vorrei inoltre sottolineare l’importanza fondamentale della lettera che mi hanno inviato nove fra Primi ministri e capi di Stato europei. Proprio in questo momento di gravi ristrettezze finanziarie è essenziale sfruttare l’intero potenziale del mercato unico, che rappresenta di certo una fonte di crescita per l’Unione europea.</p>
    </intervention>
    <intervention id="2-318-000" speaker_id="23712" name="Jan ZAHRADIL" is_mep="True" mode="spoken" nationality="Czechia" birth_date="20-03-1963" birth_place="Praha" m_state="CZ">
      <p sl="en">a nome del gruppo ECR. – Signor Presidente, Presidente Barroso, non è mia intenzione scatenare una polemica e credo nelle sue buone intenzioni. Lei conosce però l’istituzione di cui è a capo, che risulta, alle volte, di difficile gestione. Può dunque spiegarci come intende evitare che sotto la sua guida la Commissione europea ceda alla tendenza, talvolta fin troppo visibile, di ricorrere all’inflazione normativa anziché puntare sulla deregolamentazione o sul miglioramento della legislazione?</p>
    </intervention>
    <intervention id="2-319-000" speaker_id="photo_generic" name="José Manuel Barroso" is_mep="True" mode="spoken">
      <p sl="en">Presidente della Commissione europea. - Signor Presidente, cerchiamo di non essere prevenuti nei confronti della Commissione, che ha invece ottenuto risultati positivi su questo fronte. Sono stati già introdotti alcuni miglioramenti: la Commissione ha infatti proposto una riduzione degli oneri amministrativi nell’ordine del 31 per cento, di cui il 22 per cento ha ricevuto l’approvazione di Consiglio e Parlamento. In realtà è il Consiglio a contrastare alcune misure di snellimento.</p>
      <p sl="en">L’onorevole Zahradil concorderà sul fatto che 27 apparati burocratici rappresentano un male peggiore di uno solo. Attraverso l’attuazione del mercato unico la Commissione contribuisce in misura considerevole ad agevolare le imprese di tutta Europa. Talvolta le maggiori resistenze provengono di fatto dalle amministrazioni nazionali, che, fra le altre cose, appesantiscono inutilmente le direttive. Procederemo con fermezza nella realizzazione del programma per il miglioramento della regolamentazione, che credo incontri il favore generale.</p>
    </intervention>
    <intervention id="2-320-000" speaker_id="96650" name="Lothar BISKY" is_mep="True" mode="spoken" nationality="Germany" birth_date="17-08-1941" birth_place="Zollbrück" p_group="Confederal Group of the European United Left - Nordic Green Left" m_state="DE">
      <p sl="de">a nome del gruppo GUE/NGL . – Signor Presidente, la mia interrogazione è simile a quella presentata dall’onorevole Schulz; mi concentrerò dunque su un aspetto specifico. Il Presidente Barroso comprenderà che, alla luce dell’esperienza maturata con le banche, siamo diventati più sensibili al tema dei test di resistenza, anche nel caso degli impianti nucleari. La mia domanda verte sull’Euratom.</p>
      <p sl="de">Non è mia intenzione giudicare le ingenti somme di denaro che l’Euratom assorbe a fini di ricerca. A mio avviso, tali risorse vengono destinate a una tecnologia essenzialmente pericolosa, i cui rischi non sono soggetti a controlli congiunti adeguati; ritengo inoltre che le decisioni in merito non vengano adottate sufficientemente nelle sedi comuni, sebbene l’energia nucleare non conosca confini nazionali. È proprio questo il nocciolo del problema. Non è forse vero che le decisioni nel settore del nucleare andrebbero assunte in modo concertato perché le radiazioni non rispettano i confini?</p>
    </intervention>
    <intervention id="2-321-000" speaker_id="photo_generic" name="José Manuel Barroso" is_mep="True" mode="spoken">
      <p sl="en">Presidente della Commissione europea. - Signor Presidente, onorevole Bisky, il trattato di Lisbona attribuisce chiaramente agli Stati membri la competenza in materia di approvvigionamento energetico; non spetta dunque alle istituzioni europee indicare le fonti di energia che ciascun paese dovrebbe sfruttare.</p>
      <p sl="en">Ad ogni modo, le conclusioni adottate nell’ultima riunione del Consiglio europeo hanno segnato un passo in avanti, disponendo la conduzione di test sulle centrali atomiche dell’Unione. Tale esercizio si svolgerà sotto il controllo del gruppo dei regolatori europei in materia di sicurezza nucleare e della Commissione stessa, che presenterà anche un rapporto destinato al pubblico.</p>
      <p sl="en">Allo stato attuale gli Stati membri, che si dividono fra sostenitori e oppositori dell’energia atomica, convengono perlomeno sulla necessità di aggiornare tutte le condizioni di sicurezza nucleare, un risultato che appare più probabile adottando un approccio europeo anziché procedendo a livello nazionale.</p>
    </intervention>
    <intervention id="2-322-000" speaker_id="96650" name="Lothar BISKY" is_mep="True" mode="spoken" nationality="Germany" birth_date="17-08-1941" birth_place="Zollbrück" p_group="Confederal Group of the European United Left - Nordic Green Left" m_state="DE">
      <p sl="de">a nome del gruppo GUE/NGL . – Signor Presidente, Presidente Barroso, cosa pensa della proposta di istituire una comunità europea che promuova le fonti rinnovabili per un approvvigionamento di energia ecocompatibile e per il risparmio energetico, nel quadro del trattato dell’UE? La ritiene un’idea degna di seguito, che ci libererebbe più rapidamente dai rischi dell’energia atomica?</p>
    </intervention>
    <intervention id="2-323-000" speaker_id="photo_generic" name="José Manuel Barroso" is_mep="True" mode="spoken">
      <p sl="en">Presidente della Commissione europea. - Signor Presidente, abbiamo già avanzato proposte in tal senso, ossia il cosiddetto programma 20-20-20, con il quale gli Stati membri hanno approvato all’unanimità (come richiesto per queste fattispecie) il raggiungimento degli obiettivi del 20 per cento per le rinnovabili entro il 2020. A questo proposito, vorrei precisare che stiamo rispettando la tabella di marcia per il raggiungimento del nostro traguardo. Pertanto esiste già una normativa dell’Unione europea rende tali obiettivi vincolanti per gli Stati membri.</p>
      <p sl="en">Sono gli Stati membri disposti a procedere? È un aspetto di cui si potrebbe discutere. Dal mio punto di vista e secondo le consultazioni a cui ho preso parte, posso dirvi che adesso i paesi membri sono giunti alla conclusione di dover innanzi tutto raggiungere questo obiettivo. Probabilmente non è dunque necessario creare una comunità o un nuovo assetto istituzionale, ma occorre assumere un impegno fermo per il conseguimento degli obiettivi stabiliti e, se possibile, per la formulazione di finalità ancora più ambiziose.</p>
    </intervention>
    <intervention id="2-324-000" speaker_id="4525" name="Nigel FARAGE" is_mep="True" mode="spoken" nationality="United Kingdom" birth_date="03-04-1964" birth_place="Farnborough" p_group="Non" m_state="GB">
      <p sl="en">a nome del gruppo EFD . – Signor Presidente, Presidente Barroso, sono confuso e la prego di aiutarmi. Qual è la politica dell’Unione europea sulla Libia? Il 1° aprile scorso ho ricevuto una lettera dalla baronessa Ashton secondo la quale l’UE ha destinato oltre 75 milioni di euro all’assistenza umanitaria e, nonostante la situazione di persistente incertezza, si è dichiarata pronta a contribuire alla promozione del dialogo. Tuttavia, le sue parole giungevano molti giorni dopo l’inizio dei bombardamenti. Questa è stata la sua dichiarazione.</p>
      <p sl="en">Dall’altro lato, abbiamo il Presidente Van Rompuy, uomo dal pugno di ferro, secondo il quale l’obiettivo dell’impresa libica è il rovesciamento del regime. Il Presidente ha inoltre affermato che la missione in Libia non sarebbe stata possibile senza l’Unione europea, mentre Francia e Germania non sarebbero potute intervenire militarmente senza il sostegno del Consiglio europeo. Due dei massimi rappresentanti dell’Unione si contraddicono dunque a vicenda. Potrebbe far luce sulla questione illustrandoci la politica dell’UE nei confronti di Gheddafi e della Libia?</p>
    </intervention>
    <intervention id="2-325-000" speaker_id="photo_generic" name="José Manuel Barroso" is_mep="True" mode="spoken">
      <p sl="en">Presidente della Commissione europea. - Signor Presidente, gli Stati membri hanno riconosciuto unanimemente la necessità delle dimissioni di Gheddafi. Non si crea alcuna contraddizione intavolando un dialogo con quelli che consideriamo i nostri interlocutori. La baronessa Ashton si riferiva, con ogni probabilità, a questo secondo aspetto; abbiamo ad esempio ricevuto rappresentanti dell’opposizione al colonnello Gheddafi.</p>
      <p sl="en">Fatte queste premesse, l’intervento militare non è avvenuto per decisione dell’Unione europea in quanto tale. Alcuni Stati membri che siedono anche nel Consiglio di sicurezza delle Nazioni Unite hanno deciso, sulla base del consenso raggiunto in seno al Consiglio europeo, di creare una zona di interdizione al volo. L’iniziativa non è però da ricondursi all’Unione europea in sé, poiché esistevano punti di vista diversi sull’approccio al problema. È giusto riconoscerlo: in realtà sussistevano pareri divergenti sulla gestione del caso libico.</p>
      <p sl="en">Condivido tuttavia anche l’affermazione del Presidente Van Rompuy: senza la posizione assunta dal Consiglio europeo, il Consiglio di sicurezza non avrebbe adottato quelle decisioni, che hanno assunto un’importanza storica perché applicano la responsabilità di proteggere.</p>
    </intervention>
    <intervention id="2-326-000" speaker_id="4525" name="Nigel FARAGE" is_mep="True" mode="spoken" nationality="United Kingdom" birth_date="03-04-1964" birth_place="Farnborough" p_group="Non" m_state="GB">
      <p sl="en">a nome del gruppo EFD . – Signor Presidente, esistono senza dubbio le posizioni più disparate su questo tema. Mi chiedo se il Presidente Barroso convenga con me sul fatto che, in realtà, non sia stata una delle più felici decisioni dell’UE quella di affidare il suo nuovo ministero degli Esteri e la competenza in materia di sicurezza esterna a una donna con un passato nell’estrema sinistra, non interventista di vecchia data, ex tesoriere della Campaign for Nuclear Disarmament, una persona che si è dimostrata inadatta all’incarico. Posso solo ringraziare Dio per averci mandato la baronessa Ashton, senza la quale temo che saremmo tutti molto più coinvolti in Libia.</p>
    </intervention>
    <intervention id="2-327-000" speaker_id="photo_generic" name="José Manuel Barroso" is_mep="True" mode="spoken">
      <p sl="en">Presidente della Commissione europea. - Signor Presidente, la decisione degli Stati membri di designare, con il mio appoggio, Catherine Ashton quale Vicepresidente della Commissione e Alto rappresentante dell’Unione per la politica estera e di sicurezza è stata, a mio avviso, positiva.</p>
      <p sl="en">L’Alto rappresentante Ashton è un’europeista convinta. Chiaramente non condivide le sue opinioni, ma non credo che questo sia un problema. Ritengo che contribuisca con grande onestà e determinazione al raggiungimento dei nostri obiettivi. Vanno però riconosciute anche la difficoltà e la spinosità del suo incarico: la baronessa Ashton assolve compiti che in precedenza erano affidati ad almeno tre o quattro persone, oltre a dover avviare il nuovo servizio europeo per l’azione esterna.</p>
      <p sl="en">Credo che quanti, tra voi, non simpatizzano con le sue idee debbano concederle il beneficio del dubbio. Sono altresì convinto che l’istituzione di un Alto rappresentante che ricopre al tempo stesso la carica di Vicepresidente della Commissione rappresenti un miglioramento. Posso confermare il suo entusiasmo, la sua determinazione e l’approccio profondamente europeista che la caratterizza in ogni campo.</p>
    </intervention>
    <intervention id="2-328-000" speaker_id="96749" name="Andrew Henry William BRONS" is_mep="True" mode="spoken" nationality="United Kingdom" birth_date="16-06-1947" birth_place="London" p_group="Non" m_state="GB">
      <p sl="en">Signor Presidente, può il Presidente della Commissione europea ipotizzare una situazione in cui tutti gli Stati membri, compreso il Regno Unito, siano costretti ad adottare l’euro nonostante la volontà contraria dei rispettivi cittadini (espressa eventualmente tramite referendum) e finanche dei rispettivi governi? Il preambolo del trattato di Lisbona vincola gli Stati membri alla creazione di un’Unione economica e monetaria, ossia di una moneta unica stabile. Il termine “unica” esclude la coesistenza con altre valute.</p>
      <p sl="en">Chiaramente il protocollo al trattato stabilisce che, salvo notifica contraria al Consiglio, il Regno Unito non è tenuto ad adottare l’euro. Si tratta però di capire se il protocollo metta il paese al riparo dalle disposizioni del trattato. Altri Stati non appartenenti all’area dell’euro sembrano trovarsi in una posizione meno favorevole: l’articolo 140 del trattato prevede infatti che ogni due anni gli Stati membri con deroga siano sottoposti a un riesame dei progressi compiuti verso la realizzazione dell’Unione economica e monetaria.</p>
    </intervention>
    <intervention id="2-329-000" speaker_id="photo_generic" name="José Manuel Barroso" is_mep="True" mode="spoken">
      <p sl="en">Presidente della Commissione europea. - Signor Presidente, non ho capito la domanda, ma se l’onorevole deputato chiede se il Regno Unito sarà costretto ad aderire all’area dell’euro, la risposta è no.</p>
    </intervention>
    <intervention id="2-330-000" speaker_id="96749" name="Andrew Henry William BRONS" is_mep="True" mode="spoken" nationality="United Kingdom" birth_date="16-06-1947" birth_place="London" p_group="Non" m_state="GB">
      <p sl="en">Signor Presidente, sappiamo che il Regno Unito è tutelato dal protocollo, ma il problema della validità dei protocolli va oltre la questione della moneta unica.</p>
      <p sl="en">È in vigore un protocollo che assicura al Regno Unito e ad altri due paesi clausole di dissociazione dalla Carta dei diritti fondamentali. Nondimeno i servizi legali della Commissione sostengono che tali clausole hanno, nella migliore delle ipotesi, un ambito di applicazione limitato. Può essere limitato anche il valore del protocollo che riconosce al Regno Unito una clausola di dissociazione dalla moneta unica?</p>
    </intervention>
    <intervention id="2-331-000" speaker_id="photo_generic" name="José Manuel Barroso" is_mep="True" mode="spoken">
      <p sl="en">Presidente della Commissione europea. - Signor Presidente, se l’onorevole deputato desidera ricevere un’analisi giuridica completa dai servizi legali della Commissione, sarò lieto di inviargliela. Posso tuttavia assicurargli – e mi rincresce se questa notizia lo deluderà – che il Regno Unito non sarà costretto ad adottare l’euro.</p>
    </intervention>
    <intervention id="2-332-000" speaker_id="28269" is_mep="True" mode="spoken" role="Presidente" name="Jerzy BUZEK" nationality="Poland" birth_date="03-07-1940" birth_place="Śmiłowice" m_state="PL">
      <p sl="unknown">L’ordine del giorno reca la risposta europea alla tragedia in Giappone. Abbiamo molti colleghi in lista. Vi chiederei di non porre domande con la procedura del cartellino blu se desiderate figurare nella lista per la procedura catch the eye , perché si tratta di due iter distinti. Vi invito dunque a sollevare un cartellino bianco o di qualunque altro colore; quello blu si riferisce a una procedura del tutto diversa.</p>
    </intervention>
    <intervention id="2-333-000" speaker_id="4308" name="Alejo VIDAL-QUADRAS" is_mep="True" mode="spoken" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="es">Signor Presidente, Presidente della Commissione, escludendo qualche scivolone poco felice, finora la reazione della Commissione europea ai gravi fatti della centrale di Fukushima è stata caratterizzata dalla serietà, prudenza e accuratezza del caso.</p>
      <p sl="es">Nondimeno questi dolorosi avvenimenti hanno creato un clima di grande emotività e ostilità verso l’energia atomica. Per arginare le eventuali ricadute sul voto elettorale alcuni governi hanno improvvisamente mutato posizione, decidendo di annullare la costruzione di nuove centrali o il prolungamento del ciclo di vita di quelle esistenti.</p>
      <p sl="es">Presidente Barroso, poiché il nucleare copre il 14 per cento del nostro consumo energetico, e considerando l’aumento costante e prevedibile della domanda di elettricità nonché l’obiettivo di ridurre le emissioni di anidride carbonica dell’85 per cento entro il 2050, molti fra noi, io compreso, vorrebbero chiederle se la Commissione intenda adottare azioni legislative o politiche per evitare che il clima attuale metta a repentaglio la nostra strategia energetica nel lungo periodo, a fronte di una situazione potenzialmente effimera.</p>
    </intervention>
    <intervention id="2-334-000" speaker_id="photo_generic" name="José Manuel Barroso" is_mep="True" mode="spoken">
      <p sl="en">Presidente della Commissione europea. - Signor Presidente, come ho già ricordato in risposta a un altro onorevole deputato, qualunque decisione relativa all’approvvigionamento energetico è di competenza nazionale. Come sa, alcuni Stati membri dell’Unione europea ricorrono all’energia nucleare, ad esempio il suo, la Spagna, mentre altri non ne fanno uso, come il mio, il Portogallo. Non spetta dunque alla Commissione stabilire se un paese debba dotarsi o meno dell’energia atomica. Ciascuno deve agire entro il proprio ambito di competenza.</p>
      <p sl="en">Adesso siamo stati investiti di nuovi compiti nel settore della sicurezza nucleare. Ritengo che possiamo e dobbiamo conseguire gli obiettivi già definiti per la riduzione delle emissioni di gas serra. A mio parere, l’obiettivo del 20 per cento, che è stato approvato all’unanimità, potrà essere rispettato se gli Stati membri attueranno con reale determinazione le misure loro possibili, al fine di raggiungere un traguardo fondamentale per l’Unione europea e per il mondo.</p>
    </intervention>
    <intervention id="2-335-000" speaker_id="96934" name="Sandra KALNIETE" is_mep="True" mode="spoken" nationality="Latvia" birth_date="22-12-1952" m_state="LV">
      <p sl="lv">Signor Presidente, da diverse settimane il mondo segue gli avvenimenti in Giappone con solidarietà e preoccupazione. Vorrei esprimere ancora una volta il mio rispetto per il popolo giapponese. I nostri pensieri vanno a quanti lavorano giorno e notte nei reattori nucleari di Fukushima per scongiurare la catastrofe atomica, eroi che sacrificano la propria salute e la propria vita per il Giappone e l’umanità. Il paese deve affrontare l’arduo compito di risanare i territori devastati, che richiederà ingenti risorse e anche investimenti interni. L’Unione europea deve dunque avviare i negoziati per un accordo di libero scambio con il Giappone. Sapendo che è uso giapponese aprire un tavolo negoziale solo in presenza della ferma volontà di chiuderlo e ottenere un risultato, sono convinta che le zone grigie esistenti saranno eliminate nel corso delle trattative, raggiungendo un accordo accettabile per entrambe le parti.</p>
      <p sl="lv">Mi interesserebbe sapere dal Presidente Barroso se la Commissione sosterrà l’apertura dei negoziati per un accordo di libero scambio in occasione del vertice UE-Giappone del prossimo 25 maggio e, in caso contrario, quali sono le sue motivazioni e quando potrebbero avere inizio le trattative.</p>
    </intervention>
    <intervention id="2-336-000" speaker_id="photo_generic" name="José Manuel Barroso" is_mep="True" mode="spoken">
      <p sl="en">Presidente della Commissione europea. - Signor Presidente, desidero esprimere a mia volta, per conto della Commissione, il massimo sentimento di ammirazione, rispetto e solidarietà nei confronti del popolo giapponese. Subito dopo i tragici avvenimenti ho inviato un messaggio personale al Primo ministro Kan, che ho nuovamente contattato al telefono ieri per conoscere gli ultimi sviluppi della situazione; il Primo ministro si è detto grato della solidarietà dimostrata dall’Unione europea.</p>
      <p sl="en">Quanto all’aspetto commerciale, durante il vertice fra Unione europea e Giappone dello scorso anno si è deciso di esaminare le possibili iniziative per il potenziamento dei nostri rapporti. Una delle alternative sul versante economico è la conclusione di un accordo di libero scambio fra l’UE e il paese che richiederà a entrambe le parti un notevole livello di ambizione e la disponibilità a considerare, fra l’altro, misure non tariffarie e l’eliminazione degli ostacoli per l’accesso delle imprese dell’UE agli appalti pubblici giapponesi. L’Unione europea ha avanzato richieste sostanziali durante i colloqui con il Giappone. Mi compiaccio che adesso il Consiglio europeo abbia chiarito la propria posizione. Ieri ho ripetuto al Primo ministro giapponese che siamo pronti a cooperare con il suo paese a patto che affronti questi nodi con spirito costruttivo; si è impegnato ad agire in tal senso, occupandosi delle questioni di interesse europeo.</p>
    </intervention>
    <intervention id="2-337-000" speaker_id="28155" name="Edit HERCZOG" is_mep="True" mode="spoken" nationality="Hungary" birth_date="05-05-1961" birth_place="Budapest" p_group="Group of the Progressive Alliance of Socialists and Democrats in the European Parliament" m_state="HU">
      <p sl="en">Signor Presidente, quando seguiamo le notizie sull’incidente di Fukushima e i dibattiti sulle sue conseguenze, non vediamo all’opera azionisti, investitori finanziari o esponenti della classe politica, ma lavoratori: sono questi a contrastare il diffondersi dei danni. Sono pienamente favorevole al rafforzamento degli standard di sicurezza nucleare, ma mi chiedo se lei sia disposto a invitare i rappresentanti dei lavoratori, ossia i sindacati, al dialogo multilaterale per il potenziamento e la definizione di tali standard e se sia pronto a promuoverne i risultati a livello globale. In caso affermativo, come propone di procedere?</p>
    </intervention>
    <intervention id="2-338-000" speaker_id="photo_generic" name="José Manuel Barroso" is_mep="True" mode="spoken">
      <p sl="en">Presidente della Commissione europea. - Signor Presidente, in realtà il Consiglio europeo ha deciso di mirare alla promozione di standard i più elevati possibile non solo in Europa ma anche nei rapporti con le nostre controparti; il Commissario Oettinger, ad esempio, è già entrato in contatto con partner russi. Russia e Ucraina si sono dichiarate disponibili ad avviare una collaborazione con noi in tal senso. Cerchiamo inoltre di valutare le possibilità di raggiungere il medesimo livello di cooperazione con la Svizzera e, sebbene i colloqui non siano ugualmente avanzati, anche con la Turchia e l’Armenia.</p>
      <p sl="en">Durante la conversazione telefonica di ieri il Primo ministro del Giappone si è detto intenzionato a collaborare, sia con noi sia in sedi internazionali quali il G8 e il G20, per un innalzamento degli standard di sicurezza nucleare nel mondo. Le condizioni attuali ci consentono di compiere uno sforzo reale, non solo (come già accade) a livello europeo ma anche su scala internazionale, di concerto con l’Agenzia internazionale per l’energia atomica e altri organismi internazionali competenti in materia.</p>
    </intervention>
    <intervention id="2-339-000" speaker_id="4529" name="Baroness Sarah LUDFORD" is_mep="True" mode="spoken" nationality="United Kingdom" birth_date="14-03-1951" birth_place="Halesworth" p_group="Group of the Alliance of Liberals and Democrats for Europe" m_state="GB">
      <p sl="en">Signor Presidente, l’anno scorso, in occasione del disastro di Haiti, si era diffusa l’impressione che l’Unione europea avesse mobilitato troppo tardi i soccorsi umanitari e di contrasto delle catastrofi. È soddisfatto del livello di coordinamento operativo fra l’Unione europea e gli Stati membri durante le recenti emergenze, soprattutto in Giappone?</p>
      <p sl="en">Cosa è mutato dopo la comunicazione sul potenziamento della capacità europea di reazione alle catastrofi presentata dalla Commissione tre anni fa, in cui si affermava la necessità di una maggiore coerenza ed efficacia nonché di una capacità di reazione più integrata?</p>
      <p sl="en">In particolare hanno la recente esperienza in Giappone e quella, del tutto diversa, nell’Africa settentrionale spinto la Commissione a riflettere ulteriormente sull’opportunità di un meccanismo di reazione rapida dell’Unione europea per gli aiuti alla ricostruzione o in caso di catastrofi umanitarie?</p>
    </intervention>
    <intervention id="2-340-000" speaker_id="photo_generic" name="José Manuel Barroso" is_mep="True" mode="spoken">
      <p sl="en">Presidente della Commissione europea. - Signor Presidente, ricordo non senza un certo orgoglio che la Commissione, nella persona di Kristalina Georgieva, oggi presente in Aula, è stata la prima a inviare in Giappone una delegazione ad alto livello dopo la terribile tragedia che ha colpito il paese.</p>
      <p sl="en">Posso assicurarvi che il Giappone ha apprezzato molto quel gesto. Abbiamo offerto al paese un sostegno sia politico sia morale e il nostro sistema si è rivelato efficace, al punto che sono state le stesse autorità giapponesi a chiederci di coordinare l’azione degli Stati membri perché preferivano un aiuto concertato anziché bilaterale.</p>
      <p sl="en">Sebbene il Giappone non manchi delle risorse necessarie ad affrontare una crisi di questa portata, a titolo di solidarietà abbiamo inviato aiuti umanitari per 15 milioni di euro, 10 milioni dei quali sono stati attinti al bilancio dell’Unione europea, per disposizione della Commissione, mentre i restanti 5 milioni sono stati stanziati dagli Stati membri.</p>
      <p sl="en">Siamo sostanzialmente soddisfatti del coordinamento sul piano umanitario, ma ovviamente sarà possibile migliorare le nostre capacità se gli Stati membri si dimostreranno pronti ad accettare un approccio concertato e coerente nel settore della protezione civile e della risposta alle crisi.</p>
    </intervention>
    <intervention id="2-341-000" speaker_id="96695" name="Radvilė MORKŪNAITĖ-MIKULĖNIENĖ" is_mep="True" mode="spoken" nationality="Lithuania" birth_date="02-01-1984" birth_place="Kaunas" p_group="Group of the European People's Party (Christian Democrats)" m_state="LT">
      <p sl="en">Signor Presidente, il Consiglio europeo di marzo ha confermato il ruolo dell’Unione europea nella promozione dei massimi standard di sicurezza nucleare a livello internazionale e nel suo vicinato.</p>
      <p sl="en">Suscitano serie preoccupazioni, per la scarsa trasparenza e il mancato coinvolgimento dei paesi interessati, almeno due dei nuovi progetti nucleari realizzati lungo le frontiere esterne dell’Unione europea. Nuove centrali atomiche dotate di reattori sperimentali saranno costruite in Bielorussia, nell’enclave di Kaliningrad, fra due Stati membri e ad appena 23 km dai confini orientali dell’UE. L’Unione europea, di concerto con gli organismi internazionali competenti, dovrebbe assicurare che i responsabili del progetto rispettino i massimi standard ambientali e di sicurezza nucleare fin dal primo stadio di sviluppo. Dovrebbe inoltre far sì che gli esperti internazionali valutino entrambi i progetti, soprattutto in riferimento ai criteri di selezione del sito.</p>
      <p sl="en">L’Unione europea potrebbe riuscire a prevenire una lavorazione nucleare poco sicura rifiutandosi di acquistare l’energia prodotta in centrali che non obbediscono a criteri severi. Quale ruolo spetta alla Commissione nel contrastare una produzione nucleare poco sicura lungo le frontiere esterne dell’UE? Quale misure potrebbe adottare?</p>
    </intervention>
    <intervention id="2-342-000" speaker_id="photo_generic" name="José Manuel Barroso" is_mep="True" mode="spoken">
      <p sl="en">Presidente della Commissione europea. - Signor Presidente, posso addurre l’esempio positivo della nostra collaborazione con l’Ucraina. Il 19 aprile parteciperò al vertice sulla sicurezza nucleare organizzato dal governo ucraino a Kiev che vedrà la partecipazione del Segretario generale dell’ONU Ban Ki-moon. Di fatto siamo stati uno dei principali donatori, se non il principale, per il totale recupero di Chernobyl.</p>
      <p sl="en">Come osservato dal Consiglio europeo nelle sue conclusioni, naturalmente la sicurezza delle centrali atomiche non può cessare di essere una priorità oltre i nostri confini. L’Unione europea invocherà test di resistenza simili nei paesi confinanti e su scala internazionale, test che dovranno essere condotti sia sulle centrali esistenti che su quelle progettate; a tal fine, si richiede il pieno coinvolgimento delle organizzazioni internazionali competenti.</p>
      <p sl="en">È dunque ovvio che assegneremo la massima priorità alla sicurezza nucleare nei rapporti con i paesi terzi, compresi alcuni degli Stati citati dall’onorevole deputata.</p>
    </intervention>
    <intervention id="2-343-000" speaker_id="28308" name="Elisa FERREIRA" is_mep="True" mode="spoken" nationality="Portugal" birth_date="17-10-1955" birth_place="Porto" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Signor Presidente, la catastrofe del Giappone ha conferito nuovo significato al nostro impegno collettivo per la realizzazione della strategia 20-20-20. Ciononostante, sia per tale strategia sia per Europa 2020, continuiamo ad attendere la creazione di strumenti solidi e adeguati, che consentano all’UE di superare la situazione attuale, le misure da recessione, la disoccupazione, la crescita insufficiente e il problema del debito sovrano, ormai fuori controllo. Non è forse il momento che l’Unione europea istituisca nuove fonti di finanziamento e attui misure efficaci per la coesione e la crescita, adottando un approccio diverso alla questione energetica e al problema della crescita sostenibile? È questa la mia domanda.</p>
    </intervention>
    <intervention id="2-344-000" speaker_id="photo_generic" name="José Manuel Barroso" is_mep="True" mode="spoken">
      <p sl="pt">Presidente della Commissione europea. - Signor Presidente, sarò lieto di rispondere all’onorevole Ferreira, anche se la domanda non afferisce esattamente al tema del disastro in Giappone. Per quanto concerne il reperimento di nuovi fondi, ho ricordato proprio nel corso della discussione di stamattina che la Commissione europea presenterà proposte al riguardo nelle prossime prospettive finanziarie, attraverso l’emissione di quelli che abbiamo chiamato project bond dell’UE: si tratta di obbligazioni intese a finanziare determinati progetti di natura strutturale, come la creazione di reti europee, che coinvolgeranno sicuramente anche il settore energetico. Confido nel suo sostegno, onorevole Ferreira, come pure nell’approvazione dei vari governi; questo problema richiede infatti l’appoggio di tutti. Il fatto stesso che molti Stati membri manchino delle risorse necessarie a seguito di tagli agli investimenti impone all’Unione europea di continuare a finanziare la crescita in tutto il continente. Sono convinto che, in diversi settori, un euro stanziato dall’UE renda più di un euro investito a livello nazionale; il comparto energetico è uno di questi.</p>
    </intervention>
    <intervention id="2-345-000" speaker_id="96743" name="Michèle RIVASI" is_mep="True" mode="spoken" nationality="France" birth_date="09-02-1953" birth_place="Montélimar" m_state="FR">
      <p sl="fr">Signor Presidente, Presidente Barroso, vorrei iniziare con una notazione positiva: apprezzo la decisione di modificare i valori limite europei in linea con quelli giapponesi. In sede di discussione del regolamento di esecuzione (UE) n. 297/2011 della Commissione, ci eravamo infatti resi conto che i livelli proposti dal Collegio dei Commissari risultavano fin troppo elevati. Accolgo dunque con favore la sua decisione, che dovrebbe essere integrata nel regolamento.</p>
      <p sl="fr">La mia seconda osservazione riguarda le importazioni di prodotti alimentari dal Giappone. Si pone un problema di fondo a questo proposito: saremo costretti ad accettare prodotti contaminati, seppure nei livelli ammessi, per sostenere l’economia giapponese? Sono sicura che anche lei ha figli. Pensando al mio caso, mi chiedo se potrei mai dare ai miei bambini del latte che contiene 500 bq di iodio quando i prodotti alternativi ne presentano una percentuale nulla. Mi chiedo se la Commissione non debba considerare l’opportunità di un blocco delle importazioni di prodotti alimentari e mangimi dal Giappone alla luce del rischio di contaminazione, offrendo al popolo giapponese un sostegno diretto sotto forma di aiuti finanziari o di alimenti non contaminati.</p>
      <p sl="fr">Da ultimo, vorrei rivolgere un appello al Presidente Barroso. Sono stata contattata da Areva, le cui attrezzature sono state fermate in Giappone e sono ora conservate in aeroporto. È molto importante che il Presidente, se possibile, chieda al governo giapponese di autorizzare la movimentazione delle attrezzature. L’intero sistema, comprese maschere, robot e altro ancora, è stato fermato in aeroporto.</p>
    </intervention>
    <intervention id="2-346-000" speaker_id="28269" is_mep="True" mode="spoken" role="Presidente" name="Jerzy BUZEK" nationality="Poland" birth_date="03-07-1940" birth_place="Śmiłowice" m_state="PL">
      <p sl="unknown">Onorevole collega, è intervenuta al posto di altri deputati. La lista dei colleghi che vorrebbero esprimersi è lunga.</p>
    </intervention>
    <intervention id="2-347-000" speaker_id="photo_generic" name="José Manuel Barroso" is_mep="True" mode="spoken">
      <p sl="fr">Presidente della Commissione europea. – Signor Presidente, per quanto riguarda l’ultimo punto, non ero a conoscenza del problema. La prego di fornirmi maggiori informazioni e sarò lieto di intervenire.</p>
      <p sl="fr">Quanto alla questione del latte, l’onorevole Rivasi ha ragione. Non solo ho tre figli, ma ho anche un nipote che al momento non beve altro che latte, essendo l’unico alimento che può ingerire. Garantire la sicurezza dei prodotti alimentari e del latte che importiamo in Europa mi sta dunque a cuore come a tutti voi.</p>
      <p sl="fr">Secondo le nostre informazioni, basate sull’insieme dei rapporti che abbiamo ricevuto dagli esperti, le misure adottate finora sono sufficienti a contrastare i rischi attuali. Al momento non abbiamo notizia di prodotti alimentari il cui livello di contaminazione sia tale da rappresentare un rischio per la salute dei consumatori e, su questo fronte, continuiamo ad applicare i massimi standard.</p>
    </intervention>
    <intervention id="2-348-000" speaker_id="96660" name="Niki TZAVELA" is_mep="True" mode="spoken" nationality="Greece" birth_date="30-06-1947" birth_place="Lamia" p_group="Europe of freedom and democracy Group - Vice" m_state="GR">
      <p sl="el">Signor Presidente, desidero chiedere al Presidente della Commissione e al Presidente del Consiglio di rendere omaggio, in qualche modo, agli oltre cinquanta operatori giapponesi che lavorano nella consapevolezza di andare incontro a morte certa. Questo Parlamento rende onore agli attivisti che, per esempio, lottano per salvare l’orso bruno dell’Himalaya. Con tutto il rispetto, nessuno ha pensato di spendere una parola per quanti, pur conoscendo la fine che li attende, lavorano ormai da giorni?</p>
      <p sl="el">Vorrei leggere le esatte parole di un operatore giapponese che è riuscito a rilasciare una breve intervista. Ha detto: “Sento molto chiaramente che nessuno al di fuori di noi potrebbe svolgere questo lavoro e che non possiamo tornare a casa prima di aver finito”. Le scorte di indumenti antiradiazioni di TEPCO si sono esaurite molto rapidamente; l’intervistato e i suoi colleghi sono stati costretti a improvvisare pezzi di ricambio.</p>
      <a text="(Il Presidente interrompe l’oratore)"/>
    </intervention>
    <intervention id="2-349-000" speaker_id="28269" is_mep="True" mode="spoken" role="Presidente" name="Jerzy BUZEK" nationality="Poland" birth_date="03-07-1940" birth_place="Śmiłowice" m_state="PL">
      <p sl="unknown">Onorevole Tzavela, il suo intervento dura da quasi due minuti nonostante avesse appena un minuto a sua disposizione. Ad ogni modo, le sue parole sono molto importanti per tutti noi.</p>
    </intervention>
    <intervention id="2-350-000" speaker_id="photo_generic" name="José Manuel Barroso" is_mep="True" mode="spoken">
      <p sl="en">Presidente della Commissione europea. - Signor Presidente, vorrei unirmi alle parole dell’onorevole Tzavela, che giudico estremamente importanti. A mio parere, quegli uomini sono autentici eroi, che meritano il massimo sentimento di rispetto e ammirazione per il coraggio e la generosità dimostrati. Aggiungerei anche una notazione sul popolo giapponese. Di recente la signora Commissario Georgieva si è recata in Giappone, non lontano dalla zona dell’incidente, e uno degli aspetti che l’ha profondamente colpita era la sopportazione, la dignità e lo spirito degli abitanti. Mi sembra dunque oltremodo appropriato che il Parlamento europeo, riunito a Strasburgo, invii un messaggio di rispetto e ammirazione al popolo giapponese, rivolgendosi in particolare agli eroi che sacrificano le loro vite per il bene del paese.</p>
    </intervention>
    <intervention id="2-351-000" speaker_id="28269" is_mep="True" mode="spoken" role="Presidente" name="Jerzy BUZEK" nationality="Poland" birth_date="03-07-1940" birth_place="Śmiłowice" m_state="PL">
      <p sl="unknown">Onorevole collega, concordo con il Presidente della Commissione europea.</p>
    </intervention>
    <intervention id="2-352-000" speaker_id="96900" name="Georgios PAPANIKOLAOU" is_mep="True" mode="spoken" nationality="Greece" birth_date="15-08-1977" birth_place="Athina" p_group="Group of the European People's Party (Christian Democrats)" m_state="GR">
      <p sl="el">Signor Presidente, gli scienziati affermano che il Giappone nordorientale resterà contaminato per un periodo compreso fra i 300 e i 400 anni e la vita non recupererà mai il proprio ritmo naturale.</p>
      <p sl="el">Allo stesso tempo, la Turchia ci informa che procede regolarmente il progetto di costruzione di una centrale nucleare in una zona a elevato rischio sismico. Qualora i lavori proseguissero e il paese fosse interessato da una catastrofe simile, sarebbe in pericolo la sopravvivenza dell’intera Europa, come suggerisce il buon senso.</p>
      <p sl="el">Qual è la posizione della Commissione a tale proposito? Nel quadro del programma di cooperazione con i paesi candidati (il Presidente ha citato tre Stati prima, io mi riferisco ai paesi candidati) viene accordata priorità agli standard ambientali per l’impiego dell’energia atomica?</p>
    </intervention>
    <intervention id="2-353-000" speaker_id="photo_generic" name="José Manuel Barroso" is_mep="True" mode="spoken">
      <p sl="en">Presidente della Commissione europea. - Signor Presidente, la mia risposta è sì, ma vale anche per i paesi candidati. Alcuni degli attuali membri dell’Unione europea, che fino a qualche tempo fa erano candidati all’adesione, hanno dovuto rivedere i priori standard di sicurezza e, in taluni casi, chiudere determinati impianti nucleari in seguito ai negoziati. Siamo molto determinati su questo fronte.</p>
      <p sl="en">Come ho già affermato nella dichiarazione precedente, il problema verrà senz’altro portato all’attenzione dei nostri partner turchi nonché di tutti i paesi vicini alle nostre frontiere, perché la questione merita, a mio avviso, un interesse particolare; al tempo stesso li renderemo partecipi delle conoscenze che abbiamo acquisito sulle centrali nucleari dell’UE. È questo il giusto approccio alla ricerca di una soluzione costruttiva.</p>
    </intervention>
    <intervention id="2-354-000" speaker_id="96981" name="Franz OBERMAYR" is_mep="True" mode="spoken" nationality="Austria" birth_date="25-05-1952" p_group="Non" m_state="AT">
      <p sl="de">Signor Presidente, come sappiamo tutti democrazia significa governo del popolo. Gli austriaci dimostrarono di credere fermamente in tale principio nel 1978, quando il referendum sull’energia nucleare confermò chiaramente lo status di paese denuclearizzato. Approvammo dunque una legge in tal senso, che ancora oggi forma parte integrante della nostra Costituzione.</p>
      <p sl="de">Ma cosa accade a livello di Unione europea? È prevista la conduzione di test di resistenza sulle centrali nucleari, i cui esiti verranno pubblicati. Tali test non sono però obbligatori né comportano il dovere specifico di porre rimedio a eventuali mancanze. Proprio per questo sono decisamente favorevole alla campagna anti-nucleare austriaca, che dovrebbe diffondersi al resto d’Europa. Siamo tutti perfettamente consapevoli della spinosità del problema, poiché la competenza in materia spetta sostanzialmente agli Stati membri.</p>
      <p sl="de">Vorrei dunque porre il seguente interrogativo al Presidente Barroso: insisterà sull’introduzione di standard europei uniformi e obbligatori e assicurerà finalmente che le norme dell’UE nel settore ambientale, soprattutto le valutazioni di impatto, vengano attuate in maniera corretta, adottando sanzioni contro gli eventuali trasgressori?</p>
    </intervention>
    <intervention id="2-355-000" speaker_id="photo_generic" name="José Manuel Barroso" is_mep="True" mode="spoken">
      <p sl="en">Presidente della Commissione europea . – Signor Presidente, faremo quanto in nostro potere entro i limiti dei trattati, che, come l’onorevole deputato sa, attribuiscono agli Stati membri una parte delle competenze in ambito energetico. Tuttavia, anche noi esercitiamo i poteri che ci spettano. Rappresentano un progresso in tal senso le conclusioni del Consiglio europeo che assegnano alla Commissione, insieme con le autorità di regolamentazione indipendenti degli Stati membri, un ruolo di spessore nel campo della sicurezza nucleare. Svolgeremo questo ruolo pubblicamente e con la massima trasparenza. Ma sono certo ricordiate l’esperienza maturata in altri ambiti in cui, alle volte, risulta difficile attuare norme e regole vincolanti a livello di Unione europea. Ciò detto, credo che l’esercizio definito dagli Stati membri e dai partner dell’UE verrà attuato con serietà.</p>
    </intervention>
    <intervention id="2-356-000" speaker_id="2327" name="Linda McAVAN" is_mep="True" mode="spoken" nationality="United Kingdom" birth_date="02-12-1962" birth_place="Bradford" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Signor Presidente, Presidente Barroso, in parte ha già risposto a questa domanda, che riguarda la sicurezza delle importazioni di prodotti alimentari dal Giappone. Le chiederei soltanto di indicarci la quantità di alimenti che importiamo dal Giappone, per permetterci di rassicurare il pubblico a tale proposito.</p>
      <p sl="en">Inizio inoltre a ricevere lettere circa la scelta dei suoi servizi di definire i valori limite raccomandati per le radiazioni in base a due atti legislativi diversi: il regolamento su Chernobyl e una disposizione generale. È questa dualità a ingenerare confusione. Ho letto l’interrogazione al riguardo e la relativa risposta sul sito Internet della Commissione, trovandola però molto complicata. La inviterei a far luce sulla questione. Perché esistono due atti legislativi distinti?</p>
      <p sl="en">Qualora non fosse in grado di darci spiegazioni adesso, le chiederei perlomeno di pubblicare sul sito Internet della Commissione una dichiarazione che offra ai miei elettori un quadro chiaro dei livelli ammessi, delle ragioni che li hanno determinati nonché del motivo per cui si distingue fra Chernobyl e tutte le altre casistiche.</p>
    </intervention>
    <intervention id="2-357-000" speaker_id="photo_generic" name="José Manuel Barroso" is_mep="True" mode="spoken">
      <p sl="en">Presidente della Commissione europea. - Signor Presidente, cercherò di rispondere malgrado l’estrema tecnicità della materia; io stesso ho dovuto frequentare un corso intensivo per comprendere una parte della terminologia. Per quanto riguarda l’entità delle importazioni di prodotti alimentari e mangimi, si tratta di un quantitativo davvero marginale. L’Unione europea importa alimenti e mangimi dal Giappone per un ammontare complessivo di 216 milioni di euro, che rappresentano lo 0,4 per cento del valore ovvero meno dello 0,1 per cento del volume delle importazioni totali di questi beni verso l’UE. È una quota molto modesta anche per l’economia giapponese. Potrei elencarvi i prodotti in questione, ma avendo soltanto un minuto a disposizione non mi sarà possibile.</p>
      <p sl="en">Quanto al secondo quesito, riguardante il motivo di valori diversi, i limiti furono definiti dopo Chernobyl sulla base di dati scientifici, il che ci spinge a credere nella loro validità. Si è però verificata un’altra catastrofe nel lontano Giappone, un paese che, come ho già ricordato, applica standard molto elevati in materia di sicurezza alimentare. Onde evitare discrepanze fra i criteri vigenti in Giappone e quelli dell’UE, abbiamo adottato la decisione che vi ho illustrato oggi: conseguire una certa armonizzazione, perlomeno con il Giappone, mentre gli esperti riesaminano gli standard da applicare globalmente a tutte le importazioni verso l’Unione europea. Si spiega così il sussistere di differenze, che sono però, a mio avviso, di natura provvisoria.</p>
    </intervention>
    <intervention id="2-358-000" speaker_id="28269" is_mep="True" mode="spoken" role="Presidente" name="Jerzy BUZEK" nationality="Poland" birth_date="03-07-1940" birth_place="Śmiłowice" m_state="PL">
      <p sl="unknown">Presidente Barroso, la ringrazio per aver partecipato alla plenaria odierna, per le risposte fornite e l’interessante discussione, ma soprattutto per le sue parole sull’indispensabile reazione dell’UE alla tragedia in Giappone.</p>
      <p sl="unknown">Con questo si conclude il punto all’ordine del giorno.</p>
    </intervention>
  </section>
  <section id="creitem18" title="10. Quadro europeo di coordinamento delle strategie nazionali per l’integrazione dei rom (discussione)">
    <intervention id="2-361-000" speaker_id="1941" is_mep="True" mode="spoken" role="Presidente" name="Roberta ANGELILLI" nationality="Italy" birth_date="01-02-1965" birth_place="Roma" p_group="Group of the European People's Party (Christian Democrats)" m_state="IT">
      <p sl="unknown">L’ordine del giorno reca la dichiarazione della Commissione sul quadro europeo di coordinamento delle strategie nazionali per l’integrazione dei rom.</p>
    </intervention>
    <intervention id="2-362-000" speaker_id="photo_generic" name="Viviane Reding" is_mep="True" mode="spoken">
      <p sl="en">Vicepresidente della Commissione. - Signora Presidente, sono qui per illustrare, insieme con il collega Andor, la decisione della Commissione europea di presentare un nuovo quadro di coordinamento delle strategie nazionali per l’integrazione dei rom.</p>
      <p sl="en">Il quadro europeo giunge in un momento di grande attenzione per la situazione dei rom in Europa. L’Unione europea ha messo a disposizione degli Stati membri una serie di strumenti, sul piano giuridico, finanziario e delle politiche, intesi ad affrontare la questione dei rom. Esiste altresì un assetto normativo fondato sulla non discriminazione, sulla libera circolazione delle persone e sulla strategia dell’allargamento. Nondimeno è evidente che l’esclusione sociale ed economica dei rom persiste, un fatto inaccettabile e insostenibile nell’UE del XXI secolo.</p>
      <p sl="en">Il Parlamento, con il sostegno di tutti gli attori politici (vorrei sottolinearlo), ha ricordato l’urgenza di promuovere l’integrazione dei rom attraverso la recente risoluzione sulla strategia dell’UE per l’inclusione dei rom. Colgo l’occasione per ringraziare la relatrice, onorevole Járóka, dell’eccellente lavoro svolto.</p>
      <p sl="en">Occorre agire con determinazione, sia a livello nazionale sia su scala europea; occorre unire le forze e impegnarsi ancora di più affinché si ponga fine alla discriminazione verso i rom assicurando loro gli stessi diritti di qualunque altro cittadino europeo, poiché altro non sono che comuni cittadini. Penso ovviamente a un duplice processo, che richiede un diverso atteggiamento da parte della maggioranza degli europei e delle comunità rom.</p>
      <p sl="en">Conveniamo tutti sulla necessità di formulare e attuare con efficacia le politiche in materia nonché di adottare un approccio strategico comune. Sappiamo inoltre che la competenza primaria per l’integrazione dei rom spetta agli Stati membri e che la situazione della comunità varia considerevolmente da un paese all’altro. La Commissione ha pertanto deciso di presentare un quadro europeo che consenta a ciascuno Stato membro di agire in funzione delle sfide da cogliere.</p>
      <p sl="en">La task force sui rom istituita nel settembre dello scorso anno ha sottoposto il risultato dei suoi lavori in dicembre, indicando chiaramente che molto spesso non viene fatto abbastanza. I 26,5 miliardi di euro resi disponibili nell’ambito dei Fondi strutturali non sono impiegati come dovrebbero: appena 100 milioni di euro sono stati destinati ad attività specifiche per i rom, mentre il 70 per cento delle risorse previste per l’assistenza tecnica, che sarebbe stata necessaria nella maggior parte degli Stati membri, non è stato utilizzato. Le misure finora adottate risultano dunque inadeguate. È giunto il momento di assicurare che le politiche attuate a livello nazionale, regionale e locale rispondano in modo chiaro e specifico alle esigenze dei rom.</p>
      <p sl="en">Il quadro verte su quattro settori cruciali: istruzione, occupazione, sanità e alloggi. Vogliamo che l’Unione europea e i 27 Stati membri assumano l’impegno di colmare i divari esistenti e si concentrino sulle finalità comuni definite per questi quattro ambiti, intraprendendo azioni mirate e destinandovi risorse sufficienti. Vogliamo che ciascuno Stato membro integri tali finalità nella rispettiva strategia per l’integrazione dei rom, se ne persegue una, o in alternativa sviluppi una strategia di questo tipo per il periodo fino al 2020.</p>
      <p sl="en">Per verificare che gli interventi attuati raggiungano i propri obiettivi, occorre un monitoraggio regolare. Il quadro europeo getta dunque le basi per un solido meccanismo di monitoraggio che assicuri il conseguimento di risultati concreti per i rom. Scopo del meccanismo è vigilare sull’attuazione delle strategie nazionali, sull’utilizzo dei fondi per l’integrazione dei rom a effettivo beneficio dei destinatari e sulla realizzazione di progressi verso gli obiettivi di integrazione.</p>
      <p sl="en">Ogni anno la Commissione riferirà sui progressi conseguiti verso l’integrazione delle comunità rom negli Stati membri. Il quadro europeo rappresenta un’opportunità affinché tutte le parti in causa, a tutti i livelli, si uniscano ai cittadini dell’Unione europea in generale e ai rom in particolare nell’impegno di porre fine all’esclusione di oltre 10 milioni di persone, un fatto che non possiamo più permetterci di tollerare.</p>
    </intervention>
    <intervention id="2-363-000" speaker_id="photo_generic" name="László Andor" is_mep="True" mode="spoken">
      <p sl="en">membro della Commissione. – Signora Presidente, onorevoli deputati, la situazione socio-economica dei rom figura tra le priorità dell’Unione europea. Il mese scorso quest’Assemblea ha approvato la relazione dell’onorevole Járóka sulla strategia dell’UE per l’inclusione dei rom, mentre oggi la Commissione ha adottato la comunicazione sul quadro europeo di coordinamento delle strategie nazionali per l’integrazione dei rom.</p>
      <p sl="en">Entrambi i documenti, che apportano un contributo significativo al più ampio dibattito sui rom, confluiranno nelle conclusioni che saranno adottate in occasione del prossimo Consiglio “Occupazione e affari sociali” del 19 maggio, dedicato interamente al tema.</p>
      <p sl="en">I due testi esprimono altresì la determinazione politica dell’Unione europea ad affrontare la situazione dei milioni di rom sottoposti a esclusione economica e sociale. A tale proposito, desidero soffermarmi su tre punti fondamentali.</p>
      <p sl="en">In primo luogo, il quadro europeo di coordinamento delle strategie nazionali per l’integrazione dei rom definito dalla Commissione riconosce la competenza primaria degli Stati membri nella formulazione e attuazione delle strategie in oggetto. Riafferma inoltre la ferma convinzione della Commissione che l’Unione europea non può tollerare alcuna forma di razzismo, xenofobia, discriminazione o esclusione sociale dei rom. L’Unione ha il dovere morale e politico di assistere gli Stati membri nei loro sforzi, servendosi di ogni politica o strumento a propria disposizione.</p>
      <p sl="en">In secondo luogo, come sapete, l’Unione ha elaborato una strategia globale per lo sviluppo equilibrato del modello sociale ed economico dell’Europa: la strategia UE 2020 per una crescita intelligente, sostenibile e inclusiva, che crea il quadro di politiche necessario ad affrontare l’ampio ventaglio di problemi dei rom. Occorre fare in modo che gli obiettivi, le finalità, le iniziative faro e le strutture che riferiscono al proposito diventino funzionali alle esigenze di questa comunità.</p>
      <p sl="en">Il messaggio di fondo è racchiuso nell’idea che l’esclusione di milioni di cittadini dell’UE dalla vita economica e sociale non rappresenta una scelta intelligente, sostenibile né di certo inclusiva. In breve, non vi è ragione per cui l’esclusione dei rom persista nell’Europa che desideriamo.</p>
      <p sl="en">In particolare, gli obiettivi principali della strategia Europa 2020 (occupazione, riduzione della povertà e istruzione) fungono da indicatori di riferimento dei progressi compiuti nelle politiche di integrazione dei rom. La comunicazione della Commissione sui rom individua quattro ambiti che rivestono un’importanza strategica nel superare l’esclusione dei rom.</p>
      <p sl="en">Accesso all’occupazione: occorre colmare il profondo divario tra il tasso di occupazione dei rom e quello riferito al resto della popolazione. In caso contrario, non raggiungeremo gli obiettivi di Europa 2020.</p>
      <p sl="en">Accesso all’istruzione: tutti i rom in età scolare dovrebbero godere di un’istruzione di qualità, senza subire atti di discriminazione o segregazione, completando come obiettivo minimo la scuola primaria.</p>
      <p sl="en">Accesso all’assistenza sanitaria: occorre ridurre il divario fra le condizioni di salute dei rom e quelle del resto della popolazione. Gli Stati membri dovrebbero offrire assistenza sanitaria alle medesime condizioni per tutti i cittadini.</p>
      <p sl="en">Accesso all’alloggio e ai servizi di base nei casi in cui i rom versano in condizioni visibilmente più degradate rispetto al resto della popolazione, ad esempio in relazione all’utilizzo delle risorse idriche, dell’elettricità e di altri servizi.</p>
      <p sl="en">La mancanza di un approccio integrato ha ripercussioni negative sull’integrazione complessiva dei rom nella società, oltre a lasciarli in condizioni di povertà.</p>
      <p sl="en">In terzo luogo, l’Unione non deve trascurare l’aspetto economico. Al momento la Commissione lavora a un progetto di quadro finanziario pluriennale cui seguiranno proposte specifiche sui Fondi strutturali. A mio avviso, questi ultimi devono essere allineati alla strategia Europa 2020 per quanto riguarda, in generale, gli ambiti di mia competenza (occupazione e inclusione sociale) e sicuramente per l’integrazione socio-economica dei rom. La maggiore efficacia dei nostri strumenti finanziari costituisce un obiettivo fondamentale per me.</p>
      <p sl="en">Concludo su questo punto. Sarò lieto di ascoltare i vostri pareri e rispondere alle eventuali domande.</p>
    </intervention>
    <intervention id="2-364-000" speaker_id="photo_generic" name="Enikő Győri" is_mep="True" mode="spoken">
      <p sl="en">Presidente in carica del Consiglio. - Signora Presidente, la Presidenza ungherese accoglie con favore la comunicazione della Commissione sul quadro europeo di coordinamento delle strategie nazionali per l’integrazione dei rom. Desidero esprimere i miei sentimenti di gratitudine e apprezzamento non solo per il lavoro svolto, ma anche per la dedizione personale dei Commissari Reding e Andor nonché di quanti hanno contribuito a un risultato così notevole.</p>
      <p sl="en">La presentazione di questo documento strategico ci avvicina considerevolmente alla realizzazione di una delle maggiori priorità della Presidenza ungherese. Sono altresì convinta che concorrerà in misura significativa a migliorare la situazione sociale ed economica dei rom in Europa, insieme con la risoluzione sulla strategia dell’UE per l’inclusione dei rom approvata di recente dal Parlamento europeo sulla base della relazione Járóka.</p>
      <p sl="en">Sono innumerevoli i rom che, in tutta Europa, continuano a versare in condizioni di estrema povertà e a subire atti di discriminazione ed emarginazione. È dunque giunto il momento di intervenire. Non possiamo permetterci di allontanare la questione da noi giudicandola un loro problema. Peraltro, nessuno dovrebbe mai essere considerato un problema, bensì una possibilità, un’opportunità. Alla luce dell’attuale situazione economica e demografica dell’Europa, il miglioramento dello status socio-economico dei rom potrebbe creare nuove risorse umane, contribuendo alla crescita economica in un orizzonte di lungo periodo.</p>
      <p sl="en">Oltre all’indispensabile lotta alla discriminazione, la Presidenza ungherese ha sempre ritenuto necessaria una nuova combinazione di politiche che si imperni su tre elementi essenziali: occupazione, istruzione e alloggi. Un intervento integrato sulle politiche di questi tre settori, se attuato correttamente dagli Stati membri e accompagnato da un meccanismo di monitoraggio secondo l’ipotesi della Commissione, produrrà conseguenze visibili. Gli Stati membri dovranno altresì impegnarsi per il conseguimento degli obiettivi della strategia Europa 2020; le misure volte all’inclusione sociale dei rom possono essere integrate in vari ambiti. È ormai ampiamente riconosciuto che le azioni ispirate e coordinate a livello di Unione europea possono dar luogo a sinergie, generando così un valore aggiunto.</p>
      <p sl="en">Qual è il prossimo passo? La Presidenza ungherese intende presentare e discutere la comunicazione insieme con i due Commissari responsabili in occasione della prossima piattaforma sui rom, che si svolgerà a Budapest il 7 aprile. Invito tutti gli interessati a prendervi parte. Il Consiglio procederà in maniera orizzontale. Il documento verrà innanzi tutto esaminato dal Consiglio “Giustizia e affari interni” del 12 aprile; sarà poi la volta del Consiglio “Occupazione, politica sociale, sanità e consumatori” previsto per il 9 maggio, che adotterà le relative conclusioni. Il testo verrà trasmesso anche al Consiglio “Istruzione” del 20 maggio, prima che la Presidenza ungherese riferisca sugli esiti delle discussioni al Consiglio “Affari generali” fissato per il 23 maggio.</p>
      <p sl="en">A concludere l’iter sarà, si spera, l’approvazione del Consiglio europeo di giugno. Naturalmente il suo beneplacito segnerà soltanto l’inizio di un intervento coordinato a livello nazionale e di UE, al fine di assistere questa minoranza così profondamente europea.</p>
    </intervention>
    <intervention id="2-365-000" speaker_id="39726" name="László TŐKÉS" is_mep="True" mode="spoken" nationality="Hungary" birth_date="01-04-1952" birth_place="Cluj" p_group="Group of the European People's Party (Christian Democrats)" m_state="HU">
      <p sl="hu">a nome del gruppo PPE. – Signora Presidente, Commissari, signora Ministro, accogliamo con soddisfazione gli ulteriori progressi verso l’attuazione della strategia per l’inclusione dei rom a seguito della relazione Járóka, tenendo a mente la ricorrenza dell’8 aprile, Giornata internazionale dei rom. Sia detto per inciso che nella stessa data si svolgerà in Ungheria la quinta riunione della piattaforma europea sui rom. Potremo così compiere un passo significativo verso l’elaborazione di un piano d’azione congiunto che sia coordinato dall’Unione europea ma tenga conto, al tempo stesso, di peculiarità locali. Il Partito popolare europeo invoca da anni l’intervento dell’UE sul tema dell’integrazione sociale dei rom. Auspichiamo inoltre che la strategia dell’UE per l’inclusione dei rom diventi realmente operativa dopo il vertice dei capi di Stato o di governo del 24 giugno.</p>
      <p sl="hu">In questo modo si offrirà una risposta europea al problema più serio che l’Unione si trovi ad affrontare in termini di diritti umani. Spetta principalmente agli Stati membri garantire a tutti i cittadini l’applicazione dei diritti umani fondamentali; l’Unione europea può soltanto creare il quadro necessario a tale scopo, ma è compito di ciascuno Stato membro darvi sostanza. La strategia dell’UE per l’inclusione dei rom può rappresentare una sorta di criterio minimo. Nondimeno resto fermamente convinto che ci permetterà di formulare un piano d’azione a lungo termine che, unendo parti in causa e cicli, possa porre rimedio efficacemente alla povertà e all’esclusione sociale dei rom. Quanto al contenuto della strategia è importante specificare che il gruppo bersaglio è definito sul piano economico anziché etnico. La strategia promuove altresì l’attuazione di tutti i diritti umani e rafforza il principio di pari opportunità, oltre a tener conto degli aspetti regionali dell’esclusione e ad attenuare gli svantaggi riscontrabili nelle microregioni meno sviluppate.</p>
      <p sl="hu">Affinché la strategia vada a buon fine, le parti coinvolte, ovvero le istituzioni europee, gli Stati membri, le ONG e le comunità rom, devono assumere un impegno fermo e duraturo. La questione non deve dunque essere strumentalizzata per fomentare opposizione o per sferrare attacchi politici di parte, né è accettabile una stigmatizzazione collettiva; è inammissibile che si arrivi a giustapporre la colpa collettiva dei rom, da un lato, e la responsabilità collettiva della maggioranza, degli oppressori, dall’altro. Tra le priorità della Presidenza ungherese figura la soluzione della questione rom. Mi auguro che il Consiglio europeo adotti la strategia a giugno. A tal fine, confido nel sostegno di questo Parlamento.</p>
    </intervention>
    <intervention id="2-366-000" speaker_id="23868" name="Monika BEŇOVÁ" is_mep="True" mode="spoken" nationality="Slovakia" birth_date="15-08-1968" birth_place="Bratislava" m_state="SK">
      <p sl="sk">a nome del gruppo S&amp;D. – Signora Presidente, Commissario Reding, Commissario Andor, inizierei congratulandomi per la vostra presentazione. Accolgo con favore il fatto che, dopo i ripetuti richiami del Parlamento europeo, la Commissione presenti finalmente una strategia di coordinamento europea, la cui urgenza è determinata, a mio avviso, dalla crescente gravità della situazione. Molti rom europei non soltanto vivono in condizioni poco dignitose, ma sono sempre più sottoposti ad atti intimidatori. L’ultima dimostrazione è la fiaccolata contro i rom organizzata in Ungheria la scorsa domenica, dalla quale il governo ungherese dovrebbe trarre le dovute conclusioni.</p>
      <p sl="sk">Vorrei però esprimere alcune critiche sul quadro presentato. Malgrado l’urgenza del problema, non possiamo condividere la scelta della Commissione di elaborare il documento senza tenere consultazioni pubbliche con le parti coinvolte. Lascia perplessi il fatto che, da un lato, il quadro stesso sottolinei l’importanza di una cooperazione con la società civile, ma dall’altro la fase di formulazione abbia escluso sia i rom che le organizzazioni di volontariato, gli organismi internazionali eccetera. Una tale chiusura non contribuisce certo alla legittimità del quadro, anzi la riduce.</p>
      <p sl="sk">Ciononostante, giudico ben riusciti i contenuti complessivi del quadro. La Commissione ha definito correttamente le competenze per la soluzione di questo problema, osservabile in tutta Europa. I compiti principali continuano tuttavia a essere demandati agli Stati membri, mentre ritengo essenziale che sia l’Unione europea ad assumere il coordinamento delle strategie nazionali e la loro supervisione, allo scopo di assicurare un’integrazione autentica e la più rapida possibile.</p>
      <p sl="sk">In tale contesto, va ricordata anche l’importanza di vigilare sulla conformità delle strategie nazionali al quadro in oggetto nonché sull’efficacia del relativo processo di attuazione. Mi sembra però che, a questo riguardo, la posizione della Commissione manchi del giusto livello di ambizione, quando sarebbe necessaria una linea di rigore, soprattutto nelle aspettative verso gli Stati membri. È appropriata l’individuazione di quattro settori cruciali per l’integrazione dei rom: l’accesso all’istruzione, l’offerta di posti di lavoro, l’accesso all’assistenza sanitaria e la disponibilità di alloggi dignitosi e servizi di base. Avendo visitato più volte comunità rom in tutta Europa con altri colleghi del nostro gruppo, posso confermare che spesso il degrado si manifesta proprio in questi ambiti. Tuttavia, non bisogna dimenticare che obiettivi simili figuravano anche nel programma “Decennio per l’inclusione dei rom”; è indispensabile garantire che adesso vengano attuati.</p>
      <p sl="sk">Vorrei aggiungere ai quattro ambiti già citati un quinto settore che manca dal quadro: si tratta della lotta non solo alla discriminazione ma anche a qualunque espressione, fisica o verbale, di razzismo.</p>
      <p sl="sk">Ultimo punto, ma non per importanza, è il finanziamento delle misure di inclusione. Sul finire dello scorso anno il gruppo di lavoro della Commissione ha riscontrato mancanze significative nella gestione dei fondi dell’UE da parte degli Stati membri. La Commissione dovrebbe pertanto concentrarsi su tre aspetti: evitare l’imposizione di oneri amministrativi eccessivi al prelievo di risorse; adottare misure efficaci affinché i fondi resi disponibili conseguano il proprio scopo; limitare l’utilizzo dei finanziamenti per attività che conducano alla segregazione.</p>
      <p sl="sk">Concludo porgendo nuovamente le mie congratulazioni e il mio ringraziamento ai Commissari Reding e Andor. Sta adesso agli Stati membri proseguire efficacemente l’opera di integrazione dei rom a livello nazionale.</p>
      <a text="(L’oratore accetta di rispondere a un’interrogazione presentata con la procedura del cartellino blu ai sensi dell’articolo 149, paragrafo 8)"/>
    </intervention>
    <intervention id="2-367-000" speaker_id="96981" name="Franz OBERMAYR" is_mep="True" mode="spoken" nationality="Austria" birth_date="25-05-1952" p_group="Non" m_state="AT">
      <p sl="de">Signora Presidente, ringrazio l’onorevole Flašíková per aver accolto la mia interrogazione. È evidente che conosce la relazione in maniera approfondita e ricorderà senz’altro che il testo prevede la comminazione di sanzioni pecuniarie agli Stati membri in caso di inadempienza o inottemperanza alle strategie. Come giudica il fatto che gli Stati membri sarebbero tenuti a versare una sanzione anche qualora non si rispetti il criterio della frequentazione della scuola primaria, obbligatoria in tutti i paesi? Se i bambini rom non frequenteranno le scuole primarie, sono dunque i paesi passibili di sanzioni? Non crede che i genitori abbiano una certa responsabilità in tal senso?</p>
    </intervention>
    <intervention id="2-368-000" speaker_id="23868" name="Monika BEŇOVÁ" is_mep="True" mode="spoken" nationality="Slovakia" birth_date="15-08-1968" birth_place="Bratislava" m_state="SK">
      <p sl="sk">Signora Presidente, desidero fare una sola precisazione a questo riguardo: sono una convinta sostenitrice dell’idea che l’istituzione di un diritto si accompagni sempre al rispetto di un obbligo. Ovviamente i genitori hanno il compito di vigilare sull’osservanza dei diritti dei bambini. Credo però che gli Stati membri dell’Unione europea dispongano di strumenti sufficienti per creare tale spazio, e non saranno puniti se i genitori non assolvono i propri obblighi.</p>
    </intervention>
    <intervention id="2-369-000" speaker_id="34235" name="Stanimir ILCHEV" is_mep="True" mode="spoken" nationality="Bulgaria" birth_date="31-07-1953" birth_place="Burgas" p_group="Group of the Alliance of Liberals and Democrats for Europe" m_state="BG">
      <p sl="bg">a nome del gruppo ALDE. – Signora Presidente, desidero ringraziare a mia volta la relatrice, onorevole Járóka, come pure i rappresentanti della Commissione e della Presidenza ungherese per le molte serie promesse che hanno formulato e gli importanti impegni assunti.</p>
      <p sl="bg">Quando si affronta il tema dell’integrazione dei rom, non va dimenticato che si tratta della questione più specifica e, forse, più complessa dell’Europa nonché dell’Unione europea. Non può essere risolta con i soli finanziamenti, con le sole leggi anti-discriminazione o con il solo varo di programmi di educazione; l’unico modo di superare il problema sta nel coniugare tutti questi approcci sotto la spinta di una volontà politica comune.</p>
      <p sl="bg">Al momento l’Unione si occupa da sola, più che mai, dei 12 milioni di rom che abitano sul suo territorio. Alcuni continuano a non comprendere che le comunità rom non si dividono fra bulgare, rumene o slovacche, ma si compongono di cittadini dell’Unione europea con pari diritti e doveri che hanno però prospettive limitate.</p>
      <p sl="bg">Come sappiamo, la situazione è alquanto complicata. Il buon esito della strategia dell’UE per l’integrazione dei rom è direttamente proporzionale al livello di coordinamento fra le azioni, iniziative e politiche attuate da Stati membri e istituzioni europee.</p>
      <p sl="bg">Interventi improvvisati e unilaterali potrebbero addirittura produrre conseguenze negative, anziché positive. A questo proposito ricorderei che in alcuni Stati membri si hanno informazioni inadeguate, finanche scorrette, sui rom. La situazione di queste comunità in Europa deve dunque essere analizzata attivamente, affidando a esperti l’osservazione dei suoi sviluppi. In caso contrario, rischiamo di non disinnescare la bomba ma spostarla semplicemente da un luogo all’altro del vecchio continente.</p>
      <p sl="bg">Un’importanza centrale nella nostra ambiziosa strategia spetta all’impegno di garantire l’accesso dei rom all’istruzione. Tale impegno spazia dalla completa integrazione dei bambini rom nel sistema scolastico all’ottenimento di qualifiche di base dai parte dei giovani, fino all’alfabetizzazione degli adulti.</p>
      <p sl="bg">L’obiettivo principale per i prossimi anni sta nell’aumentare costantemente la percentuale di rom formati per il mondo del lavoro e rispettosi delle istituzioni e dello stato di diritto; è la sola garanzia che queste comunità smettano di condurre la misera e traballante esistenza che le caratterizza oggi, e che ha rappresentato un notevole spreco di denaro per i contribuenti europei.</p>
    </intervention>
    <intervention id="2-370-000" speaker_id="4385" name="Hélène FLAUTRE" is_mep="True" mode="spoken" nationality="France" birth_date="29-07-1958" birth_place="Bapaume" p_group="Group of the Greens/European Free Alliance" m_state="FR">
      <p sl="fr">a nome del gruppo Verts/ALE. – Signora Presidente, ovviamente l’istituzione di un quadro europeo concreto, che ponga in capo agli Stati membri la presentazione di una strategia nazionale per l’integrazione dei rom, costituisce una notizia positiva. La Commissione valuterà le strategie sottoposte entro la fine del 2011 e la questione verrà discussa nuovamente fra un anno circa. Oggi elaboriamo di fatto un piano che dovrebbe consentire ai parlamentari, agli organi pubblici e alla società civile di esercitare in modo continuo la massima vigilanza sugli ambiti cruciali già menzionati.</p>
      <p sl="fr">Noto che la comunicazione della Commissione accoglie alcune delle proposte avanzate nella relazione parlamentare. Mi riferisco ad esempio alla partecipazione dell’Agenzia per i diritti fondamentali, che a mio avviso ha dimostrato la propria competenza nel settore, alla valutazione delle strategie; penso inoltre allo sviluppo della cooperazione con il Consiglio d’Europa per la formazione di mediatori provenienti da comunità rom, un aspetto che assume importanza strategica per la riuscita dei progetti a tutti i livelli. Ugualmente indispensabili sono l’attenzione per i rom cittadini di paesi terzi e la questione dell’allargamento, di cui la relazione tiene conto. Da ultimo, giudico molto positiva la definizione di indicatori comuni a sostegno del sistema di monitoraggio.</p>
      <p sl="fr">Devo però richiamare l’attenzione su alcune pecche della comunicazione, che mi sembra non insista a sufficienza sulla partecipazione dei rom a tutti i livelli, dalla predisposizione e attuazione alla valutazione dei progetti. Il documento parla di informazione e consultazione, ma è fondamentale coinvolgere le comunità stesse, come dimostrano le numerose esperienze positive maturate anche in Europa. Credo che questo sia un punto debole della comunicazione.</p>
      <p sl="fr">Una seconda mancanza sta nel fatto che la non discriminazione viene considerata un aspetto trasversale ai quattro settori di intervento. Credo tuttavia che sia essenziale (ovvero che sarebbe stato essenziale) includere un paragrafo specificatamente dedicato al tema della lotta alla discriminazione e alla violenza nonché all’accesso dei rom alla giustizia. La problematica dell’anti-discriminazione, dei diritti umani e dell’accesso alla giustizia non viene riconosciuta quale aspetto specifico e distinto. Lo ritengo un altro punto debole del documento.</p>
      <p sl="fr">Mi sembra sia stata citata la questione dei mediatori, che sono al centro di un programma varato dal Consiglio d’Europa. Trovo positivo che la comunicazione vi faccia riferimento. Avremmo potuto ricordare – e anche voi avreste potuto farlo – gli orientamenti già elaborati dal Consiglio d’Europa, onde evitare che si creino in qualche modo due strategie ovvero due quadri per la valutazione delle strategie nazionali. Ritengo che un simile riferimento avrebbe arricchito il documento.</p>
      <p sl="fr">Infine, penso che il compito della Commissione non si sia ancora concluso e che la task force dovrebbe proseguire i lavori, affinché gli Stati membri non sentano scemare le pressioni della Commissione, della società civile e delle autorità locali per un’effettiva attuazione degli orientamenti.</p>
    </intervention>
    <intervention id="2-371-000" speaker_id="4542" name="Timothy KIRKHOPE" is_mep="True" mode="spoken" nationality="United Kingdom" birth_date="29-04-1945" birth_place="Newcastle upon Tyne" p_group="European Conservatives and Reformists Group" m_state="GB">
      <p sl="en">a nome del gruppo ECR. – Signora Presidente, la proposta in esame offre l’opportunità di migliorare l’integrazione dei rom negli Stati membri individuando nuovi modi per garantire ai membri di queste comunità i pieni diritti e pari opportunità riconosciuti a tutti i cittadini dell’UE. L’obiettivo principale del programma dovrebbe essere il conseguimento di diritti universali fondamentali per tutte le persone coinvolte.</p>
      <p sl="en">Temo però che, ancora una volta, il programma sia stato così appesantito e complicato da richiedere forse un ridimensionamento. Le competenze degli Stati membri nei settori dell’istruzione, della sanità e degli alloggi devono essere rispettate, mentre trovo che la Commissione rischi di travalicare i propri poteri contravvenendo al diritto di ciascuno Stato di determinare le proprie politiche in materia. Nondimeno mi auguro che la strategia introduca un nuovo approccio dell’Unione europea alla questione rom che si fondi sulle esigenze dei cittadini coinvolti.</p>
      <p sl="en">Accade infatti da fin troppo tempo che i programmi vengano complicati eccessivamente e finiscano per non raggiungere quanti ne avrebbero più bisogno; in quasi dieci anni sono stati realizzati scarsi risultati sul campo. Spero che adesso la Commissione si dedichi alla ricerca di modi più efficaci per semplificare le procedure di accesso ai fondi dell’UE e predisporre il monitoraggio, la valutazione e l’attuazione dei relativi programmi. Giacché l’Unione europea investe nel settore, è necessario migliorare fin da adesso la gestione delle risorse stanziate.</p>
    </intervention>
    <intervention id="2-372-000" speaker_id="96852" name="Cornelia ERNST" is_mep="True" mode="spoken" nationality="Germany" m_state="DE">
      <p sl="de">a nome del gruppo GUE/NGL . – Signora Presidente, onorevoli colleghi, la definizione di una strategia globale per l’inclusione dei rom è un fatto positivo, ma temo che non sia tutto oro quel che luccica. Nel complesso, le proposte avanzate dalla Commissione risultano infatti molto arretrate rispetto ai colloqui in atto da diversi anni (alcuni dei quali in seno a questa Assemblea) con rappresentanti di comunità rom.</p>
      <p sl="de">Indipendentemente dall’esistenza di una strategia quadro, gli esponenti della comunità rom sottolineano da anni la necessità di azioni mirate nonché di requisiti chiari e specifici. Non disponiamo neppure di sanzioni chiaramente definite in caso di inosservanza della strategia e, malgrado le proposte in tal senso, non esistono reali sanzioni; il sistema sembra dunque avere più buchi di un pezzo di groviera.</p>
      <p sl="de">È stato concordato che la strategia per l’integrazione dei rom dovesse tenere conto di tutti gli ambiti più significativi. Ma che cosa ci offre la Commissione al di là dei quattro settori cruciali? Non è previsto che le strutture competenti coinvolgano e includano le comunità rom in tutte le decisioni al loro riguardo né esistono organismi deputati all’attuazione specifica degli obiettivi. Manca una prospettiva di genere. Inoltre, mi irrita e mi sembra scandalosa la vostra indisponibilità a intraprendere iniziative esplicite per la lotta alla discriminazione contro i rom.</p>
      <p sl="de">Lamentate il mancato utilizzo dei Fondi strutturali dell’UE a beneficio dei rom, ma vorrei chiedervi molto francamente se non sia proprio la discriminazione ai danni di queste comunità uno dei motivi per cui non impiegano le risorse dell’UE. Io credo che la risposta sia affermativa.</p>
      <p sl="de">I membri del gruppo GUE/NGL sono fortemente critici della comunicazione e non la giudicano adeguata. Mi attendo che vengano apportate le modifiche necessarie.</p>
    </intervention>
    <intervention id="2-373-000" speaker_id="21817" name="Mario BORGHEZIO" is_mep="True" mode="spoken" nationality="Italy" birth_date="03-12-1947" birth_place="Torino" p_group="Non" m_state="IT">
      <p sl="it">a nome del gruppo EFD . – Signora Presidente, onorevoli colleghi, pur essendo euroscettico, potrei essere favorevole a un’impostazione in vista del 2020 per eliminare discriminazioni, difficoltà ed emarginazione, ove ci fosse veramente un’azione incisiva della Commissione europea per controllare il comportamento degli Stati.</p>
      <p sl="it">Quando però questi discorsi di grande avvenire, di grande controllo, mi vengono fatti da un Commissario europeo che continua a non spiegarmi come mai nel suo paese, nel Granducato di Lussemburgo, sono proibiti gli accampamenti di quei nomadi che possono invece installarsi vicino a casa mia, in Italia e in Francia. Quindi parliamo di dare la casa ai nomadi, mentre in qualche paese europeo, precisamente nel paese europeo del Commissario Reding, essi non possono nemmeno farsi il loro accampamento.</p>
      <p sl="it">Sul numero odierno del principale quotidiano del mio paese, "Il Corriere della Sera", si legge la notizia di un genitore – che non merita la definizione di genitore – nomade, che è stato arrestato in Italia perché ha venduto la propria bambina ai trafficanti che la volevano mandare a prostituirsi. Ha venduto la propria bambina. Altri li mandano a fare altre cose. Sono loro che spesso non li mandano a scuola, nonostante le pressioni e le attenzioni delle autorità, dei mediatori e delle associazioni.</p>
      <p sl="it">Vogliamo parlare anche di questi problemi? Vogliamo toglierci le fette di salame del buonismo idiota e capire che molti problemi dei rom dipendono esclusivamente e principalmente da loro?</p>
    </intervention>
    <intervention id="2-374-000" speaker_id="1941" is_mep="True" mode="spoken" role="Presidente" name="Roberta ANGELILLI" nationality="Italy" birth_date="01-02-1965" birth_place="Roma" p_group="Group of the European People's Party (Christian Democrats)" m_state="IT">
      <p sl="unknown">La discussione è chiusa.</p>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="2-374-500" speaker_id="96857" name="Cătălin Sorin IVAN" is_mep="True" mode="written" nationality="Romania" birth_date="23-12-1978" birth_place="Galaţi" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">La nuova strategia europea per l’integrazione dei rom serve solo a dare una nuova veste ai vecchi obiettivi, che si sono rivelati impossibili da raggiungere nel corso degli anni. Erano obiettivi credibili all’epoca, quando nel 2005 venne lanciato il decennio dell’integrazione dei rom. Tuttavia, al momento attuale, sempre più caratterizzato da comportamenti estremistici e da violenze anti-rom all’interno dell’UE, avremmo bisogno di una strategia che preveda provvedimenti molto più specifici. Le tensioni stanno aumentando in Ungheria, e gli interventi della polizia si stanno facendo sempre più oppressivi. Se non adotteremo una posizione ferma la situazione è destinata a degenerare. Di conseguenza, è difficile comprendere perché la Commissione non abbia tentato di individuare soluzioni adeguate per risolvere le problematiche specifiche, specialmente considerando che aveva a disposizione la risoluzione adottata dal Parlamento europeo.</p>
    </intervention>
    <intervention id="2-375-500" speaker_id="33982" name="Marian-Jean MARINESCU" is_mep="True" mode="written" nationality="Romania" birth_date="11-08-1952" birth_place="Râmnicu Vâlcea" m_state="RO">
      <p sl="ro">La nuova strategia per il coordinamento nazionale delle politiche sui rom presentata quest’oggi dalla Commissione segna un passo decisivo per l’Unione europea. L’istituzione di punti di contatto nazionali per l’integrazione dei rom, la semplificazione delle procedure di finanziamento, la valutazione dei piani nazionali da parte delle istituzioni dell’Unione europea e la verifica dei progressi nell’integrazione dei rom nei vari Stati membri rappresentano dei provvedimenti che agevoleranno il miglioramento della situazione economica e sociale delle popolazioni rom in Europa. Gli Stati membri dovranno seguire da vicino tale strategia, istituendo quanto prima un organismo amministrativo che si occupi dell’attuazione della stessa e del coordinamento con gli altri Stati membri. Personalmente auspico che, a partire da questa estate, la Commissione assuma un ruolo da protagonista nel coordinamento di questa strategia, specificatamente nello sviluppo di elementi cruciali quali la promozione dell’educazione civica, l’orientamento professionale e l’occupazione. Trovo deplorevole che la nuova strategia, fatte salve alcune eccezioni, non comporti delle raccomandazioni chiare sulle tipologie di programmi a favore dei rom, da adottare e sviluppare in modo omogeneo in tutti gli Stati membri. Esorto quindi il Consiglio e gli Stati membri a proporre tali raccomandazioni sulle tipologie di programmi che saranno gestiti a livello centrale dalla Commissione. In assenza di tali programmi, adeguati alla struttura nomade dello stile di vita dei rom, l’Unione europea non riuscirà mai a realizzare pienamente il proprio contributo all’aumento di valore aggiunto.</p>
    </intervention>
    <intervention id="2-376-000" speaker_id="38595" name="Rovana PLUMB" is_mep="True" mode="written" nationality="Romania" birth_date="22-06-1960" birth_place="Bucureşti" m_state="RO">
      <p sl="it">Il Quadro europeo di coordinamento delle strategie nazionali per l'integrazione dei Rom rappresenta un’opportunità per unire le forze a tutti i livelli e con tutte le parti interessate, per porre fine all’emarginazione delle popolazioni rom. Gli obiettivi istituiti a livello dell’UE, che coprono quattro settori importanti per l’integrazione dei rom – l’accesso all’istruzione, all’occupazione, alla sanità e agli alloggi – saranno raggiunti solo se vi sarà un impegno chiaro da parte degli Stati membri. A questo punto è necessario un cambio di marcia così da garantire che le politiche di integrazione nazionali, regionali e locali si occupino dei rom in modo preciso e mirato, e che vengano adottati espliciti provvedimenti destinati alle esigenze delle popolazioni rom, per prevenire e compensare gli svantaggi cui queste vanno incontro. Gli Stati membri dovrebbero garantire che tutti i bambini rom abbiano accesso a un’istruzione di qualità, e istituire un obiettivo concreto per l’innalzamento del tasso di occupazione dei rom nell’ambito della strategia Europa 2020, aumentando la quota di abitazioni rom dotate di acqua corrente, servizi igienici ed elettricità, e promuovendo politiche non discriminatorie di accesso all’edilizia abitativa, ivi compresa l’edilizia popolare. Gli Stati membri dovrebbero fissare degli obiettivi concreti con scadenze temporali definite per l’innalzamento dell’aspettativa di vita dei rom, aumentando il tasso di vaccinazione dei bambini al livello dalla popolazione non rom, e abbattendo altresì i tassi di mortalità infantile e materna nella popolazione rom allineandola ai livelli della popolazione non rom.</p>
    </intervention>
    <intervention id="2-376-500" speaker_id="96746" name="Marie-Thérèse SANCHEZ-SCHMID" is_mep="True" mode="written" nationality="France" birth_date="15-11-1957" birth_place="Perpignan" p_group="Group of the European People's Party (Christian Democrats)" m_state="FR">
      <p sl="fr">La Commissione europea ci presenta finalmente degli obiettivi ambiziosi per l’integrazione dei rom in Europa: garantire quanto meno un’istruzione primaria a tutti i bambini rom e la riduzione della mortalità infantile, nonché colmare il divario tra le aspettative di vita delle popolazioni rom e non rom. Tali ambizioni, tuttavia, devono ancora essere concretizzate. A un anno dall’adozione da parte del Parlamento europeo di un emendamento sulla normativa sul Fondo europeo di sviluppo regionale a favore degli investimenti nell’edilizia per le comunità marginalizzate, i progetti incontrano ancora difficoltà a vedere la luce. È importante che gli Stati membri investano e rendicontino in merito alle azioni intraprese in settori quali l’occupazione, l’istruzione, la sanità e l’edilizia per le popolazioni rom, ma anche che la Commissione garantisca il monitoraggio rigoroso dei programmi europei esistenti. Infine, le popolazioni rom debbono cogliere quest’opportunità per prendere in mano il proprio destino, sapendo di poter contare sul sostegno dell’Europa. Un atteggiamento attendista e retorico non farà altro che portare acqua al mulino dell’estrema destra e malcontento tra le comunità coinvolte. Venerdì prossimo, 8 aprile, si celebrerà la giornata internazionale dei rom. Mi auguro che l’8 aprile 2012 potremo festeggiare i progressi raggiunti.</p>
    </intervention>
  </section>
  <section id="creitem19" title="11. Stato di previsione delle entrate e delle spese per il 2012 - Sezione I - Parlamento (discussione)">
    <intervention id="2-378-000" speaker_id="1941" is_mep="True" mode="spoken" role="Presidente" name="Roberta ANGELILLI" nationality="Italy" birth_date="01-02-1965" birth_place="Roma" p_group="Group of the European People's Party (Christian Democrats)" m_state="IT">
      <p sl="unknown">L’ordine del giorno reca la relazione (A7-0087/2011) dell’onorevole Fernandes, a nome della commissione per i bilanci, sullo stato di previsione delle entrate e delle spese del Parlamento europeo per l'esercizio 2012 – Sezione I – Parlamento [2011/2018(BUD) ].</p>
    </intervention>
    <intervention id="2-379-000" speaker_id="96899" name="José Manuel FERNANDES" is_mep="True" mode="spoken" role="relatore" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Signora Presidente, onorevoli colleghi, innanzi tutto desidero ringraziare quanti hanno collaborato alla stesura di questa relazione, con particolare riferimento ai relatori ombra di tutti i gruppi politici.</p>
      <p sl="pt">La relazione consentirà al Parlamento nel 2012 di dotarsi di un bilancio all’insegna dell’austerità, del contenimento della spesa e del rigore. In termini reali siamo riusciti a operare tagli per un totale di 49 milioni di euro rispetto alla proposta iniziale: siamo quindi andati oltre gli impegni presi rispetto alla posizione che avevamo assunto e che era stata votata e sostenuta da un’ampia maggioranza di questa Assemblea. Avevamo stabilito, infatti, che l’aggiornamento sarebbe stato pari al tasso di inflazione. Ebbene, siamo stati ben al di sotto di tale soglia, e questo significa che il bilancio del 2012 si traduce in una diminuzione in termini reali, ovvero, in un bilancio che si attesta al di sotto del 20 per cento della rubrica 5 del quadro finanziario, vale a dire di quella rubrica in cui i fondi vengono destinati alle istituzioni europee. Era da molti anni che non raggiungevamo questo obiettivo, e che superavamo regolarmente la soglia del 20 per cento.</p>
      <p sl="pt">Ricordo, inoltre, che la Conferenza dei presidenti ha fissato l’obiettivo di bilancio del Parlamento europeo al 20-22 per cento, scendendo al di sotto di questa soglia per l’anno in corso. Tuttavia, anche nell’ambito dell’attuazione del bilancio 2012 punteremo a realizzare dei risparmi per mezzo dei principi di buona gestione, dell’economia, dell’efficienza e dell’efficacia. Vogliamo che tutte le spese siano giustificate, e che tutti i costi variabili siano sottoposti a un’analisi di costi-benefici. In tale modo, realizzeremo risparmi aggiuntivi nella fase di attuazione.</p>
      <p sl="pt">Tutte le istituzioni debbono impegnarsi per realizzare dei risparmi, facendo in modo che il margine della rubrica 5, che raccoglie le voci di spesa amministrativa di tutte le istituzioni, abbia nel 2012 un’eccedenza di circa 380 milioni euro. Proponiamo, quindi, che 100 milioni di euro destinati ai costi amministrativi vengano invece trasferiti alle politiche giovanili. Perché proprio alle politiche giovanili? Perché questa è la generazione che ha maggiori difficoltà a livello di accesso al lavoro, con un tasso di disoccupazione pari al doppio delle altre generazioni. Ma esistono anche ulteriori motivi e obiettivi da raggiungere che determinano la nostra scelta dei “giovani” quale priorità nel 2012. I “giovani” erano stati una priorità anche nel 2011 e sono un fattore costitutivo di tutti e cinque gli obiettivi della strategia Europa 2012, che fornisce gli indirizzi della prossima prospettiva finanziaria, oltre a quelli del bilancio 2012 presentato dall’onorevole Balzani. Inoltre, rispetto al tasso di abbandono dello studio, e ai dati sul livello di istruzione della generazione di chi ha oggi tra i 30 e 34 anni, il 40 per cento di questa generazione è in possesso di un diploma di laurea, il che rende esclusivi due di questi obiettivi. Auspico che quegli emendamenti che vanno nella direzione contraria rispetto a questa proposta potranno essere ripensati, poiché credo che i giovani debbano continuare a rappresentare una priorità di questo Parlamento.</p>
    </intervention>
    <intervention id="2-380-000" speaker_id="96780" name="Monika HOHLMEIER" is_mep="True" mode="spoken" nationality="Germany" birth_date="02-07-1962" birth_place="München" m_state="DE">
      <p sl="de">a nome del gruppo PPE . – Signora Presidente, signor relatore, onorevoli colleghi, come tutti noi sappiamo, il bilancio del Parlamento per il 2012 si innesta nel contesto di una situazione economica e finanziaria difficile. È per questo motivo che trovo particolarmente positivo il fatto che abbiamo concordato, all’interno delle sue linee guida di base, che il bilancio del Parlamento debba essere stilato con grande attenzione, in un’ottica di aumenti solo modesti, con aggiustamenti che non superino il tasso di inflazione. Credo che l’obiettivo citato dall’onorevole Fernandes, riguardo all’occupazione giovanile, sia molto importante, poiché nel nostro ultimo bilancio siamo stati molto attenti a destinare delle risorse ai giovani, in quanto questa categoria è colpita in modo particolare dal fenomeno della disoccupazione, e dunque necessita di aiuti speciali, anche da parte dell’Europa. È per questo che credo che i 100 milioni di euro aggiuntivi rappresentino un’impostazione molto positiva.</p>
      <p sl="de">In qualità di relatrice della commissione per i bilanci sulla politica immobiliare, vorrei sottolineare in modo particolare il fatto che credo che sia estremamente importante per noi mantenere un elevato grado di efficienza in materia dei finanziamenti destinati ai nostri edifici, nonché monitorare la situazione finanziaria con grande cura. In questo contesto, ritengo che sia giusto che le risorse finanziarie che non possono essere spese più avanti nel corso dell’anno per il bilancio del Parlamento debbano essere utilizzate nel modo più cauto, onde evitare il pagamento di interessi. In tal senso, è anche necessario garantire che non vengano effettuate spese sconsiderate a fine anno, ma piuttosto che si impieghino le risorse per pagare questi edifici in tempi più rapidi e a costi minori. Quanto alla Casa della storia europea, garantiremo che il piano operativo sia nuovamente valutato con attenzione e che tutti i costi di costruzione vengano monitorati in modo scrupoloso, affinché – cosa cruciale – si possa presentare un bilancio ben definito quando l’edificio sarà completato, seguendo la procedura di notifica prevista dall’articolo 179, paragrafo 3.</p>
    </intervention>
    <intervention id="2-381-000" speaker_id="96918" name="Derek VAUGHAN" is_mep="True" mode="spoken" nationality="United Kingdom" birth_date="02-05-1961" birth_place="Merthyr" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">a nome del gruppo S&amp;D. – Signora Presidente, innanzi tutto desidero rendere omaggio al relatore per il modo in cui ha affrontato questo bilancio, e per aver preso atto del fatto che il Parlamento deve evitare aumenti significativi di spesa nel 2012. Questo è tanto più opportuno in quanto sappiamo che il Consiglio intende ridurre il proprio bilancio del 4 per cento, la Commissione aumenterà il proprio solo dell’1 per cento, il Comitato delle regioni del 2,9 per cento e il Comitato economico e sociale prevede un aumento addirittura inferiore.</p>
      <p sl="en">Credo che la proposta iniziale dell’Ufficio di Presidenza per un aumento pari al 5,2 per cento fosse esagerata. La successiva riduzione al 2,3 per cento rappresenta, pertanto, un progresso. In effetti, sarebbe pari a un taglio dello 0,5 per cento in termini reali. Personalmente, avrei preferito un aumento ancora minore. In futuro dovremmo dotarci di un programma per identificare i possibili tagli da apportare al bilancio del Parlamento.</p>
      <p sl="en">Tuttavia, dobbiamo riconoscere che sono state realizzate delle economie di spesa. Sono lieto dei tagli operati nell’unità di valutazione del valore aggiunto europeo – che consentiranno un risparmio di 1,3 milioni di euro – dei tagli alle campagne di informazione e nella politica edilizia, di quelli nel settore della cancelleria e anche della proposta di ridurre la riserva delle sopravvenienze passive di circa 3 milioni di euro. Tutto ciò rappresenta un risparmio reale pari a 13,7 miliardi aggiuntivi rispetto alle uscite differite per il trattato di Lisbona e per l’allargamento. Come ho già dichiarato, credo che ulteriori tagli sarebbero stati possibili ma, quanto meno, alcuni tagli sono stati effettuati.</p>
      <p sl="en">Per concludere, vorrei anche sollevare due questioni ancora in sospeso. Intanto, per quanto concerne la proposta che 100 milioni di euro di margine non allocato della rubrica 5 vengano destinati alle politiche giovanili, come proposto dal relatore: assieme ad altri gruppi, abbiamo indicato nell’emendamento numero 7 che tale trasferimento di risorse potrebbe essere preso in considerazione solo se in linea con le priorità delineate nel bilancio generale del 2012. È necessaria quindi una discussione prima di prendere una decisione sul procedere o meno in questa direzione e su come spendere questi soldi – in altre parole, su dove destinare queste risorse nel caso in cui si dovesse procedere con il trasferimento. È troppo presto per noi per prendere un impegno in tal senso.</p>
      <p sl="en">Secondo, la questione della Casa della storia europea. Sarebbe una buona idea se disponessimo di abbondanti risorse, ma credo che questo non sia il momento giusto. È necessario predisporre un appropriato business plan e passare attraverso un’adeguata procedura parlamentare, forse attraverso la regolare procedura di bilancio nel corso dell’anno, affinché gli europarlamentari possano esprimere il loro parere rispetto a tale progetto. In merito a ciò, devo dire che ritengo che il Parlamento, su questo come su altri argomenti, dovrebbe dimostrare di saper prendere le decisioni giuste in relazione al proprio bilancio. Il nostro bilancio è importante e dobbiamo far vedere che siamo in grado di prendere le giuste decisioni nell’interesse dei cittadini.</p>
    </intervention>
    <intervention id="2-382-000" speaker_id="28246" name="Alexander Nuno PICKART ALVARO" is_mep="True" mode="spoken" nationality="Germany" birth_date="26-05-1975" birth_place="Bonn-Bad Godesberg" p_group="Group of the Alliance of Liberals and Democrats for Europe" m_state="DE">
      <p sl="de">a nome del gruppo ALDE . – Signora Presidente, concordo sul fatto che l’operato del relatore e dei nostri onorevoli colleghi abbia dato buoni frutti. È evidente che il denaro non è tutto, ma anche che nulla funziona senza. Lo stesso vale anche per i risparmi. Tutti vogliono tenere stretto ciò che hanno e non sono disposti a rinunciare ad alcunché che possa consentire di realizzare ulteriori economie. In un tale contesto, discutere se il tasso di inflazione sia del 2,3, 2,5 o del 2,7 per cento, in definitiva non è altro che una farsa. Il nostro compito è cercare di individuare dove possiamo effettivamente realizzare dei risparmi.</p>
      <p sl="de">La questione decisiva – ed è importante che il Segretariato generale del Parlamento la prenda a cuore – è che la commissione per i bilanci possa disporre di tutta la documentazione necessaria per consentirle di appurare se si possano realizzare delle economie nel bilancio del Parlamento, invece di limitarsi a ricevere le proposte del Segretariato generale, con la richiesta di apporvi un visto. Il bilancio del Parlamento europeo è ben altra cosa rispetto a questi emendamenti.</p>
      <p sl="de">Come ha rilevato l’onorevole Fernandes, abbiamo identificato dei risparmi pari a 49 milioni di euro. Ciò che, invece, egli non ha rivelato, tuttavia, è che due terzi di questi sono semplicemente stati trasferiti all’esercizio finanziario 2013 o 2012; dunque dovremo decidere cosa fare di questi fondi l’anno prossimo. Rispetto all’importo originariamente risparmiato, sono lieto di costatare che i cosiddetti gruppi minori, tra cui anche il gruppo dell’Alleanza dei Liberali e dei Democratici per l’Europa, sono riusciti a convincere i due gruppi maggiori della necessità di realizzare delle economie in settori quali l’IT, così come nelle questioni pratiche quali le pulizie, oppure nei finanziamenti di partiti politici e fondazioni. In poche parole, abbiamo concordato, almeno da un punto di vista teorico, dove si possano realizzare delle economie.</p>
      <p sl="de">La discussione appena aperta sui 100 milioni di euro da destinare alle politiche giovanili è, naturalmente, qualcosa a cui nessuno può opporsi. Tuttavia, dobbiamo stare attenti a non andare fuori tema, dato che questo argomento non ha nulla a che vedere con questa relazione e deve essere affrontato nel corso della discussione di altre relazioni. Non possiamo lasciarci fuorviare rispetto ad altri argomenti importanti. Ad ogni modo, siamo partiti con il piede giusto ed è evidente che non abbiamo necessariamente bisogno di fondi maggiori, bensì di una maggiore disciplina su come spenderli. Credo che a riguardo possiamo attenderci una fruttuosa collaborazione da parte di tutti i gruppi.</p>
    </intervention>
    <intervention id="2-383-000" speaker_id="28240" name="Helga TRÜPEL" is_mep="True" mode="spoken" nationality="Germany" birth_date="21-07-1958" birth_place="Moers" p_group="Group of the Greens/European Free Alliance" m_state="DE">
      <p sl="de">a nome del gruppo Verts/ALE . – Signora Presidente, onorevoli colleghi, in questi tempi difficili per l’economia, è giusto che il Parlamento faccia la sua parte e sia disposto a dare prova di moderazione e autodisciplina, anche se siamo ancora impegnati nella costruzione delle nostre istituzioni e ci sono state assegnate nuove responsabilità da parte del trattato di Lisbona. Concordo con l’oratore precedente sul fatto che abbiamo fatto bene a negoziare con l’Ufficio di Presidenza una riduzione della loro proposta di bilancio iniziale, che prevedeva un tasso di crescita della spesa del 5,2 per cento, ottenendo una contrazione al 2,3. Tuttavia, un aumento è pur sempre un aumento, anche se probabilmente si attesta al di sotto del tasso di inflazione. Pertanto, non stiamo realizzando dei veri risparmi, bensì contenendo gli aumenti. Dovremmo avere l’onestà di chiamare le cose con il loro nome.</p>
      <p sl="de">Rispetto alla questione della Casa della storia europea, devo dire che, in teoria, la maggioranza del mio gruppo è a favore di un servizio rivolto ai cittadini che li informi di quanto è accaduto a partire dal 1945. Tuttavia, questo richiede anche che si predisponga un business plan al riguardo e che siano soddisfatte tutte le condizioni attualmente in fase di definizione per la composizione di una maggioranza per la votazione di domani. Questo è l’unico modo per portare avanti delle decisioni di bilancio che siano responsabili, autentiche e trasparenti. Tutto ciò vuole anche dire che, se davvero esiste un desiderio di cambiare le priorità, richiedendo un investimento di 60 milioni di euro negli anni a venire, allora, il parere del gruppo Verde/Alleanza libera europea è che si dovranno realizzare economie anche in altri settori, piuttosto che limitarci a contenere gli aumenti. Ad esempio, non vi è alcun motivo di volare in business class nei voli all’interno dell’Unione europea con durata inferiore alle quattro ore. In questo modo si realizzerebbero risparmi consistenti. Piuttosto mettiamo a disposizione dei dipendenti e degli europarlamentari qui a Strasburgo più biciclette.</p>
      <p sl="de">Desidero concludere con un commento sul trucco politico della riallocazione dei fondi alle politiche giovanili. Naturalmente, anche i Verdi vogliono aumentare le risorse destinate all’occupazione giovanile. Tuttavia, si tratta di un settore di competenza del bilancio della Commissione. Se tali fondi vengono prelevati dal bilancio del Parlamento europeo li sottrarremo dalle risorse disponibili, ad esempio, per l’organismo di supervisione finanziaria dell’Autorità europea per la sicurezza alimentare. È davvero questo ciò che desideriamo? È questo il messaggio che il Parlamento desidera inviare ai propri cittadini? No, si tratta di una decisione sbagliata. Dobbiamo rafforzare queste autorità normative, rendendole adeguate ai loro scopi istituzionali, mentre i fondi per l’occupazione giovanile debbono provenire dal bilancio della Commissione. Questa è la cosa giusta da fare in una prospettiva politica corretta.</p>
    </intervention>
    <intervention id="2-384-000" speaker_id="96878" name="Lajos BOKROS" is_mep="True" mode="spoken" nationality="Hungary" birth_date="26-06-1954" birth_place="Budapest" p_group="European Conservatives and Reformists Group" m_state="HU">
      <p sl="en">a nome del gruppo ECR. – Signora Presidente, i leader europei si crogiolano in una bolla fatta di illusioni e auto-illusioni. Ne abbiamo avuto un esempio eccellente questa mattina, quando hanno detto che la crisi finanziaria è per lo più alle nostre spalle. Non vi è nulla di più lontano dalla verità. Come ha scritto ieri Wolfgang Münchau sul Financial Times, l’Europa si trova di fronte all’ardua scelta tra la bancarotta e il salvataggio. Entrambe le opzioni implicano l’assorbimento di una perdita molto ingente – l’unica differenza sta nel modo in cui si distribuiscono le perdite. In caso di bancarotta, le banche di Germania, Francia, Regno Unito, Italia e Spagna ne subiranno le conseguenze, e i contribuenti di questi paesi ne faranno le spese assieme a quelli di Grecia, Irlanda e Portogallo. In caso di salvataggio invece, la totalità del costo dell’operazione verrà addossato ai cittadini greci e irlandesi, e a breve anche a quelli portoghesi.</p>
      <p sl="en">È in un tale contesto che sostengo che la proposta di aumentare il bilancio del Parlamento del 2,3 per cento resta comunque troppo elevata ed è, pertanto, inaccettabile. Ricominciamo daccapo e scendiamo all’1 per cento, come suggerito dal Commissario Lewandowski. Agli occhi dei cittadini europei un aumento ben al di sotto della soglia dell’inflazione conferirebbe al Parlamento una legittimità di cui quest’istituzione ha fortemente bisogno. Non solo l’entità dell’aumento, ma anche la composizione stessa della spesa può essere modificata.</p>
      <p sl="en">Ci sono molti modi per risparmiare i soldi dei contribuenti europei. Come ha detto l’onorevole Trüpel, non è necessario viaggiare in business class all’interno dell’Unione europea. Un emendamento presentato congiuntamente da verdi, Sinistra unitaria e gruppo ECR propone di ridurre in modo significativo i costi delle trasferte utilizzando i biglietti di classe turistica, che sono anche flessibili, per i voli con durata inferiore alle quattro ore. Né abbiamo bisogno di una flotta di luccicanti e appariscenti Mercedes nere qui a Strasburgo. Possiamo usare il tram. Non abbiamo bisogno nemmeno della Casa della storia europea, in un momento in cui l’Europa vede diminuire la propria competitività e il proprio peso geopolitico. Non sarebbe altro che un museo.</p>
      <p sl="en">Abbiamo ampi margini per realizzare risparmi nel settore dei costi energetici. I nostri uffici non hanno alcun controllo della temperatura né la possibilità di regolare a livello individuale il riscaldamento e l’aria condizionata. Sprechiamo ogni anno un’enorme quantità di energia. Vi sono ampi margini di risparmio anche nei servizi di sicurezza e dell’IT. In entrambi i casi, dobbiamo riuscire ad ottenere servizi molto migliori a costi molto inferiori. Dovremmo anche rivedere e correggere i nostri costi assicurativi: non vi è alcuna necessità di avere accesso a una gamma così eccessivamente generosa di servizi di assistenza sanitaria. I bilanci servono a stabilire delle priorità, tanto quelle positive che quelle negative. Quelle positive non mancano, ma una gestione di bilancio oculata le richiede entrambe, specie in tempo di crisi.</p>
    </intervention>
    <intervention id="2-385-000" speaker_id="28406" name="Miguel PORTAS" is_mep="True" mode="spoken" nationality="Portugal" birth_date="01-05-1958" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">a nome del gruppo GUE/NGL. – Noi membri del Parlamento europeo abbiamo il potere di prendere delle decisioni in merito ai nostri compensi. Possiamo anche decidere in merito ai fondi destinati per l’assunzione di personale. Tra il 2010 e il 2011 ci siamo concessi ulteriori 3 000 euro mensili ciascuno. Siamo sempre noi, infine, a votare il tetto di spesa per i nostri uffici, i sussidi, le indennità e anche le nostre spese di viaggio. Disponiamo di un potere incondizionato in questi settori e, dunque, mi chiedo, ma chiedo anche a voi: abbiamo usato o forse abusato di questo nostro potere? Siamo stati saggi e cauti, o piuttosto, al contrario, non siamo riusciti a resistere alla presa che questo potere ha su di noi? Temo, infatti, che non ci siamo riusciti, ed è per questo che questa discussione non riguarda delle semplici cifre. È, invece, una discussione sull’etica e sulla politica, una discussione che ci può tanto screditare quanto accreditare agli occhi di coloro cui dobbiamo rendere conto.</p>
      <p sl="pt">Non sono nel modo più assoluto un populista contrario ai partiti, né ritengo che gli eurodeputati debbano lavorare a lume di candela. Tuttavia, è proprio a causa della presenza di questa deriva demagogica all’interno dei nostri paesi che dobbiamo essere estremamente rigorosi nel discutere su quali decisioni prendere rispetto ai compensi e ai benefit che riceviamo. Sono spiacente, ma non è normale che i gli eurodeputati che hanno sempre viaggiato in classe economica, ora che i biglietti vengono rimborsati in base al costo del viaggio invece che al chilometro si siano messi a viaggiare in business class. Lo stesso criterio vale anche per i nostri compensi e per le spese. A mio parere sono eccessivi, in taluni casi perfino stravaganti. Ma non è questo il punto: qui il punto è comprendere se abbiamo il coraggio di votare affinché queste spese vengano quanto meno congelate.</p>
      <p sl="pt">Non riesco a capire come sia possibile che ci siano tra noi degli eurodeputati che non esitano ad invocare politiche di austerità e di riduzione di stipendi e pensioni all’interno dei loro paesi, ma che quando si tratta di prendere decisioni su quanto spetti loro mettono l’austerità in soffitta. Non è solo un fatto grave, cari colleghi, è indecente e anche molto triste.</p>
    </intervention>
    <intervention id="2-386-000" speaker_id="96954" name="Marta ANDREASEN" is_mep="True" mode="spoken" nationality="United Kingdom" birth_date="26-11-1954" birth_place="Buenos Aires " p_group="Europe of freedom and democracy Group" m_state="GB">
      <p sl="en">a nome del gruppo EFD. – Signora Presidente, l’aumento del 2,3 per cento del budget richiesto da questo Parlamento mette in discussione il suo senso di responsabilità. Nell’esaminare le varie linee di spesa si riscontrano in molti casi degli aumenti del 50 o del 100 per cento senza alcuna ragionevole giustificazione.</p>
      <p sl="en">All’inizio di questa seduta plenaria, ho chiesto a quest’Assemblea di rinviare la votazione sulla relazione Fernandes a causa della mancanza di informazioni dettagliate sui costi della Casa della storia europea e di un conflitto di interesse, ma i miei colleghi hanno votato contro questa mia proposta. Sono già stati sborsati 2,5 milioni di euro in assenza di informazioni sufficienti. Sembrerebbe che gli eurodeputati siano disposti a operare nell’ombra, disponendo del denaro dei contribuenti senza fare domande. Personalmente, posso solo chiedere al Primo ministro del Regno Unito di non accettare nulla di meno di una riduzione significativa dell’intero bilancio dell’Unione europea per il 2012, auspicando che sia il Parlamento a sostenere i tagli maggiori.</p>
    </intervention>
    <intervention id="2-387-000" speaker_id="103132" name="Lucas HARTONG" is_mep="True" mode="spoken" nationality="Netherlands" birth_date="24-05-1963" birth_place="Dordrecht" p_group="Non" m_state="NL">
      <p sl="nl">Cosa si può dire in un intervento della durata di un minuto sul bilancio del Parlamento europeo per il 2012? La risposta è: non molto ma comunque abbastanza.</p>
      <p sl="nl">Questa relazione non offre alcuna visione, ma ci presenta piuttosto un’accozzaglia di parole vuote che ribadiscono ancora una volta il fatto che l’Unione europea non aggiunge alcun valore. Il bilancio di previsione del 2012 evidenzia degli sprechi, in particolare in riferimento al ridicolo progetto della Casa della storia europea. I preventivi di spesa stanno uscendo da ogni controllo, mentre il Presidente della commissione per i bilanci, che deve decidere se finanziare o meno l’iniziativa, viene anche proposto per la carica di membro dell’organismo di supervisione di tale ente. Nessun altro Parlamento accetterebbe un simile conflitto di interessi, ma naturalmente questa Assemblea, il Parlamento europeo, sì. È pura follia.</p>
      <p sl="nl">L’onorevole Lamassure ha detto ieri di essere disposto a dimettersi e il Partij Voor de Vrijheid (PVV) dell’Olanda opererà con ogni mezzo per raggiungere questo risultato. Spero che gli sperperi di risorse vengano contenuti al massimo nei prossimi anni, fino a scomparire del tutto. Nel frattempo continuerò, per conto dei cittadini, a seguire da vicino questa faccenda, e a riferirne in merito.</p>
    </intervention>
    <intervention id="2-388-000" speaker_id="96813" name="Barbara MATERA" is_mep="True" mode="spoken" nationality="Italy" birth_date="09-12-1981" birth_place="Foggia" p_group="Group of the European People's Party (Christian Democrats)" m_state="IT">
      <p sl="it">Signora Presidente, onorevoli colleghi, ringrazio innanzitutto il relatore per il bilancio di previsione del Parlamento, l'onorevole Fernandes, per essere riuscito a bilanciare le richieste del Segretariato generale e i suggerimenti del Commissario Lewandowski relativi al contenimento delle spese amministrative delle Istituzioni europee.</p>
      <p sl="it">Il messaggio che questo Parlamento vuole dare è di responsabilità, mantenendo le richieste di incremento degli stanziamenti al di sotto del tasso di inflazione, in un momento di difficoltà per le finanze pubbliche degli Stati membri.</p>
      <p sl="it">Auspico che il Consiglio, che dovrà valutare la proposta del relatore di ridurre il massimale della rubrica 5 al fine di finanziare politiche a favore dei giovani, si esprima in senso positivo.</p>
      <p sl="it">Ritengo basilare trovare fondi addizionali in supporto dell'occupazione giovanile, attualmente ai minimi storici in gran parte dell'Europa, in modo tale da spingere l'acceleratore verso il raggiungimento dei principi cardine della strategia Europa 2020 e da rilanciare la crescita economica, la quale fa perno sui nostri giovani e sulla loro possibilità di ottenere formazione di alto livello.</p>
    </intervention>
    <intervention id="2-389-000" speaker_id="4265" name="Göran FÄRM" is_mep="True" mode="spoken" nationality="Sweden" birth_date="17-10-1949" birth_place="Stockholm" p_group="Group of the Progressive Alliance of Socialists and Democrats in the European Parliament" m_state="SE">
      <p sl="sv">Signora Presidente, il fatto che gli onorevoli colleghi che sono contrari all’idea stessa dell’Unione europea vogliano imporre dei tagli al bilancio del Parlamento europeo non sembrerà, forse, particolarmente strano, ma è piuttosto chiaro che alla base della loro posizione vi siano delle motivazioni di stampo populista. Ciò che è più importante invece, è il fatto che quelli tra noi che sono a favore dell’Unione europea credano che sia giunto il momento di ripensare la spesa amministrativa.</p>
      <p sl="sv">Per la prima volta, con questa relazione prendiamo la decisione di non accettare un’evoluzione che richiede un aumento del bilancio del Parlamento in un momento in cui gli Stati membri stanno attraversando delle difficoltà, e in cui molti cittadini comuni soffrono a causa degli effetti dei provvedimenti di austerity. Ora dobbiamo iniziare a prendere sul serio questo tema. Per la prima volta da quando sono stato eletto al Parlamento ci apprestiamo a ridurre il bilancio di questa istituzione. Credo che dovremmo fare di più. Concordo con il relatore e con diversi oratori precedenti sul fatto che su questo argomento dovremmo adottare un’impostazione maggiormente strategica. Il gruppo dell'Alleanza progressista di Socialisti e Democratici al Parlamento europeo ha, pertanto, presentato un emendamento che riguarda la revisione strategica e di lungo periodo della spesa amministrativa del PE. Dobbiamo ora dimostrare che sappiamo prendere sul serio questo compito, e che non si tratta solo di chiacchiere, avviando i lavori su tale revisione.</p>
      <p sl="sv">Il secondo argomento che vorrei trattare è la Casa della storia europea. Molte persone hanno espresso delle perplessità sul fatto che la gestione di un museo di storia europea sia di competenza di un Parlamento. Credo siano perplessità legittime, ma ritengo anche che questo progetto abbia un senso, in quanto nessun altro ha ancora pensato di aprire un museo del genere e, forse, è giunto il momento che qualcuno lo faccia. Tuttavia la cosa deve essere gestita in base a principi di trasparenza, con totale responsabilità per i costi e per le attività previste. Sono lieto, pertanto, del fatto che siamo riusciti a raggiungere un accordo tra il gruppo Verde/Alleanza libera europea, il gruppo dell'Alleanza progressista di Socialisti e Democratici al Parlamento europeo e il relatore, per votare a favore della parte più importante del nostro emendamento, che ci consentirà di disporre di un processo decisionale effettivamente trasparente riguardo alla Casa della storia europea. Ne sono molto lieto.</p>
      <a text="(L’oratore accetta di rispondere a un’interrogazione presentata con la procedura del cartellino blu, ai sensi dell’articolo 149 paragrafo 8)"/>
    </intervention>
    <intervention id="2-390-000" speaker_id="103132" name="Lucas HARTONG" is_mep="True" mode="spoken" nationality="Netherlands" birth_date="24-05-1963" birth_place="Dordrecht" p_group="Non" m_state="NL">
      <p sl="en">Signora Presidente, ho una domanda per il mio onorevole collega. Cosa c’è di male nel populismo, posto che i deputati sono la vox populi , la voce del popolo, appunto?</p>
    </intervention>
    <intervention id="2-391-000" speaker_id="4265" name="Göran FÄRM" is_mep="True" mode="spoken" nationality="Sweden" birth_date="17-10-1949" birth_place="Stockholm" p_group="Group of the Progressive Alliance of Socialists and Democrats in the European Parliament" m_state="SE">
      <p sl="sv">Onorevole Hartong, con il termine populismo, in genere, si indica un agire che non prende le cose sul serio, ma si limita a una reazione istintiva, priva di un’attenta riflessione che preveda una risposta strategicamente adeguata. La cosa più importante rispetto a quanto stiamo facendo ora, naturalmente, è il fatto che coloro tra noi che credono davvero nell’Unione europea vogliano assicurarsi che ci assumiamo le nostre responsabilità di fronte ai contribuenti, e che si predisponga una vera e propria revisione dell’amministrazione dell’UE. È tutto molto più semplice per quanti sono contrari all’Unione europea, come l’onorevole Hartong, perché loro preferirebbero limitarsi a bloccare tutto. Questo non è assumersi delle responsabilità. Questo è il populismo.</p>
      <a text="(L’oratore risponde all’interrogazione e accetta di rispondere a un’altra interrogazione presentata con la procedura del cartellino blu ai sensi dell’articolo 149, paragrafo 8)"/>
    </intervention>
    <intervention id="2-392-000" speaker_id="28406" name="Miguel PORTAS" is_mep="True" mode="spoken" nationality="Portugal" birth_date="01-05-1958" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">Signora Presidente, Onorevole Färm, ho il seguente quesito per lei. Dalla proposta iniziale dell’Ufficio di Presidenza del Parlamento, sembrerebbe che questa relazione consenta delle economie, ma se la confrontiamo con il bilancio a cui è stata data attuazione nel 2010, ciò che si propone per il 2012 è un incremento dell’11 per cento, ovvero 175 milioni di euro. Non è difficile distinguere le spese essenziali da quelle che non lo sono: 43 milioni di mobilio, 33 milioni per gli assistenti dei deputati, 18 milioni per i contratti di assunzione a tempo determinato, 7 milioni per le campagne promozionali. Non credo sia necessario proseguire.</p>
    </intervention>
    <intervention id="2-393-000" speaker_id="4265" name="Göran FÄRM" is_mep="True" mode="spoken" nationality="Sweden" birth_date="17-10-1949" birth_place="Stockholm" p_group="Group of the Progressive Alliance of Socialists and Democrats in the European Parliament" m_state="SE">
      <p sl="en">Signora Presidente, non è necessario che l’onorevole Portas prosegua. Sono fondamentalmente d’accordo con lui. Anzi, vorrei dire di più. Non sono soddisfatto del risultato cui siamo arrivati di un incremento del 2,3 per cento delle spese. Credo che avremmo potuto fare di meglio, ma si è trattato di un compromesso raggiunto tra la commissione per i bilanci e l’Ufficio di Presidenza. È anche per questa ragione che abbiamo proposto un emendamento per una ricognizione strategica d’insieme dei costi di lungo periodo del Parlamento. Utilizzando tecniche di management più aggiornate e con uno sforzo autentico per realizzare risparmi di lungo periodo, credo che possiamo ottenere un miglioramento significativo dello stato delle spese amministrative. E quella sarà certamente la sede per dare ascolto ad alcune delle proposte dell’onorevole Portas.</p>
    </intervention>
    <intervention id="2-394-000" speaker_id="96683" name="Carl HAGLUND" is_mep="True" mode="spoken" nationality="Finland" birth_date="29-03-1979" birth_place="Esbo" p_group="Group of the Alliance of Liberals and Democrats for Europe" m_state="FI">
      <p sl="sv">Signora Presidente, alcuni dei temi che stiamo discutendo oggi con dei toni così poco civili, sono stati oggetto di discussione già lo scorso anno. In quell’occasione era mancata la volontà di riesaminare determinate cose. Sono lieto di sentire i miei onorevoli colleghi del gruppo dell’Alleanza progressista di Socialisti e Democratici al Parlamento europeo dire, come hanno appena fatto, che oggi esiste la volontà di prendere in considerazione cosa si può fare nel lungo periodo. Probabilmente questo è il modo più ragionevole di affrontare la questione.</p>
      <p sl="sv">Questa discussione dimostra, inoltre, che è facile trasformare un dibattito su questioni di carattere amministrativo in una gara per assegnare la palma nella classifica dei più populisti. Sfortunatamente, i soggetti in gara in questo Parlamento per contendersi questo primato sembrano essere davvero numerosi. Tuttavia, non vi è dubbio sul fatto che dobbiamo rivedere i nostri costi e che l’unico modo sensato per farlo sia di guardare al lungo periodo. Il gruppo dell’Alleanza dei Liberali e dei Democratici per l’Europa ha proposto una serie di tagli tanto lo scorso anno che quest’anno. Siamo stati tra coloro che sono si sono rallegrati del fatto che siamo riusciti a ridurre gli aumenti originariamente proposti dall’Ufficio di Presidenza. In tal senso, ringrazio l’onorevole Alvaro per il suo operato eccellente.</p>
      <p sl="sv">Riguardo alla proposta per una Casa della storia europea, devo dire che l’idea non mi entusiasma in modo particolare, ma nel contempo, credo sia anche giusto ricordare che si tratta di un progetto di lungo periodo, avviato nel corso della legislatura precedente. Dobbiamo capire come prendere una decisione al riguardo. Penso che sarebbe una buona idea mettere la questione ai voti, dando una concreta possibilità di dire no a quanti sono contrari alla creazione di questo museo. Anch’io potrei fare parte di questa schiera.</p>
      <p sl="sv">Tuttavia, non credo che su questo argomento otterremo alcunché mettendoci in competizione con quanti si contendono il primato del populismo. È meglio riflettere attentamente su dove apportare i tagli di spesa.</p>
    </intervention>
    <intervention id="2-395-000" speaker_id="96809" name="Peter van DALEN" is_mep="True" mode="spoken" nationality="Netherlands" birth_date="03-09-1958" birth_place="Zwijndrecht" m_state="NL">
      <p sl="nl">Dato l’attuale clima economico trovo scontato il fatto che il Parlamento europeo debba predisporre un bilancio all’insegna dell’austerity. Il relatore ha assolutamente ragione a scegliere la moderazione. Sfortunatamente, però, non si spinge abbastanza in là nel suo tentativo.</p>
      <p sl="nl">Le proposte sul tappeto sono di dotarci di un bilancio maggiore di quello attuale nella misura del 2,3 per cento. Questo non è in linea con il parere della Commissione, la quale propone un aumento dell’1 per cento, e certamente non accoglie l’orientamento del Consiglio, che sta persino prendendo in considerazione un taglio di un paio di punti percentuali. In effetti, è l’ultima di queste proposte quella con cui dovremmo allinearci. Dobbiamo operare tagli maggiori, ed è possibile farlo. Possiamo realizzare risparmi più consistenti. Forse si era deciso in precedenza di costruire la Casa della storia europea, ma siamo ancora in tempo a tornare indietro su questa decisione. Procediamo, dunque, in questa direzione, e facciamone una priorità. Mettiamo fine a questo progetto della Casa della storia europea che porterebbe allo sperpero di milioni di euro.</p>
      <p sl="nl">Mi rivolgo ora a noi membri di questa Assemblea. Ogni mese riceviamo ancora diverse migliaia di euro sotto forma di indennità per spese di carattere generale, senza che vi sia alcun obbligo di giustificare l’entità dell’importo ricevuto. Se decidessimo di monitorare queste voci di spesa indagandone la natura di provenienza potremmo risparmiare somme considerevoli anche in questo settore. Concentriamo, dunque, i nostri sforzi in questa direzione cercando di realizzare dei risparmi maggiori.</p>
    </intervention>
    <intervention id="2-396-000" speaker_id="96706" name="João FERREIRA" is_mep="True" mode="spoken" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Signora Presidente, la relazione che stiamo discutendo ha suscitato molti commenti sui compensi e i benefit degli eurodeputati. Desidero ribadire che, diversamente dalla maggioranza del Parlamento, noi eravamo contrari – e abbiamo dunque votato contro – l’attuale statuto finanziario dei parlamentari europeo poiché, inter alia , ha praticamente raddoppiato le entrate dei deputati di alcuni paesi. La ragione principale è legata al fatto che tale statuto si discosta da un principio che riteniamo essenziale: l’esistenza di un nesso tra gli stipendi medi dei cittadini dei paesi membri e quello dei loro rappresentanti. L’abolizione di questa correlazione rappresenta un ulteriore sintomo del degrado della democrazia, del divario tra rappresentanti e rappresentati, del declino dell’etica, e di un sistema che impone politiche antisociali ai cittadini per mezzo di tagli generalizzati, proteggendo però degli effetti dei tagli stessi coloro che li hanno implementati. Non è forse giunto il momento di rivedere tale statuto finanziario?</p>
      <p sl="pt">Desidero concludere, signora Presidente, dicendo che è anche importante che sia chiaro che i progetti di emendamento alla relazione, se da un canto favoriscono la realizzazione di economie da parte del Parlamento, non dovrebbero di creare eccezioni che risultino più favorevoli al finanziamento dei partiti politici europei e delle fondazioni politiche dell’UE.</p>
    </intervention>
    <intervention id="2-397-000" speaker_id="97280" name="Claudio MORGANTI" is_mep="True" mode="spoken" nationality="Italy" birth_date="14-04-1973" birth_place="Prato " p_group="Europe of freedom and democracy Group" m_state="IT">
      <p sl="it">Signora Presidente, onorevoli colleghi, la relazione sulle previsioni di bilancio del Parlamento europeo per l'anno 2012 sottolinea giustamente l'assoluta necessità di contenimento delle spese. Il compromesso raggiunto pare accettabile, con un aumento delle spese al 2,30%, ovvero inferiore all'inflazione prevista e quindi con un teorico risparmio.</p>
      <p sl="it">Siamo tuttavia ancora lontani dalle richieste del Commissario al bilancio, che aveva auspicato che le Istituzioni contenessero il loro fabbisogno a un aumento di un solo punto percentuale, che alcune Istituzioni, come il Consiglio, sono riuscite a realizzare. Lascio momentaneamente da parte le questioni riguardanti questo aumento, probabilmente giustificato dalle maggiori attribuzioni post Lisbona, e vorrei invece spendere qualche parola sulla Casa della storia europea.</p>
      <p sl="it">In commissione per i bilanci sono girate cifre folli in merito a questa Casa della storia europea, sia per la sua realizzazione che per la sua gestione. Mi sembra davvero assurdo che in questo momento si possa anche solo pensare di investire decine e decine di milioni di euro per un progetto di assai dubbia utilità, totalmente fuori luogo e fuori tempo.</p>
    </intervention>
    <intervention id="2-398-000" speaker_id="97016" name="Angelika WERTHMANN" is_mep="True" mode="spoken" nationality="Austria" birth_date="07-11-1963" birth_place="Schwarzach" p_group="Non" m_state="AT">
      <p sl="de">Signora Presidente, onorevoli colleghi, dovremmo sottolineare il fatto che, alla luce della perdurante crisi strutturale dei nostri Stati membri, il Parlamento europeo assume una posizione di cautela nel definire i propri programmi di bilancio per il 2012. I compiti di tutte le istituzioni europee sono in costante aumento a causa dell’espansione dell’Unione stessa, del trattato di Lisbona e delle nuove attività, e i costi aumentano di conseguenza. Tuttavia la regola d’oro deve essere rappresentata dall’efficienza della spesa.</p>
      <p sl="de">Pertanto, è assolutamente logico che il Parlamento persegua una strategia di consolidamento a livello del personale, del contenimento delle spese di gestione quotidiana dell’Assemblea, delle missioni e delle trasferte di lavoro. Sono particolarmente favorevole alla proposta del Segretario Generale di proseguire con la politica di riduzione dei costi energetici adottata dal Parlamento. Desidero sottolineare che, nel progetto di bilancio, il Parlamento europeo riconosce l’importanza di provvedere a un costante e consistente flusso di informazioni verso i cittadini europei.</p>
      <p sl="de">L’idea di una Casa della storia europea è sostenuta da molte parti. Per questa ragione dobbiamo essere lieti del fatto che l’autorità di bilancio sia ora stata informata dell’esistenza di tale progetto. Anche in questo caso ci terrei a ricordare che i costi dell’operazione debbono essere ridotti in modo rilevante e che è necessaria la più totale trasparenza.</p>
    </intervention>
    <intervention id="2-399-000" speaker_id="2278" name="Paul RÜBIG" is_mep="True" mode="spoken" nationality="Austria" birth_date="06-05-1953" birth_place="Wels" p_group="Group of the European People's Party (Christian Democrats)" m_state="AT">
      <p sl="de">Signora Presidente, credo che ogni anno la definizione del bilancio ci pone di fronte a una sfida che ci richiede di dare prova di parsimonia nella gestione delle risorse, ma anche di efficienza nel loro impiego. Ritengo che in questo Parlamento possiamo conseguire ottimi risultati in materia di efficienza. Sarebbe un passo molto positivo se riuscissimo a istituire dei meccanismi specifici per permettere ai parlamentari e al personale di esprimere dei suggerimenti per migliorare la situazione, favorendo in questo modo l’efficienza del Parlamento.</p>
      <p sl="de">D’altro canto, dalla ratifica del trattato di Lisbona in poi abbiamo avuto ministri con specifiche competenze che disponevano di risorse sufficienti nei loro Stati membri, di personale specializzato proprio, di uffici di supporto e di risorse finanziarie che avrebbero potuto essere impiegate per aiutare a illustrare con maggiore chiarezza la politica dell’Europa ai cittadini. Da parte nostra, noi del Parlamento europeo siamo responsabili di rendere il pubblico consapevole delle decisioni che vengono prese su base quotidiana nell’interesse dei popoli europei.</p>
      <p sl="de">Inoltre, il Parlamento deve essere dotato di risorse adeguate alle sue nuove competenze nei settori dell’energia, del commercio mondiale e della politica estera, nonché nel campo della competitività, dell’ambiente e degli affari sociali – settori che ci vedono tutti direttamente coinvolti.</p>
      <p sl="de">Sono anche decisamente favorevole al consolidamento fiscale, poiché questo naturalmente ci consente di realizzare le economie necessarie. Chiunque ritenga che viaggiare in classe economica sia adeguato alle proprie esigenze nel caso di viaggi di breve durata dovrebbe, evidentemente, viaggiare in classe economica. Non vi è alcun dubbio al riguardo. Oppure, ad esempio, se qualcuno non utilizza fino all’ultimo centesimo della propria indennità di segreteria, è giusto che sia così. Ciascuno di noi deve poter decidere quanto lavoro deve svolgere e fino a che punto desidera comunicare con i cittadini europei. Sono questioni su cui ogni parlamentare deve poter decidere in autonomia, poiché è anche estremamente importante per noi spiegare in modo efficace la natura dei nostri benefit.</p>
    </intervention>
    <intervention id="2-401-000" speaker_id="96833" name="Jens GEIER" is_mep="True" mode="spoken" nationality="Germany" m_state="DE">
      <p sl="de">Signora Presidente, onorevoli colleghi, quando ascolto la discussione sulla Casa della storia europea, mi sembra che vi siano solo due tipologie di parlamentari in questa Assemblea: gli specialisti dei bilanci, che partecipano e sono ampiamente critici nei confronti di questo progetto, e tutti gli altri, che ritengono invece che il progetto vada bene così. L’aspetto peggiore della vicenda mi sembra dato dal fatto che, quando si discute della Casa della storia europea, coesistano così tante e diverse interpretazioni da perdere di vista l’obiettivo primario di tutta l’operazione. Di conseguenza, il Daily Telegraph oggi ha dichiarato di essere entrato in possesso di una documentazione in base alla quale il costo di questo progetto è salito alla cifra astronomica di 137 milioni di sterline. Non posso esimermi dal chiedere al Daily Telegraph di inoltrare tali documenti alla commissione per i bilanci, dando prova di quella trasparenza che la stampa richiede ai membri di questo Parlamento. Sarei lieto della possibilità di esaminare tali evidenze documentali.</p>
      <p sl="de">Chiediamoci, piuttosto, se si tratta di un progetto sensato. Naturalmente, è ragionevole promuovere la consapevolezza su ciò che l’Unione europea e l’integrazione europea hanno comportato per le vite dei cittadini. È giusto che un Parlamento si occupi di gestire un museo? Sicuramente no, ed è per questo motivo che il gruppo dell'Alleanza progressista di Socialisti e Democratici al Parlamento europeo ha perseguito due principi guida in merito al progetto in questione. Il primo è che pretendiamo un business plan e il secondo è che chiediamo chiarezza in materia di costi di gestione, vale a dire su come si intende finanziare il progetto una volta avviato. Potremmo aggiungere un terzo principio: dovremmo evitare qualsiasi duplicato o sovrapposizione tra l’Infocentre e la Casa della storia europea.</p>
    </intervention>
    <intervention id="2-402-000" speaker_id="4440" name="Anne E. JENSEN" is_mep="True" mode="spoken" nationality="Denmark" birth_date="17-08-1951" birth_place="Kalundborg" p_group="Group of the Alliance of Liberals and Democrats for Europe" m_state="DK">
      <p sl="da">Signora Presidente, desidero dire qualcosa anch’io a proposito della Casa della storia europea. È evidente che non rientra nei compiti del Parlamento gestire un museo, ma credo che sia una buona idea disporre di una struttura adeguata quando riceviamo dei visitatori al Parlamento di Bruxelles, e ritengo che una Casa della storia europea possa svolgere un ruolo importante in tal senso.</p>
      <p sl="da">Desidero, inoltre, dichiarare che la maggioranza del mio gruppo è favorevole alla Casa della storia europea. Tuttavia, concordiamo pienamente con il parere espresso dal gruppo dell'Alleanza progressista di Socialisti e Democratici al Parlamento europeo sul fatto che sono necessari una maggiore apertura e trasparenza rispetto agli aspetti finanziari e di futura gestione di questo progetto. Si tratta di sicuramente di questioni rilevanti, ma in ogni caso ritengo che si tratti di una buona iniziativa cui ritengo sicuramente di esprimere il mio parere favorevole. Ciò detto, dobbiamo sapere a quali oneri finanziari andremo incontro nel lungo periodo.</p>
    </intervention>
    <intervention id="2-403-000" speaker_id="96668" name="Seán KELLY" is_mep="True" mode="spoken" nationality="Ireland" birth_date="26-04-1952" birth_place="Killarney" m_state="IE">
      <p sl="en">Signora Presidente, in questo preciso momento i bilanci sono inevitabilmente oggetto di controversia, e questo è particolarmente vero per il Parlamento europeo. Nel contempo, bisogna dire che tutti hanno avuto l’opportunità di esprimere il proprio parere in questa sede, ed è stato positivo aver ascoltato tutte le opinioni. Questo è uno dei punti di forza del Parlamento europeo: chiunque può partecipare alle discussioni con il proprio punto di vista e far sentire le proprie ragioni.</p>
      <p sl="en">Quanto al bilancio, naturalmente ci troviamo in una situazione economica difficile e qualunque aumento verrà probabilmente mal interpretato – cosa peraltro comprensibile entro certi limiti. Teniamo presente tuttavia che, in definitiva stiamo parlando di un aumento del 2,3 per cento, laddove l’inflazione si attesta intorno al 2,8 per cento.</p>
      <p sl="en">L’altro argomento da esaminare riguarda il fatto che l’Unione europea deve affrontare questa tematica con riferimento a un contesto complessivo formato da 27 paesi, mentre alcuni di questi, e in particolar modo il mio paese, si trovano in una situazione di grande sofferenza. Abbiamo appena avuto un incontro con il Commissario Rehn, il quale, fortunatamente, si è mostrato molto comprensivo nei nostri confronti. Naturalmente in una situazione simile le persone non riescono ad accettare alcun tipo di aumento, anche inferiore al tasso di inflazione. Sia come sia, noi dobbiamo farci carico di decisioni di carattere generale e assumere i nostri impegni rispetto agli eventi che ci aspettano, visto che andremo incontro a un aumento nel numero dei parlamentari come conseguenza del trattato di Lisbona e, auspicabilmente, anche con l’adesione della Croazia.</p>
      <p sl="en">Un commento che desidero fare prima di concludere riguarda il fatto che tutto ciò mi fa pensare a dice molto spesso quanto il Presidente Barroso: abbiamo assolutamente bisogno di una discussione franca ed esauriente sulle nostre risorse e, forse, in particolar modo, sui project bond. Infatti, tanto più l’Unione europea sarà in grado di acquisire risorse in modo indipendente, tanto meno controversi saranno i suoi bilanci e minori le richieste agli Stati membri. In definitiva, credo che dovremmo seguire la linea del Presidente della Commissione europea.</p>
    </intervention>
    <intervention id="2-404-000" speaker_id="96940" name="Gerben-Jan GERBRANDY" is_mep="True" mode="spoken" nationality="Netherlands" birth_date="28-06-1967" birth_place="Den Haag" p_group="Group of the Alliance of Liberals and Democrats for Europe" m_state="NL">
      <p sl="nl">Signora Presidente, in questa Assemblea, rappresento il partito più favorevole all’Europa dei Paesi Bassi, il mio paese. Ed è proprio perché credo così fermamente nell’Europa che posso essere così critico verso la stessa e verso il bilancio della nostra istituzione, il Parlamento europeo.</p>
      <p sl="nl">Credo, dunque, che in questi momenti così difficili dobbiamo essere molto parsimoniosi nel preventivare la nostra spesa. Pertanto non sono favorevole a questo aumento del bilancio. In particolare sono rimasto stupito dal bilancio originariamente proposto dal Segretario Generale, che prevedeva un aumento superiore al 5 per cento, così come dal fatto che oggi il Segretario Generale non sia presente alla nostra discussione. Avrei voluto averlo tra noi per potergli ricordare il paragrafo 6 della risoluzione, in cui chiediamo ai servizi di passare il bilancio al setaccio allo scopo di identificare potenziali tagli di spesa. Desidero chiedergli di farlo prima del 1 luglio quest’anno, in modo da riuscire a realizzare risparmi concreti.</p>
      <p sl="nl">Infine, signora Presidente, desidero chiedere ai miei colleghi amici dell’Europa di non fornire frecce all’arco di chi vorrebbe distruggerla. La gente comune di cui parlano sempre è meglio tutelata da un’Europa prospera e vigorosa.</p>
    </intervention>
    <intervention id="2-405-000" speaker_id="1665" name="Salvador GARRIGA POLLEDO" is_mep="True" mode="spoken" nationality="Spain" birth_date="06-08-1957" birth_place="Gijon" p_group="Group of the European People's Party (Christian Democrats)" m_state="ES">
      <p sl="es">Signora Presidente, desidero congratularmi con il relatore, l’onorevole Fernandes, e ringrazio l’onorevole Gerbrandy per le dichiarazioni che ha appena fatto e che trovo veramente opportune.</p>
      <p sl="es">Quello che abbiamo di fronte è un bilancio all’insegna di una maggiore austerità, in linea con quanto richiesto da Commissione e Consiglio. È stato tenuto al di sotto della soglia del 20 per cento, in osservanza di un accordo informale che, di fatto, non esiste. Tutti parliamo di risparmi, alcuni di noi in realtà per interessi di parte, ma tutti noi condividiamo anche delle priorità: ad esempio, noi parlamentari vogliamo vedere migliorata la produzione legislativa di questo Parlamento; siamo tutti invitati a rispondere alle nuove priorità del trattato di Lisbona; ci viene chiesto di lavorare in modo più professionale nei processi di codecisione, ci vengono chieste più sale riunione, una maggiore sicurezza interna, maggiori sforzi nella politica di comunicazione, migliori infrastrutture informatiche, ecc. Tutto ciò ha un costo, non credete?</p>
      <p sl="es">Dobbiamo onorare tutti gli accordi conclusi in campo immobiliare. Qualcuno va dicendo che potremmo smettere di finanziarli, ma sappiamo bene che non funziona così. Se ci stiamo comportando in modo responsabile non credete che dovremo prenderne atto?</p>
      <p sl="es">I giovani non sono mai un settore controverso: la tutela delle politiche giovanili è una necessità. Ad esempio, nel mio paese abbiamo una disoccupazione giovanile pari al 50 per cento. Non sono problemi che si risolvono con 100 milioni di euro di finanziamenti alle politiche giovanili, ma queste sono una priorità del Parlamento. So che spostare questi fondi dalla rubrica 5 alla rubrica 1 è una questione controversa, e che si potrebbe anche dire – come infatti si è detto – che si tratta di una pratica contraria alla procedura di bilancio, ma noi siamo un’istituzione viva che deve adattarsi alle necessità del momento.</p>
      <p sl="es">Non credo vi sia nulla di più urgente del risolvere la questione della disoccupazione giovanile. Sono sicuro che questa è la priorità anche per tutti voi.</p>
      <p sl="es">In fine, voterò a favore della Casa comune della storia europea.</p>
    </intervention>
    <intervention id="2-406-000" speaker_id="96685" name="Riikka PAKARINEN" is_mep="True" mode="spoken" nationality="Finland" birth_date="24-08-1981" birth_place="Varkaus" p_group="Group of the Alliance of Liberals and Democrats for Europe" m_state="FI">
      <p sl="fi">Signora Presidente, innanzi tutto, desidero congratularmi con il relatore, l’onorevole Fernandes, per il suo eccellente operato. Questo aumento del 2,3 per cento è certamente più facile da accettare e giustificare rispetto al 5,2 per cento di incremento proposto dall’Ufficio di Presidenza. Il Parlamento deve dare prova di grande senso di autocritica in questa procedura di bilancio. La relazione va in questa direzione ma si deve comunque proseguire con grande fermezza.</p>
      <p sl="fi">Credo sia molto importante il fatto che si siano cercate delle possibilità di risparmio anche nelle voci di spesa minori e in vari settori. Certamente, realizzare delle economie in materia, ad esempio, di pulizie e manutenzione, è una soluzione possibile, ma credo che abbiamo bisogno di avere ambizioni maggiori rispetto al banale risparmio sui detersivi. Quest’anno il Parlamento ha votato a favore della trasformazione di una doppia seduta autunnale in una singola seduta della durata di una settimana a Strasburgo. Porre fine al rally delle sedute plenarie mensili di questo Parlamento comporterebbe risparmi considerevoli che si riverserebbero nel bilancio di questa istituzione.</p>
    </intervention>
    <intervention id="2-407-000" speaker_id="96784" name="Janusz ZEMKE" is_mep="True" mode="spoken" nationality="Poland" birth_date="24-02-1949" birth_place="Kowalewo" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">Signora Presidente, nell’esaminare il bilancio del Parlamento, è evidente che i trasporti rappresentano una quota parte significativa della spesa, e che questo dato rimarrà invariato in futuro, dato che dobbiamo spostarci da 27 paesi per raggiungere le sedi delle sedute a Bruxelles e Strasburgo. Ho calcolato che il costo complessivo per i viaggi degli eurodeputati supera i 100 milioni di euro all’anno. Credo che in questo settore potremmo realizzare dei risparmi significativi. Direi che noi siamo dei veri e propri frequent flyer e non riesco a capire come mai paghiamo i biglietti allo stesso prezzo di coloro che usano l’aereo solo di rado. Vorrei dunque esortare i responsabile del Parlamento ad aprire una trattativa con le linee aeree. Credo che sia possibile ottenere delle riduzioni molto significative. Questa è una prassi comune a livello nazionale: i governi e i funzionari dei ministeri hanno normalmente diritto a delle riduzioni del 20-30 per cento. Grazie.</p>
    </intervention>
    <intervention id="2-408-000" speaker_id="96654" name="Jaroslav PAŠKA" is_mep="True" mode="spoken" nationality="Slovakia" birth_date="20-06-1954" birth_place="Banská Štiavnica" p_group="Europe of freedom and democracy Group - Vice" m_state="SK">
      <p sl="sk">Signora Presidente, la relazione sullo stato delle previsioni di entrate e di spesa del Parlamento europeo per il bilancio dell’esercizio finanziario 2012 fa riferimento, nei paragrafi 17 e 18, al proseguimento dei lavori per la Casa della storia europea, e propone la creazione di riserve di bilancio per coprire ulteriori costi connessi con l’attuazione di questo progetto, compreso in una voce del capitolo 10.1 – Fondo riserva spese impreviste. Non so se il proseguimento della Casa della storia europea possa essere considerato come una spesa imprevista, ma ho ascoltato attentamente l’onorevole Andreasen mentre ci ha ricordato che quando è stato approvato il progetto i costi dichiarati nella relazione sono stati sostanzialmente sottostimati.</p>
      <p sl="sk">Non conosco le motivazioni delle persone che così ostinatamente premono per l’attuazione della Casa della storia europea in un periodo di perduranti difficoltà finanziare ed economiche nell’Unione europea. So, tuttavia, che l’opinione pubblica generale dell’unione europea ritiene questo progetto uno sperpero oltraggioso del denaro dei contribuenti. Onorevoli colleghi, in tutta serietà vi chiedo di riconsiderare il proseguimento dei finanziamenti di questo progetto così controverso per un importo di 60 milioni di euro.</p>
    </intervention>
    <intervention id="2-409-000" speaker_id="23868" name="Monika BEŇOVÁ" is_mep="True" mode="spoken" nationality="Slovakia" birth_date="15-08-1968" birth_place="Bratislava" m_state="SK">
      <p sl="sk">Signora Presidente, desidero soffermarmi su di un aspetto molto importante della relazione, ovvero l’ambizione di seguire con maggiore attenzione la capacità di risparmio e l’efficienza delle istituzioni europee. In un momento di crisi economica, in cui molti cittadini hanno perso il lavoro, la gestione di istituzioni finanziate con le loro tasse è una questione estremamente delicata, e bisogna dire che è del tutto lecito che sia così. È importante pertanto assicurare una gestione di bilancio rigorosa.</p>
      <p sl="sk">Per evitare l’inutile sperpero di denaro pubblico, è necessario concentrarsi su molteplici settori. È importante creare e dare attuazione a una strategia di gestione che utilizzi i mezzi informatici. L’uso delle videoconferenze per le riunioni dovrebbe essere incoraggiato, così come l’uso di tecnologie a basso impatto ambientale. Per risparmiare risorse naturali, in particolar modo la carta, dobbiamo installare reti wi-fi in tutti i nostri uffici. D’altra parte, il risparmio di alcune risorse non deve impattare sulla qualità con cui svolgiamo il nostro compito presso le istituzioni europee. Ritengo che sia importante, per esempio, che le sedute delle commissioni dispongano degli interpreti necessari, e desidero cogliere questa opportunità per ringraziare tutti gli interpreti, uomini e donne, per il loro lavoro.</p>
    </intervention>
    <intervention id="2-410-000" speaker_id="96816" name="Giovanni LA VIA" is_mep="True" mode="spoken" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Signora Presidente, onorevoli colleghi, vorrei in primo luogo plaudire all'ottimo lavoro svolto dal collega Fernandes e al clima di positiva cooperazione tra l'Ufficio di presidenza e la commissione per i bilanci che ha permesso di raggiungere un accordo sullo stato di previsione delle entrate e delle spese del Parlamento per l'esercizio 2012.</p>
      <p sl="it">Come è emerso dal dibattito, da una proposta che si attestava su un tasso suggerito di aumento del 5,2% rispetto al 2011, si è giunti a un livello complessivo del progetto di stato di previsione che rappresenta un tasso di aumento del 2,3%.</p>
      <p sl="it">Credo inoltre importante la previsione di un transfer di 100 milioni di euro a favore dei progetti relativi alla gioventù, politica che il Parlamento ha individuato come priorità per il 2011, utili al finanziamento di progetti a favore della mobilità, dell'educazione e del lavoro per tutti i giovani europei.</p>
      <p sl="it">Auspico infine che nella procedura per il bilancio 2012 possa promuoversi, attraverso l'impegno di tutte le Istituzioni, l'ottimizzazione della gestione delle risorse.</p>
    </intervention>
    <intervention id="2-411-000" speaker_id="28192" name="Vladimír MAŇKA" is_mep="True" mode="spoken" nationality="Slovakia" birth_date="19-09-1959" birth_place="Lučenec" p_group="Group of the Progressive Alliance of Socialists and Democrats in the European Parliament" m_state="SK">
      <p sl="sk">Signora Presidente, voglio ringraziare il relatore per la sua ottima relazione. Sia l’onorevole Fernandes che tutti gli onorevoli colleghi intervenuti oggi hanno indicato i punti deboli del bilancio, delineando anche alcune soluzioni possibili. Tuttavia, l’unica vera soluzione è che noi si esamini la questione in modo davvero oggettivo, piuttosto che cercare ognuno singolarmente qualcosa che potremmo anche non trovare. L’unico modo per avere un punto di vista oggettivo sarebbe fare un radiografia del Parlamento europeo dall’esterno. È sicuramente quanto fatto dalla Corte dei conti in una occasione, e abbiamo visto i risparmi sui costi amministrativi che sono stati realizzati immediatamente dopo questa revisione esterna.</p>
      <p sl="sk">Questo significa, e sono lieto di sottolinearlo, che gli onorevoli colleghi della nostra commissione hanno recepito la mia proposta di emendamento con cui richiedevo che il Parlamento facesse una valutazione onesta di alcune sue parti dal punto di vista di un osservatore esterno, in modo da scoprire tutto ciò di cui abbiamo discusso e forse anche molto di più. Il passo successivo, come illustrato dal collega, onorevole Färm, è controllare le spese in futuro. È l’unica soluzione possibile.</p>
    </intervention>
    <intervention id="2-412-000" speaker_id="96680" name="Zigmantas BALČYTIS" is_mep="True" mode="spoken" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Signora Presidente, alla luce della difficile situazione finanziaria, economica e sociale dell’UE, le risorse del Parlamento europeo dovrebbero essere gestite con rigore ed efficienza. Si propone che il bilancio complessivo del Parlamento nel 2012 aumenti del 2,3 per cento, ovvero al di sotto del tasso di inflazione. Si tratta di un fatto molto positivo, ma in futuro il Parlamento dovrà realizzare economie più significative e rendere più rigide le procedure di gestione e monitoraggio. Concordo con la proposta del relatore a favore di una revisione di lungo periodo del bilancio del Parlamento europeo, in modo da ridurre i costi. I servizi del Parlamento debbono aumentare il proprio impegno per la modernizzazione e razionalizzazione dell’amministrazione, riducendo la dipendenza dai servizi esterni e garantendo una rigorosa gestione delle risorse umane. Credo che tali misure consentirebbero un utilizzo più efficiente delle risorse dell’Unione europea, risparmiando il denaro dei contribuenti e riducendo gli attuali livelli di spesa del Parlamento europeo.</p>
    </intervention>
    <intervention id="2-413-000" speaker_id="96899" name="José Manuel FERNANDES" is_mep="True" mode="spoken" role="relatore" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Signora Presidente, in primo luogo, è importante citare un dato: le uscite amministrative di tutte le istituzioni europee si attestano intorno al 6 per cento. Non vi è un altro bilancio, in qualunque istituzione di qualunque Stato membro, che utilizzi una parte così minima del bilancio complessivo come quello dell’Unione europea.</p>
      <p sl="pt">Il Parlamento è dotato di nuovi poteri. Gli Stati membri sono 27 e, quando entrerà in vigore, il trattato di Lisbona comporterà l’ingresso di ulteriori 18 eurodeputati. È previsto l’allargamento alla Croazia, ed è evidente che tutto ciò comporta dei costi. La verità è che in questo bilancio c’è una riduzione reale, ben al di sotto del tasso di inflazione.</p>
      <p sl="pt">Ancora due parole sulla questione dei giovani. Siamo ben consapevoli che l’iniziativa è stata avviata dalla Commissione e che il Consiglio deve adottarla all’unanimità, ma sappiamo anche che era importante inviare un segnale: la dotazione di bilancio di cui stiamo parlando, tra tutte le spese amministrative possibili, è relativa alla rubrica 5, quella in cui dovrebbero esserci 380 milioni di euro di cui noi suggeriamo il trasferimento di 100 milioni.</p>
      <p sl="pt">Quanto ai compensi degli eurodeputati, non sta al Parlamento aggiornarli. È il Consiglio, su proposta della Commissione, che stabilisce gli stipendi. L’attuale proposta della Commissione è di un aggiornamento dello 0,9 per cento. Inoltre, esiste uno statuto dei membri del Parlamento europeo che disciplina i compensi, i quali sono indicizzati agli stipendi dei magistrati della Corte di giustizia.</p>
      <p sl="pt">Il Parlamento non può modificare in autonomia lo statuto dei membri del Parlamento. È necessario il consenso della Commissione e del Consiglio. Alcuni onorevoli parlamentari dovrebbero leggere le disposizioni in merito, nonché il trattato di Lisbona, con particolare riferimento all’articolo 223.</p>
    </intervention>
    <intervention id="2-414-000" speaker_id="28406" name="Miguel PORTAS" is_mep="True" mode="spoken" nationality="Portugal" birth_date="01-05-1958" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">Signora Presidente, onorevole Fernandes, per quanto concerne i compensi, mi sembra chiaro che il Parlamento è perfettamente in grado di prendere l’iniziativa di proporre una revisione dello statuto dei membri. Si tratta di disposizioni adottate in questa Assemblea e che possono essere modificate al suo interno, anche se sono previsti dei passaggi istituzionali. Infatti, solo gli stipendi sono indicizzati agli aumenti stabiliti dal Consiglio europeo e dai governi dei paesi membri. Solamente gli stipendi: non altre voci di spesa importanti, che sono, invece, di competenza di questa Assemblea.</p>
    </intervention>
    <intervention id="2-415-000" speaker_id="96899" name="José Manuel FERNANDES" is_mep="True" mode="spoken" role="relatore" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Come ha dichiarato lo stesso onorevole Portas, non spetta al Parlamento la responsabilità di adeguare i compensi dei parlamentari. Dunque non ha alcun senso discutere del congelamento degli stipendi in un bilancio di questo genere. Sarebbe invece ragionevole, ad esempio, presentare una mozione per modificare lo Statuto dei membri del Parlamento. Anche il Regolamento (CE) n. 31 potrebbe essere modificato, in particolare l’articolo 64. Ciò che, invece, non ha alcun senso ed è contro quanto previsto per legge, è cercare di consentire agli eurodeputati di definire i propri aumenti. Questo sarebbe un modo di cercare di ingannare chi ci ascolta e di cedere a una deriva demagogica.</p>
    </intervention>
    <intervention id="2-416-000" speaker_id="4482" is_mep="True" mode="spoken" role="Presidente" name="Rodi KRATSA-TSAGAROPOULOU" nationality="Greece" birth_date="14-11-1952" birth_place="Zakynthos" p_group="Group of the European People's Party (Christian Democrats)" m_state="GR">
      <p sl="unknown">La discussione è chiusa.</p>
      <p sl="unknown">La votazione sulla relazione dell’onorevole Fernandes (A7-0087/2011) si svolgerà domani alle ore 12.00.</p>
    </intervention>
  </section>
  <section id="creitem20" title="12. Tutela degli interessi finanziari dell’Unione europea - Lotta contro la frode (discussione)">
    <intervention id="2-418-000" speaker_id="4482" is_mep="True" mode="spoken" role="Presidente" name="Rodi KRATSA-TSAGAROPOULOU" nationality="Greece" birth_date="14-11-1952" birth_place="Zakynthos" p_group="Group of the European People's Party (Christian Democrats)" m_state="GR">
      <p sl="unknown">L’ordine del giorno reca la relazione (Α7-0050/2011) dell’onorevole Ivan, a nome della commissione per il controllo dei bilanci, sulla tutela degli interessi finanziari dell’Unione europea – Lotta contro la frode – Relazione annuale 2009 [COM(2010)0382 - 2010/2247(INI) ].</p>
    </intervention>
    <intervention id="2-419-000" speaker_id="96857" name="Cătălin Sorin IVAN" is_mep="True" mode="spoken" role="relatore" nationality="Romania" birth_date="23-12-1978" birth_place="Galaţi" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Signora Presidente, questa relazione sulla tutela degli interessi finanziari dell’Unione europea si basa sulla relazione prodotta dalla Commissione ai sensi dell’articolo 325 del trattato sul funzionamento dell’Unione europea. Tale articolo fa un riferimento tutt’altro che ambiguo alla lotta contro la frode, mentre la relazione della Commissione non fornisce indicazioni molto chiare circa la percentuale di irregolarità che sono riconducibili a frodi e il numero di incongruenze attribuibili a semplici errori.</p>
      <p sl="ro">è imprescindibile definire con estrema chiarezza che cosa si intenda con frode, in quanto tale termine si riferisce a un atto di violazione intenzionale. Si tratta di corruzione nel vero senso della parola, mentre gli errori non sono intenzionali. Se anche possiamo decidere di tollerare gli errori, non possiamo in nessun modo accettare comportamenti fraudolenti. In materia di fondi europei e di bilancio comunitario, dobbiamo adottare un approccio di tolleranza zero nei confronti delle frodi.</p>
      <p sl="ro">Un altro problema di rilievo è quello della raccolta di dati e informazioni. Dobbiamo trattare con estrema serietà la questione relativa alle modalità con cui gli Stati membri trasmettono all’Unione europea, e più precisamente alla Commissione europea, le informazioni sul metodo di impiego dei fondi UE. A mio parere, il contenuto delle dichiarazioni nazionali di gestione sarà qualitativamente migliore nel momento in cui evidenzierà una maggiore responsabilità politica a livello nazionale. Invito nuovamente la Commissione ad assicurarsi che tali dichiarazioni nazionali di gestione rechino la firma del ministro competente o di un ministro del governo nazionale.</p>
      <p sl="ro">D’altro canto, i 16,7 miliardi di euro che compongono il bilancio dell’Unione europea rappresentano risorse proprie e principalmente introiti derivanti dai dazi doganali. Il settanta percento delle importazioni è soggetto alla procedura semplificata. A questo punto mi preme citare la relazione speciale n. 1/2010 della Corte dei conti dell’Unione europea, che precisa quanto segue: “I controlli effettuati su tali procedure semplificate sono molto limitati, mentre il numero di errori identificati dalla Corte è allarmante”. In questi casi è d’importanza fondamentale che la Commissione proceda a valutare l’impatto finanziario di tali irregolarità.</p>
      <p sl="ro">Desidero complimentarmi con l’OLAF per l’operazione Diablo II, tesa non soltanto a tutelare gli interessi finanziari dell’Unione europea, ma anche a combattere i prodotti contraffatti. A parte l’impatto deleterio esercitato da tali prodotti contraffatti sul quadro fiscale e sul bilancio comunitario, sussiste anche un rischio per la sicurezza dei cittadini europei e per gli effetti avversi sull’economia dell’Unione europea.</p>
      <p sl="ro">Continuerò a fare riferimento ai costi correlati e a parlare dell’impiego dei fondi europei da un lato e, dall’altro, del recupero delle risorse stanziate senza alcuna giustificazione. Sul tema dell’utilizzo dei fondi europei, occorre citare il Sistema integrato di gestione e di controllo, un sistema eccellente che però ha dato luogo a problemi ingenti al momento dell’attuazione, in quanto si basa su banche dati contenenti informazioni imprecise ed è penalizzato dalle incertezze sul sistema di identificazione dei lotti da utilizzare.</p>
      <p sl="ro">Inoltre, per quanto riguarda il recupero dei fondi europei, l’unica osservazione che posso fare è che ritengo preoccupante che venga recuperato solamente il 42 per cento dei fondi agricoli e il 50 per cento dei fondi di coesione. Sono cifre estremamente allarmanti, e dobbiamo vigilare con la massima attenzione sul recupero dei fondi.</p>
    </intervention>
    <intervention id="2-420-000" speaker_id="photo_generic" name="Algirdas Šemeta" is_mep="True" mode="spoken">
      <p sl="en">membro della Commissione. − Signora Presidente, vorrei ringraziare il relatore, onorevole Ivan, per la relazione costruttiva. Concentrerò le mie osservazioni su sei elementi molto importanti che la compongono.</p>
      <p sl="en">In primo luogo, la questione delle informazioni fornite nella relazione sulla tutela degli interessi finanziari. La relazione del 2009 contiene già nuove informazioni dettagliate sul livelli di frodi e irregolarità, e indica il tasso presunto di frode per Stato membro per i programmi di coesione 2000-2006. C’è sempre un margine di miglioramento, e terrò debito conto dei suoi suggerimenti.</p>
      <p sl="en">In secondo luogo, sulla questione della convenzione relativa alla tutela degli interessi finanziari, sto redigendo una comunicazione per il mese di maggio in collaborazione con la Vicepresidente Reding. Tale comunicazione presenterà una strategia per la tutela dei fondi pubblici comunitari contro qualsiasi forma di condotta irregolare, tra cui le frodi, ed esaminerà le procedure, il diritto penale sostanziale e il quadro istituzionale.</p>
      <p sl="en">In terzo luogo, passando alle risorse proprie, nel 2010 la Commissione ha avviato una serie di visite nei diversi Stati membri per esaminare le procedure doganali semplificate per le importazioni. La Commissione si impegna a riferire al Parlamento non appena verranno raccolte informazioni sufficienti per un’analisi significativa della loro attuazione e dei risultati raggiunti.</p>
      <p sl="en">In quarto luogo, sul tema del contrabbando di sigarette, sono stati ora conclusi degli accordi con i produttori di tabacco. Continueremo a insistere per ottenere un protocollo sull’eliminazione del commercio illegale dei prodotti del tabacco nel quadro della Convenzione quadro dell’OMS per la lotta contro il tabagismo.</p>
      <p sl="en">Con il quinto punto mi preme ribadire la mia piena convinzione del fatto che la mancata applicazione delle norme sugli appalti pubblici rappresenta una fonte importante di errori e di frodi. La Commissione è una strenua sostenitrice delle correzioni finanziarie, che applica con tassi fino al 100 per cento dei finanziamenti stanziati, a seconda della gravità delle irregolarità. Proponiamo una semplificazione e un chiarimento delle direttive comunitarie sugli appalti entro il 2012, in linea con il Libro verde pubblicato all’inizio dell’anno.</p>
      <p sl="en">Infine, concordo sul fatto che il recupero dei fondi indebitamente erogati rappresenti un elemento chiave della tutela degli interessi finanziari dell’UE. Per quanto riguarda i programmi pluriennali di coesione, la Commissione sta ricorrendo massicciamente all’interruzione e alla sospensione dei pagamenti, per evitare che vengano effettuati pagamenti agli Stati membri nei quali sono stati riscontrati sistemi di gestione e controllo poco efficaci. Nel 2010 sono stati preventivamente sospesi più di 2,4 miliardi di euro di pagamenti dei fondi regionali e sociali. La Commissione continuerà a esortare gli Stati membri a praticare una gestione più efficiente dei recuperi presso i beneficiari finali.</p>
      <p sl="en">La situazione è in via di miglioramento. Nel settore agricolo, ad esempio, il tasso di recupero alla fine del 2010 è salito al 53 per cento per i nuovi casi del 2007, a fronte del 10 per cento relativo ai casi risalenti agli anni precedenti il 2006. Consentitemi tuttavia di precisare che, per i programmi pluriennali, si può ottenere il quadro completo della situazione solo una volta che il programma è terminato, dopo che gli Stati membri hanno gestito in maniera soddisfacente le irregolarità riscontrate.</p>
      <p sl="en">Per concludere, la Commissione si adopererà attivamente per dare un seguito alle azioni proposte dal Parlamento. Grazie dell’attenzione.</p>
    </intervention>
    <intervention id="2-421-000" speaker_id="96824" name="Monica MACOVEI" is_mep="True" mode="spoken" nationality="Romania" birth_date="04-02-1959" birth_place="Bucureşti" p_group="Group of the European People's Party (Christian Democrats)" m_state="RO">
      <p sl="en">a nome del gruppo PPE. – Signora Presidente, a mio parere dobbiamo soffermarci su quello che è necessario correggere, pertanto tratterò le questioni cruciali. La prima è il fatto che la relazione della Commissione non ha fornito informazioni sul livello stimato di irregolarità e frodi nei singoli Stati membri. Ci manca pertanto un quadro chiaro della problematica a livello di Stato membro individuale. Inoltre, la Commissione si è soffermata ampiamente sulle irregolarità, ma non è entrata nei dettagli delle frodi. Ci attendiamo un cambiamento in tal senso nella relazione per il prossimo anno.</p>
      <p sl="en">La seconda questione riguarda gli appalti pubblici che, come sappiamo, rappresenta l’area in cui si riscontrano i rischi più elevati di frodi e corruzione. Nella relazione chiediamo alla Commissione di concentrarsi sulla regolamentazione degli appalti pubblici, applicando sistemi d’appalto uniformi, definendo e attuando condizioni chiare per la partecipazione agli appalti pubblici, attuando criteri per i processi decisionali in materia di appalti pubblici e insistendo sulla trasparenza di tali decisioni, nonché rivedendo le decisioni in materia di appalti pubblici e garantendo la trasparenza e la responsabilità nelle finanze pubbliche. Ci attendiamo che la Commissione e il Consiglio finalizzino l’adozione della riforma degli appalti pubblici e si avvalgano della nostra consulenza in materia.</p>
      <p sl="en">La terza questione riguarda la trasparenza dei finanziamenti ai beneficiari. Sul sito Internet della Commissione c’è una pagina in cui si possono visualizzare alcuni dei beneficiari di fondi europei negli Stati membri. Occorre tuttavia apportare miglioramenti consistenti in questo campo. Ci serve uno sportello unico per la trasparenza. Ci occorre un sito Internet unico che pubblichi tutti i beneficiari di fondi UE sulla base di categorie di informazioni standard che dovranno essere trasmesse da tutti gli Stati membri in almeno una lingua ufficiale dell’Unione. Altrimenti rischiamo di perderci nel labirinto delle informazioni più disparate, che non ci forniscono un quadro completo né possono offrirci alcuna trasparenza.</p>
      <p sl="en">Come ha dichiarato il Commissario, esiste sempre un margine di miglioramento, e mi auguro che tali miglioramenti riguardino le aree da me testé citate.</p>
    </intervention>
    <intervention id="2-422-000" speaker_id="96833" name="Jens GEIER" is_mep="True" mode="spoken" nationality="Germany" m_state="DE">
      <p sl="de">a nome del gruppo S&amp;D . – Signora Presidente, onorevoli deputati, Commissario Šemeta, Sappiamo che l’80 per cento del bilancio comunitario viene amministrato in base a un regime di gestione condivisa, vale a dire che i fondi vengono amministrati e spesi negli Stati membri, ed è proprio qui che si verificano errori, irregolarità e frodi.</p>
      <p sl="de">La relazione annuale sulla tutela degli interessi finanziari dell’Unione europea è una sorta di elenco dei peccati degli Stati membri, per questo vorrei ringraziare l’onorevole Ivan e i relatori ombra degli altri gruppi per l’arduo lavoro. Ritengo che la relazione della Commissione sulla tutela degli interessi finanziari dell’Unione europea contenga una frase degna di nota – a pagina 11 della versione tedesca. Si legge: “Per i programmi dell’obiettivo 2, i tassi di irregolarità molto elevati nel Regno Unito e nei Paesi Bassi, paesi che beneficiano principalmente di questo tipo di programmi, possono avere influenzato il tasso generale”.</p>
      <p sl="de">Il Regno Unito e i Paesi Bassi sono due dei paesi che hanno proposto di tagliare il bilancio europeo. Dal canto mio non posso che invitarli ad assicurarsi che i soldi dei contribuenti europei vengano spesi in modo corretto e a combattere il livello di irregolarità presente nei loro paesi. Mi piacerebbe sapere se ha altro da aggiungere a questo proposito, Commissario.</p>
    </intervention>
    <intervention id="2-423-000" speaker_id="4751" name="Bart STAES" is_mep="True" mode="spoken" nationality="Belgium" birth_date="07-08-1958" birth_place="Izegem" p_group="Group of the Greens/European Free Alliance" m_state="BE">
      <p sl="nl">a nome del gruppo Verts/ALE . – Signora Presidente, la segnalazione di frodi e irregolarità è molto importante per legislatore, in quanto fornisce informazioni su come vengono spese le risorse. Ci dà un’indicazione di quello che non sta funzionando. Ci dà un’indicazione di quello che si può migliorare. In tal senso, la relazione è effettivamente molto importante.</p>
      <p sl="nl">A mio parere, in seguito alla discussione in seno alla commissione antifrode del nostro Parlamento, possiamo associarci alle seguenti conclusioni.</p>
      <p sl="nl">Innanzi tutto, le relazioni devono essere più precise. Devono fornire indicazioni effettive sulla portata reale di irregolarità e frodi.</p>
      <p sl="nl">In secondo luogo, gli Stati membri devono migliorare la loro comunicazione delle informazioni, che al momento è tutt’altro che ottimale, e uso intenzionalmente tale termine. Dobbiamo pertanto insistere con gli Stati membri affinché migliorino su questo fronte, se necessario mediante sanzioni.</p>
      <p sl="nl">In terzo luogo, le risorse spese senza debita giustificazione devono essere effettivamente recuperate, e la Commissione deve adottare le misure necessarie ad assicurarlo. Dovremmo parlarne anche al momento di concedere il discarico a Strasburgo il mese prossimo. L’Italia è un caso problematico in tal senso.</p>
      <p sl="nl">In quarto luogo, dobbiamo monitorare meglio la notifica obbligatoria delle irregolarità da parte degli Stati membri. Particolarmente bizzarra è l’assenza di relazioni in tal senso provenienti da Spagna e Francia.</p>
      <p sl="nl">Sono relatore permanente per le risorse proprie e, in tale veste, vorrei rivolgere anch’io una parola di ringraziamento e di elogio alla Commissione e,soprattutto, all’Ufficio europeo per la lotta antifrode (OLAF) e alla sua unità antifrode per le sigarette e il tabacco, i cui risultati sono stati entusiasmanti e sorprendenti. L’operazione Diablo II – così si dice – è stata una perla di operazione di cooperazione, e altrettanto eccezionali sono stati gli accordi raggiunti con British American Tobacco e Imperial Tobacco, che ci frutteranno 500 milioni di euro.</p>
      <p sl="nl">Un unico appunto – è importante che questo denaro non sparisca nelle casse del Tesoro degli Stati membri. Tali fondi devono essere utilizzati – dalla Commissione, certo, ma prevalentemente dagli Stati membri – per rafforzare le misure antifrode negli Stati membri. Si tratta di un punto veramente importante. I fondi derivanti da tale accordo devono essere messi a frutto nella lotta contro la frode.</p>
    </intervention>
    <intervention id="2-424-000" speaker_id="96719" name="Andrea ČEŠKOVÁ" is_mep="True" mode="spoken" nationality="Czechia" birth_date="18-10-1971" birth_place="Praha" p_group="European Conservatives and Reformists Group" m_state="CZ">
      <p sl="cs">a nome del gruppo ECR. – Signora Presidente, accolgo con favore la relazione, che si batte per una maggiore trasparenza nella lotta contro la corruzione, e che merita il nostro sostegno. Nell’autunno dello scorso anno, alla presentazione della Corte dei conti europea, abbiamo già discusso della responsabilità degli Stati membri di monitorare l’erogazione generale di fondi europei.</p>
      <p sl="cs">A mio parere, è giusto e opportuno che ogni Stato membro tuteli gli interessi finanziari dell’UE garantendo controlli affidabili a livello nazionale per l’individuazione di irregolarità e frodi. A tale proposito, sussiste anche la necessità che gli Stati membri e la Commissione collaborino nella fornitura di informazioni complete e affidabili. La dichiarazione obbligatoria di una segnalazione a livello nazionale deve essere debitamente controllata dall’ente di controllo nazionale. La convenzione relativa alla tutela degli interessi finanziari delle Comunità europee rappresenta sicuramente uno strumento ausiliario adeguato.</p>
      <p sl="cs">Tuttavia, la Repubblica ceca, citata nella relazione, non ha ancora ratificato la convenzione, in quanto presuppone l’introduzione della responsabilità penale per le persone giuridiche. Il diritto ceco si basa per tradizione sulla responsabilità penale delle sole persone fisiche. La questione è comunque in via di discussione in sede di parlamento ceco.</p>
    </intervention>
    <intervention id="2-425-000" speaker_id="96954" name="Marta ANDREASEN" is_mep="True" mode="spoken" nationality="United Kingdom" birth_date="26-11-1954" birth_place="Buenos Aires " p_group="Europe of freedom and democracy Group" m_state="GB">
      <p sl="en">a nome del gruppo EFD. – Signora Presidente, l’UE tende a definire come errori quelli che in molti casi rappresentano casi di frode e corruzione. Quel che è peggio, la Commissione ha deciso di passare dalla tolleranza zero al rischio tollerabile. Per aggiungere la beffa oltre al danno, le rivelazioni recenti su alcuni eurodeputati che avrebbero accettato di modificare o redigere determinate leggi in cambio di denaro intaccano la credibilità di questo Parlamento, soprattutto negli sforzi da esso compiuti per combattere la frode e la corruzione.</p>
      <p sl="en">Solo due dei quattro deputati di cui sono stati svelati i nomi si sono effettivamente dimessi. Il Parlamento ha intenzione di rivedere la legislazione su cui hanno lavorato questi quattro parlamentari? Uno di essi ha addirittura messo in discussione la competenza dell’OLAF per le indagini su tali casi, dichiarando – ha dell’incredibile – che in alcuni paesi tale condotta non verrebbe considerata illegittima e non sarebbe neppure oggetto d’inchiesta.</p>
      <p sl="en">La relazione dovrebbe indurre il governo britannico a sospendere tutti i pagamenti all’UE finché le frodi – per chiamarle col loro nome – non verranno affrontate in maniera significativa da questo Parlamento.</p>
    </intervention>
    <intervention id="2-426-000" speaker_id="96855" name="Csanád SZEGEDI" is_mep="True" mode="spoken" nationality="Hungary" birth_date="22-09-1982" birth_place="Miskolc" p_group="Non" m_state="HU">
      <p sl="hu">Signora Presidente, onorevoli colleghi, nel tempo a disposizione vorrei innanzi tutto soffermarmi sulle frodi politiche e la corruzione politica. Deploro profondamente il fatto che questa relazione sia oggetto di discussione soltanto adesso che tre deputati del Parlamento europeo sono stati colti in flagrante e sospettati di corruzione per validi motivi. Mi vengono i brividi se penso che gli europarlamentari che sono stati presi in trappola sono soltanto la punta dell’iceberg qui al Parlamento europeo. Vale a dire che, secondo alcuni calcoli, circa il 50 per cento delle gare d’appalto e degli appalti pubblici dell’Unione europea, citati diffusamente in questa sede, sono oggetto di appropriazione indebita, frode e corruzione e vanno a finire nelle tasche di determinati politici. Ebbene, è intollerabile.</p>
      <p sl="hu">Inoltre, il puro e semplice aspetto finanziario è secondario, perché la società sta voltando le spalle alla politica. Se i cittadini si disaffezionano alla politica, prevarrà uno stato d’animo di rassegnazione che non riuscirà ad evitare la chiusura della scuole, l’aumento dei prezzi dei generi alimentari e la perdita dei posti di lavoro. Per questo il Parlamento europeo deve dare l’esempio e rinunciare al privilegio dell’immunità per i processi giudiziari. Inoltre, lo Jobbik raccomanda di raddoppiare le sentenze per i politici. Grazie dell’attenzione.</p>
    </intervention>
    <intervention id="2-427-000" speaker_id="28220" name="Ingeborg GRÄSSLE" is_mep="True" mode="spoken" nationality="Germany" birth_date="02-03-1961" birth_place="Heidenheim" p_group="Group of the European People's Party (Christian Democrats)" m_state="DE">
      <p sl="de">Signora Presidente, Commissario Šemeta, onorevoli colleghi, la relazione della Commissione sulla tutela degli interessi finanziari dell’Unione europea – Lotta contro la frode – Relazione annuale 2009 introduce svariate nuove disposizioni. Innanzi tutto, la Commissione sta tentando di determinare l’entità delle irregolarità e delle frodi. Purtroppo, la relazione compie anche dei tentativi palesi di ricorrere alle statistiche per minimizzare in ogni occasione il problema delle irregolarità e delle frodi. Commissario, non mi ha fatto assolutamente piacere leggere questo passaggio.</p>
      <p sl="de">La relazione presenta inoltre notizie più importanti, segnatamente l’attuazione del sistema di comunicazione delle informazioni per la gestione delle irregolarità noto come IMS. è ora possibile inserire i dati presso 800 uffici di tutta Europa, invece dei 50 uffici previsti in precedenza. Di conseguenza, la percentuale delle irregolarità nel settore agricolo è salita del 43 per cento e nell’area dei Fondi strutturali del 23 per cento, mentre la cifra complessiva dell’area dei Fondi strutturali è aumentata del 109 per cento.</p>
      <p sl="de">Il sistema è passibile di miglioramento. è doloroso constatare come la Commissione dia tuttora prova di una pazienza infinita per quanto riguarda l’attuazione negli Stati membri, che continua a procedere a rilento, cosa che emerge anche nella relazione. Di qui la nostra richiesta di attuare l’IMS in ogni sua parte. Disporremo di dati credibili solo quando il sistema sarà pienamente e correttamente in funzione, consentendoci di gestire le irregolarità e le frodi contingentali.</p>
      <p sl="de">Siamo molto insoddisfatti della situazione in Italia. Questo paese si distingue nettamente dagli altri in termini di frodi. Sono stati sottoposti a revisione i conti dell’UE fino al 2004, e il 60 per cento dei casi presunti di frode sono stati attribuiti all’Italia. Per tale ragione, sarebbe sensato aiutare tale paese con un piano d’azione e una serie di misure speciali.</p>
      <p sl="de">Vorrei esprimere i miei più sinceri ringraziamenti all’OLAF e al personale che ivi lavora per l’importanza del loro operato. Avete il nostro appoggio, per questo chiediamo che la Commissione sostenga maggiormente l’Ufficio europeo per la lotta antifrode. Perché si riscontrano problemi con l’accesso alle banche dati se la Commissione sostiene di appoggiare l’operato dell’OLAF e lo considera come noi importante? Commissario, gradiremmo ricevere alcune risposte e assistere all’introduzione di modifiche adeguate nella legislazione promossa dalla Commissione.</p>
    </intervention>
    <intervention id="2-428-000" speaker_id="23868" name="Monika BEŇOVÁ" is_mep="True" mode="spoken" nationality="Slovakia" birth_date="15-08-1968" birth_place="Bratislava" m_state="SK">
      <p sl="sk">Signora Presidente, desidero esprimere il mio sostegno al relatore nelle sue critiche pienamente giustificate in merito alla relazione annuale della Commissione. La Commissione si è occupata solo formalmente di quanto segnalato dagli Stati membri.</p>
      <p sl="sk">Commissario, dovrebbe esaminare le cose in maniera più approfondita, avvalendosi degli organi specializzati. Deve semplicemente sforzarsi di più e cercare di applicare le metodologie più recenti per misurare la portata delle irregolarità e delle frodi. Se portassimo avanti la metodologia presentata nella relazione annuale per il 2009 della Commissione, disporremo solo di stime in molti dei casi sospetti. Ad esempio, alcuni grandi Stati che ricevono livelli elevati di sovvenzioni segnalano livelli molto bassi di irregolarità e frodi. La situazione in questi Stati è veramente così rosea oppure la metodologia nazionale per individuare tali aberrazioni è in qualche modo semplicemente indulgente?</p>
      <p sl="sk">Concordo pienamente col relatore quando afferma che la Commissione si sta impegnando troppo alacremente per convincere noi qui al Parlamento della necessità di introdurre un rischio tollerabile di errore, invece di tentare di persuadere gli Stati membri dell’esigenza di dichiarazioni obbligatorie di gestione nazionale.</p>
    </intervention>
    <intervention id="2-429-000" speaker_id="23784" name="Janusz WOJCIECHOWSKI" is_mep="True" mode="spoken" nationality="Poland" birth_date="06-12-1954" birth_place="Rawa Mazowiecka" p_group="European Conservatives and Reformists Group" m_state="PL">
      <p sl="pl">Signora Presidente, mi associo al relatore quando sostiene che non dovremmo confondere i casi gravi di frode con gli errori involontari, in quanto così facendo distoglieremmo l’attenzione dalle questioni più gravi. Concordo inoltre con le critiche mosse alla relazione della Commissione, che è troppo vaga e contiene informazioni troppo esigue su istanze specifiche di frodi e abusi. La nostra discussione sul tema sarebbe molto più puntuale se disponessimo di informazioni più specifiche.</p>
      <p sl="pl">Siamo in lotta contro la corruzione. Dovremmo cominciare dal combatterla a livello personale e, all’atto di adottare i vari testi giuridici in Aula, dovremmo accertarci della loro trasparenza, della presenza di criteri chiari per prendere decisioni e della possibilità di evitare i conflitti d’interesse, per garantire la massima trasparenza delle spese comunitarie nonché controlli sistematici e continui. Sono questi gli strumenti essenziali che dovremmo utilizzare per combattere la corruzione.</p>
    </intervention>
    <intervention id="2-430-000" speaker_id="103132" name="Lucas HARTONG" is_mep="True" mode="spoken" nationality="Netherlands" birth_date="24-05-1963" birth_place="Dordrecht" p_group="Non" m_state="NL">
      <p sl="nl">Signora Presidente, sono soddisfatto di questa relazione. Il motivo della mia soddisfazione è tuttavia molto triste, in quanto consiste nella constatazione che in seno all’Unione europea vengono commesse moltissime frodi.</p>
      <p sl="nl">Cito: la Commissione non affronta la questione della frode in modo approfondito e tratta molto ampiamente quella delle irregolarità. Somme ingenti di fondi europei vengono spese nel modo sbagliato. Si constata un aumento spropositato delle irregolarità in Polonia, Romania e Bulgaria. Spagna e Italia sono responsabili del numero più alto di irregolarità. Negli ultimi anni, è stato recuperato solamente il 10 per cento dei fondi per cui tale recupero è da considerarsi legittimo. Infine, in Bulgaria si segnala il tasso più elevato di frode in relazione al Programma speciale di adesione per l’agricoltura e lo sviluppo rurale (Sapard).</p>
      <p sl="nl">Sono soltanto alcuni dei fatti presentati nella relazione. è positivo che tali fatti siano stati segnalati, ma che cosa ha effettivamente intenzione di fare l’Unione europea a tale proposito? Per quanto tempo si continuerà a tollerare la frode e per quanto ancora toccherà ai cittadini europei pagare il conto?</p>
      <p sl="nl">(L’oratore accetta di rispondere a un’interrogazione presentata con la procedura del cartellino blu ai sensi dell’articolo 149, paragrafo 8).</p>
    </intervention>
    <intervention id="2-431-000" speaker_id="4751" name="Bart STAES" is_mep="True" mode="spoken" nationality="Belgium" birth_date="07-08-1958" birth_place="Izegem" p_group="Group of the Greens/European Free Alliance" m_state="BE">
      <p sl="nl">Signora Presidente, ho ascoltato con molta attenzione le sue parole, onorevole Hartong, ma ho anche seguito l’intervento dell’onorevole Geier, che a un certo punto ha affermato che due contribuenti netti, il Regno Unito e i Paesi Bassi, denotano anch’essi gravi mancanze. Dopo aver condannato tutta una serie di altri Stati membri, che cosa farà per assicurarsi che il suo paese, i Paesi Bassi, non finisca anch’esso per essere inadempiente?</p>
    </intervention>
    <intervention id="2-432-000" speaker_id="103132" name="Lucas HARTONG" is_mep="True" mode="spoken" nationality="Netherlands" birth_date="24-05-1963" birth_place="Dordrecht" p_group="Non" m_state="NL">
      <p sl="nl">Signora Presidente, ringrazio l’onorevole Staes dell’interrogazione. Se ha letto con attenzione la relazione avrà avuto modo di constatare i fatti, vale a dire che i Paesi Bassi – non posso esprimermi sul Regno Unito, ma sto parlando invece a nome dei Paesi Bassi – sono uno dei paesi con la percentuale più bassa di frodi, e al contempo si sottolinea il fatto che, laddove si verifichi tale eventualità, va affrontata con estrema durezza. Vorrei dirlo con estrema chiarezza – sono un grande difensore di questo approccio.</p>
    </intervention>
    <intervention id="2-433-000" speaker_id="96817" name="Erminia MAZZONI" is_mep="True" mode="spoken" nationality="Italy" birth_date="28-04-1965" birth_place="Napoli" p_group="Group of the European People's Party (Christian Democrats)" m_state="IT">
      <p sl="it">Signora Presidente, onorevoli colleghi, esprimo apprezzamento per il lavoro svolto dal relatore. Devo dire che questa relazione mostra purtroppo una certa disattenzione della Commissione nei confronti di questo Parlamento che, già nel lavoro dell'anno scorso, aveva segnalato alla Commissione alcune specifiche azioni da intraprendere per riuscire a dare risposta a questo obiettivo che ci prefiggiamo di tutelare gli interessi finanziari dell'Unione europea e gli interessi del contribuente, di combattere le frodi e di lottare contro l'illegalità.</p>
      <p sl="it">In effetti, come ha testimoniato il relatore, non diminuisce la preoccupazione sull'uso improprio dei fondi europei e le percentuali di irregolarità o di frodi sospette segnalate sono ancora molto elevate. Quindi, se l'obiettivo di questo nostro lavoro di controllo è quello di garantire il recupero delle risorse, dovremmo dire che abbiamo fallito considerando i dati che ci sono stati forniti.</p>
      <p sl="it">La Commissione, come noi avevamo già detto nella relazione presentata l'anno scorso, dovrebbe farsi carico di intervenire su alcune criticità fondamentali che io raggrupperei in tre categorie, come hanno detto anche i colleghi che mi hanno preceduto. In primo luogo, la responsabilizzazione degli Stati membri, in particolare lavorando sui meccanismi di rilevazione e comunicazione da parte degli stessi Stati membri. In secondo luogo, la chiarezza delle norme. È fondamentale che si arrivi a una definizione uniforme e chiara dei concetti di frode, di irregolarità e di errore. Da ultimo la trasparenza, che vuol dire non solo avere dati certi di rilevazioni, sui quali poi elaborare le conclusioni che traiamo, ma anche procedere a un'implementazione di quella pubblicazione dei dati sul sito web che invece va un po' a rilento.</p>
      <p sl="it">Sul primo punto, in particolare quello della responsabilizzazione degli Stati membri, io rilevo anche il fatto che la mancata armonizzazione dei sistemi nazionali produce delle differenze significative sui tempi di accertamento delle frodi e delle irregolarità.</p>
      <p sl="it">È stata più volte citata l'Italia. L'Italia è citata anche nel documento del relatore. Noi abbiamo sicuramente dei tempi di accertamento insopportabilmente lunghi e stiamo cercando di lavorare sui tempi della giustizia amministrativa e penale. Però io dico che se non c'è un criterio uniforme di definizione della frode e delle irregolarità, è chiaro che i tempi di recupero degli Stati come l'Italia sembreranno eccessivamente lunghi.</p>
    </intervention>
    <intervention id="2-434-000" speaker_id="28155" name="Edit HERCZOG" is_mep="True" mode="spoken" nationality="Hungary" birth_date="05-05-1961" birth_place="Budapest" p_group="Group of the Progressive Alliance of Socialists and Democrats in the European Parliament" m_state="HU">
      <p sl="hu">Signora Presidente, anch’io vorrei associarmi ai complimenti rivolti al relatore. Ritengo che l’attività portata avanti dal Parlamento, dalla Corte dei conti e dagli uffici nazionali di controllo dei paesi, nonché dagli Stati membri sia estremamente importante. Altrettanto importante è svolgere il nostro lavoro con trasparenza e, se possibile, in maniera impeccabile. Naturalmente, il fattore concomitante più importante della credibilità del Parlamento è che noi stessi siamo tutti irreprensibili. Al proprio riguardo, il Parlamento deve introdurre norme migliori e più efficaci di quelle attuali. Al contempo, vorrei sottolineare che è molto importante fare una distinzione tra irregolarità e frodi, perché non sono la stessa cosa. I defraudatori vanno puniti. Alle irregolarità va applicato un metodo diverso. L’obiettivo dev’essere che tutte le organizzazioni che si occupano di spesa di tutti gli Stati membri conoscano le norme proprio per garantire un numero di errori quanto più esiguo possibile. Non è un caso che questo accada proprio nei nuovi Stati membri, dove è appena iniziato il dibattito e l’utilizzo dei fondi, e dove l’inesperienza è uno dei fattori chiave.</p>
    </intervention>
    <intervention id="2-435-000" speaker_id="28115" name="Mairead McGUINNESS" is_mep="True" mode="spoken" nationality="Ireland" birth_date="13-06-1959" birth_place="Drogheda" m_state="IE">
      <p sl="en">Signora Presidente, mi consenta di complimentarmi con il relatore e la relatrice ombra, la mia collega Monica Macovei, per il lavoro sulla relazione. è un documento importante, perché i contribuenti vogliono sapere se il loro denaro viene speso in maniera oculata.</p>
      <p sl="en">Ritengo sia importante sottolineare, come ha fatto l’ultimo oratore, la differenza tra irregolarità e frodi. Per il pubblico, le frodi vengono commesse con intenzioni criminali, ma molte persone commettono errori che potrebbero essere considerate delle sviste, o violano in maniera più o meno grave le norme comunitarie, e non andrebbero messi tutti nello stesso gruppo. Vi è una differenza sostanziale.</p>
      <p sl="en">In relazione all’agricoltura, citata da alcuni colleghi, è importante avere la piena trasparenza dei pagamenti nel settore agricolo. Sono stati messi a segno ingenti miglioramenti in quest’area. Tuttavia, man mano che progrediamo con la riforma della politica agricola comune, è essenziale continuare ad apportare tali miglioramenti. Mi riferisco in particolare al paragrafo 24, che parla dei sistemi di controllo. So che, nello Stato membro che rappresento, gli agricoltori si stanno procurando delle mappe nuove e devono ripresentare le loro domande. Ci stiamo dedicando con molta pazienza e dedizione a tale questione, e a ragione.</p>
      <p sl="en">Concludo affermando che spesso gli individui si ritrovano intrappolati dal sistema, mentre è più improbabile che i grandi soggetti o altri che potrebbero essere più colpevoli di frode vengano colti in flagrante. Dobbiamo essere consapevoli di ciò. Cerchiamo di non terrorizzare gli individui.</p>
    </intervention>
    <intervention id="2-436-000" speaker_id="96680" name="Zigmantas BALČYTIS" is_mep="True" mode="spoken" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Signora Presidente, vorrei ringraziare il mio collega Cătălin Ivan per il lavoro eccellente svolto per preparare quest’importante relazione. Il denaro dei contribuenti dell’Unione europea va impiegato in maniera appropriata ed efficiente. A tal fine, occorre assicurarsi che gli Stati membri dispongano di meccanismi di controllo efficaci e di capacità adeguate di intercettazione delle frodi. è importante che la Commissione e l’Ufficio europeo per la lotta antifrode (OLAF) ricevano dati di qualità, accurati, affidabili e comparabili su irregolarità e frodi. Il tasso attuale di recupero è molto basso e intollerabile. è pertanto necessario intervenire per recuperare tutti i fondi dell’Unione europea utilizzati in maniera impropria. In questa lotta è cruciale che Consiglio e Stati membri prestino la dovuta attenzione ai fatti presentati nella relazione del Parlamento e nelle relazioni annuali della Commissione sulla tutela degli interessi, e occorre inoltre che OLAF sia in grado di adottare tutte le misure necessarie per rafforzare i provvedimenti antifrode in quest’area.</p>
    </intervention>
    <intervention id="2-437-000" speaker_id="96834" name="Iliana IVANOVA" is_mep="True" mode="spoken" nationality="Bulgaria" birth_date="14-09-1975" birth_place="Stara Zagora" p_group="Group of the European People's Party (Christian Democrats)" m_state="BG">
      <p sl="bg">Signora Presidente, onorevoli colleghi, purtroppo la relazione contiene ancora dati preoccupanti circa la percentuale elevata di risorse spese indebitamente e gli interventi troppo poco tempestivi per recuperarle. Ciononostante, i dati della Commissione europea non sono nemmeno sufficientemente accurati per decidere le misure da intraprendere per disciplinare gli Stati membri con gli indici più elevati di irregolarità e frodi.</p>
      <p sl="bg">La maggioranza degli oratori ha già precisato la differenza che sussiste tra frode e irregolarità, che non emerge con chiarezza, in quanto la relazione non considera nei dettagli la frode, che consiste in un comportamento intenzionalmente illecito, mentre adotta un approccio molto generalistico alle irregolarità, non offrendoci pertanto l’occasione di formulare raccomandazioni efficaci sulla questione.</p>
      <p sl="bg">Mi rallegro della conclusione della Commissione secondo cui la conformità con gli obblighi di comunicazione delle informazioni nel settore agricolo ha già raggiunto il 95 per cento. Tuttavia, al contempo, reputo oltremodo sospetti i tassi di frode e irregolarità pari a zero in alcuni Stati membri, in quanto ciò potrebbe significare che i sistemi di controllo e individuazione delle frodi non stanno funzionando a dovere.</p>
      <p sl="bg">Ritengo che il controllo sulla spesa dei fondi europei migliorerebbe sensibilmente se ci fossero dati specifici e metodi disponibili per valutare i sistemi di gestione e controllo impiegati negli Stati membri in cui è evidente l’efficienza delle agenzie nazionali. Per questo è del tutto plausibile che i paesi con un tasso di irregolarità pari a zero presentino semplicemente dei sistemi di controllo inefficaci che non individuano i problemi, mentre i paesi con agenzie nazionali efficienti potrebbero scoprire più casi di frode e irregolarità, aumentando considerevolmente i livelli di tali paesi.</p>
      <p sl="bg">In base ai dati della Corte dei conti dell’Unione europea, le agenzie nazionali avrebbero potuto intercettare almeno il 30 per cento degli errori prima della certificazione alla Commissione europea. Spero che tutti gli Stati membri si adoperino maggiormente per migliorare i loro meccanismi di individuazione e correzione degli errori.</p>
      <p sl="bg">Desidero esortare la Commissione europea a prendere i provvedimenti necessari per garantire informazioni sufficienti sui sistemi di controllo e gestione presenti negli Stati membri, nonché misure adeguate per compare tempestivamente tutte le lacune identificate al momento dell’impiego dei sistemi di controllo.</p>
    </intervention>
    <intervention id="2-438-000" speaker_id="28292" name="Inés AYALA SENDER" is_mep="True" mode="spoken" nationality="Spain" birth_date="28-03-1957" birth_place="Zaragoza" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">Signora Presidente, mi associo ai complimenti espressi all’onorevole Ivan per il rigore con cui si è avvicinato a una questione controversa e difficile come quella dell’individuazione delle frodi e della tutela degli interessi finanziari.</p>
      <p sl="es">Desidero ringraziarlo per l’interesse mostrato nei confronti della definizione del termine frode, in quanto, in generale, si tendono spesso a confondere concetti quali sospetto di frode, irregolarità o errori, da cui emergono cifre che scandalizzano senza essere effettivamente rigorose.</p>
      <p sl="es">Mi preme inoltre sottolineare l’interesse dimostrato per la questione delle scadenze. Nello specifico, anche i ritardi causati degli Stati membri tra l’individuazione e la comunicazione delle informazioni portano a situazioni incresciose.</p>
      <p sl="es">Va inoltre ricordato che, in ultima analisi, i dati definitivi sono disponibili soltanto alla fine di un ciclo e che, al momento, l’ultimo ciclo che è stato completato è stato quello che si è concluso nel 1999: nel nuovo ciclo – 2000-2006 – abbiamo soltanto raggiunto la fine del 2004. Possono pertanto essere considerati solamente i dati relativi a tale ciclo.</p>
      <p sl="es">Vorrei naturalmente sostenere i mezzi impiegati dall’Ufficio europeo per la lotta antifrode al fine di individuare le frodi relative alla Cina e ai paesi asiatici, nell’ambito del codice deontologico.</p>
    </intervention>
    <intervention id="2-439-000" speaker_id="96880" name="Andrea COZZOLINO" is_mep="True" mode="spoken" nationality="Italy" birth_date="03-08-1962" birth_place="Napoli" m_state="IT">
      <p sl="it">Signora Presidente, onorevoli colleghi, vorrei anch'io ringraziare il relatore. La relazione fa i conti con le novità intervenute nei cambiamenti nei sistemi di controllo e di comunicazione. Anche per questo emerge un quadro di grande eterogeneità, in particolare da parte degli Stati nella comunicazione di irregolarità e frodi.</p>
      <p sl="it">La relazione segnala più volte la stranezza di bassi livelli di frode e di irregolarità comunicati da diversi paesi rispetto alle spese agricole, ai fondi strutturali e ai fondi di preadesione. Davvero qui occorre fare chiarezza sui dati statistici che sono stati consegnati. Il quadro è poi aggravato dal nodo irrisolto dell'inefficacia dei recuperi.</p>
      <p sl="it">Tuttavia, un dato appare chiaro e conferma una tendenza di lungo periodo. La lotta per la legalità e la trasparenza nella spesa delle risorse europee, come il contrasto all'elusione e l'evasione alle entrate, non possono contare ancora sulla piena collaborazione degli Stati e dei governi insieme alle Istituzioni europee.</p>
      <p sl="it">In questo senso, mi sembrano opportune le sollecitazioni avanzate nella revisione della normativa comunitaria in materia di appalti e la necessità di avere quella che io chiamo un'anagrafe pubblica europea dei beneficiari dei fondi comunitari.</p>
    </intervention>
    <intervention id="2-440-000" speaker_id="97008" name="Georgios STAVRAKAKIS" is_mep="True" mode="spoken" nationality="Greece" birth_date="13-10-1954" birth_place="Christos Ierapetras" p_group="Group of the Progressive Alliance of Socialists and Democrats in the European Parliament" m_state="GR">
      <p sl="el">Signora Presidente, mi unisco ai complimenti espressi al relatore per il lavoro eccellente svolto in merito alla relazione annuale sulla tutela degli interessi finanziari delle Comunità e sulla lotta contro la frode. La relazione esamina nel dettaglio tutte le aree in cui gli Stati membri attuano il bilancio, quali l’agricoltura, la coesione, i fondi di preadesione e la riscossione delle risorse proprie dell’UE tramite i dazi doganali.</p>
      <p sl="el">Sono pienamente d’accordo sul fatto che dobbiamo migliorare la vigilanza sui fondi di preadesione, alla luce dell’esperienza del 2009, e che occorre monitorare costantemente l’operato dell’OLAF, non soltanto all’atto di discutere della relazione annuale.</p>
      <p sl="el">Vorrei infine porre l’accento sul fatto che la nostra relazione contiene conclusioni importanti che possiamo utilizzare nelle discussioni già avviate sia sulla revisione del regolamento concernente il bilancio, sia per la pianificazione delle coesione politica dopo il 2013.</p>
    </intervention>
    <intervention id="2-441-000" speaker_id="96807" name="Ivailo KALFIN" is_mep="True" mode="spoken" nationality="Bulgaria" birth_date="30-05-1964" birth_place="Sofia" p_group="Group of the Progressive Alliance of Socialists and Democrats in the European Parliament" m_state="BG">
      <p sl="bg">Signora Presidente, vorrei complimentarmi col relatore per il lavoro estremamente diligente compiuto sulla relazione. Abbiamo dimostrato in svariate occasioni che il Parlamento è un’istituzione che presta particolare attenzione al modo in cui vengono spesi i soldi dei contribuenti europei.</p>
      <p sl="bg">Molti colleghi hanno sollevato tale questione. Mi associo anch’io a coloro che insistono affinché la Commissione adotti norme molto più chiare per la metodologia che stanno valutando gli Stati membri, in quanto confondere concetti quali “abusi”, “errori” e persino “abusi presunti”, cosa che accade, produce statistiche che non possono essere impiegate per prendere decisioni chiare in Parlamento.</p>
      <p sl="bg">Appoggio inoltre le sezioni della relazione che invitano la Commissione a introdurre regole molto più chiare per la responsabilità nazionale di allegare dichiarazioni nazionali obbligatorie per gli Stati membri adeguatamente riviste e controllate. I paesi membri devono adottare misure che colmino automaticamente le lacune.</p>
    </intervention>
    <intervention id="2-442-000" speaker_id="96814" name="Elena BĂSESCU" is_mep="True" mode="spoken" nationality="Romania" birth_date="24-04-1980" birth_place="Constanţa" p_group="Group of the European People's Party (Christian Democrats)" m_state="RO">
      <p sl="ro">Signora Presidente, occorre ridurre in ogni Stato membro il livello di criminalità economica e finanziaria. Somme ingenti di denaro comunitario vengono spese per altri fini, mentre l’incidenza della frode in materia di recupero dell’IVA è in ascesa. Ne ho già parlato prima e intendo ribadirlo: un metodo efficace per tentare di eliminare la corruzione negli appalti pubblici consiste nell’introdurre un sistema di appalti online.</p>
      <p sl="ro">Poiché si trova in prossimità della frontiera comunitaria, la Romania ha maggiori responsabilità in termini di arginare l’impatto delle attività illegali. A tale riguardo, negli ultimi due mesi le autorità del paese hanno condotto operazioni su larga scala per eliminare la corruzione doganale.</p>
      <p sl="ro">Occorre intensificare la cooperazione e gli scambi di esperienze con la regione dei Balcani occidentali per garantire una tutela più efficace degli interessi finanziari dell’UE. Mi riferisco ad esempio al contrabbando di sigarette, che incide in maniera diretta e significativa sul bilancio comunitario.</p>
    </intervention>
    <intervention id="2-443-000" speaker_id="96981" name="Franz OBERMAYR" is_mep="True" mode="spoken" nationality="Austria" birth_date="25-05-1952" p_group="Non" m_state="AT">
      <p sl="de">Signora Presidente, gli errori vengono commessi per negligenza o ignoranza. Tuttavia, la frode non si verifica per caso, bensì presuppone un’attività criminale molto intensa. Chi cerca di approfittare finanziariamente della macchina gigantesca di Bruxelles presentando dichiarazioni false viene talvolta considerato una sorta di moderno Robin Hood invece che un criminale. Tuttavia, tali comportamenti non danneggiano solamente l’UE, bensì si traducono in un abuso delle imposte versate dai nostri cittadini.</p>
      <p sl="de">Dobbiamo rafforzare gli strumenti carenti per combattere la frode. Penso ad esempio all’introduzione di sanzioni pecuniarie ingenti, nonché all’esclusione dai programmi di sovvenzioni quale conseguenza di comportamenti illegittimi. In ultima analisi, ci serve una maggiore trasparenza e ambiti chiari di responsabilità nel momento in cui si nutrono sospetti fondati di frode e negligenza. Non possiamo permettere che le istituzioni, e in particolare il Parlamento europeo e l’OLAF, si intralcino a vicenda nello svolgimento delle indagini.</p>
      <p sl="de">Infine, un commento sulle nostre maggiori fonti di preoccupazione: politica di coesione, aiuti preadesione e agenzie. Dobbiamo ripensare la nostra strategia e intervenire con risolutezza per ristabilire l’ordine.</p>
    </intervention>
    <intervention id="2-444-000" speaker_id="28224" name="Markus PIEPER" is_mep="True" mode="spoken" nationality="Germany" m_state="DE">
      <p sl="de">Signora Presidente, vorrei esordire precisando che le frodi in materia di sovvenzioni e l’abuso degli aiuti finanziari sono problemi che negli ultimi anni sono sensibilmente diminuiti. Malgrado i progressi compiuti in termini di trasparenza e controlli, la percezione dell’opinione pubblica è ancora piuttosto critica. Tale atteggiamento critico è giustificato se si considera il modo in cui alcuni Stati membri hanno gestito i pagamenti di sovvenzioni indebitamente assegnate. Il fatto che soltanto una minima parte di tali fondi sia stata restituita al bilancio comunitario rappresenta un danno per tutti i contribuenti.</p>
      <p sl="de">La Commissione deve recuperare immediatamente tale denaro. Una soluzione ancor più efficace potrebbe essere il versamento di una percentuale proporzionalmente inferiore di sovvenzioni agli Stati membri interessati nell’esercizio finanziario successivo e fintantoché non sia avvenuta la completa restituzione a Bruxelles dei fondi impropriamente distribuiti. Tuttavia, siamo anche perplessi di fronte alla denuncia di pochissime irregolarità, secondo il principio: se non segnalo nulla non mi devo preoccupare del recupero dei fondi e il denaro rimarrà nel mio paese.</p>
      <p sl="de">Come postulato dalla relazione, anch’io invito la Spagna, la Francia e gli altri paesi a mettere le carte sul tavolo, e esorto contemporaneamente la Commissione a intensificare ulteriormente i controlli.</p>
    </intervention>
    <intervention id="2-445-000" speaker_id="photo_generic" name="Algirdas Šemeta" is_mep="True" mode="spoken">
      <p sl="en">membro della Commissione. − Signora Presidente, vorrei ringraziare nuovamente l’onorevole Ivan per una relazione molto costruttiva e valida, e anche gli onorevoli deputati che sono intervenuti nella discussione, i cui commenti verranno sicuramente presi in considerazione dalla Commissione all’atto di redigere la relazione per il 2010.</p>
      <p sl="en">La Commissione si impegna a migliorare ulteriormente il format e il contenuto dell’articolo 325 della relazione annuale sulla tutela degli interessi finanziari e a tener conto dei suggerimenti emersi durante la discussione. Come ricordato, siamo già intervenuti sulle statistiche, ma c’è naturalmente ancora margine di miglioramento.</p>
      <p sl="en">Chiediamo agli Stati membri di trasmettere maggiori informazioni e anche di operare una distinzione tra frode e irregolarità per poter presentare informazioni chiare su entrambe.</p>
      <p sl="en">Convengo con l’onorevole Grässle sulla possibilità di migliorare il sistema di gestione delle irregolarità, e ci stiamo adoperando seriamente in tal senso. è stata anche sollevata la questione della trasparenza dei beneficiari. Stiamo apportando dei miglioramenti e le idee presentate in questa sede verranno anch’esse analizzate dalla Commissione.</p>
      <p sl="en">La Commissione condivide inoltre l’opinione secondo cui, malgrado le misure adottate dagli Stati membri per rendere più efficienti i sistemi di controllo nella lotta contro la frode e la corruzione, c’è ancora margine di miglioramento. Per quanto riguarda i punti sollevati dall’onorevole Geier: la frode non ha confini nazionali definiti. Non è un problema che affligge solamente alcuni Stati membri o quelli di recente adesione, ma interessa anche gli Stati membri da lei citati nel suo intervento.</p>
      <p sl="en">Dobbiamo naturalmente occuparci seriamente della questione in tutta l’Unione europea e ho intenzione di migliorare veramente il contenuto della relazione per il 2010. Io e i miei servizi ci stiamo impegnando molto su questo fronte e ritengo che la relazione per il 2010 sarà della massima qualità.</p>
    </intervention>
    <intervention id="2-446-000" speaker_id="96857" name="Cătălin Sorin IVAN" is_mep="True" mode="spoken" role="relatore" nationality="Romania" birth_date="23-12-1978" birth_place="Galaţi" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Signora Presidente, anch’io desidero ringraziare il Commissario e tutti i miei onorevoli colleghi che hanno contribuito alla relazione, sia nella discussione odierna sia tramite gli emendamenti. Mi preme inoltre ringraziare i relatori ombra con cui ho instaurato rapporti eccellenti. La relazione è il risultato della collaborazione e cooperazione eccellenti di cui ho goduto.</p>
      <p sl="ro">Vorrei ribadire che occorre definire con chiarezza la differenza tra irregolarità e frodi. Anche se potremmo decidere di tollerare errori e irregolarità, non dobbiamo assolutamente tollerare la frode. In secondo luogo, le dichiarazioni nazionali di gestione devono recare la firma del politico nazionale responsabile, ad esempio del ministro competente.</p>
      <p sl="ro">In terzo luogo, attendiamo con interesse il risultato dei controlli in corso da parte della Commissione sulla procedura semplificata, in quanto è essenziale che le risorse proprie dell’Unione europea vengano riscosse nel modo più efficiente possibile e che si possa procedere tempestivamente al consolidamento del bilancio.</p>
      <p sl="ro">In quarto luogo, per quanto riguarda il diritto sugli appalti pubblici e la burocrazia correlata all’impiego dei fondi europei a livello nazionale, dobbiamo combattere le lungaggini eccessive di molti Stati membri che, pur essendo state concepite per combattere le frodi, in realtà creano opportunità di corruzione e impiego fraudolento dei fondi europei. Altrimenti tali fondi, in quanto altamente politicizzati, finiscono nelle tasche di beneficiari politici.</p>
      <p sl="ro">Infine ma non da ultimo, vorrei manifestare il mio plauso alla proposta presentata dal mio collega Jens Geier sull’introduzione di un sistema che sospenda automaticamente l’erogazione dei fondi europei quando vi sono sospetti di frode. In tal modo, gli Stati membri reagiranno molto più tempestivamente quando sentiranno il suono del nostro campanello d’allarme.</p>
    </intervention>
    <intervention id="2-447-000" speaker_id="4482" is_mep="True" mode="spoken" role="Presidente" name="Rodi KRATSA-TSAGAROPOULOU" nationality="Greece" birth_date="14-11-1952" birth_place="Zakynthos" p_group="Group of the European People's Party (Christian Democrats)" m_state="GR">
      <p sl="unknown">La discussione è chiusa.</p>
      <p sl="unknown">La votazione sulla relazione Ivan (A7-0050/2011) si svolgerà domani alle 12.00.</p>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="2-448-000" speaker_id="96716" name="Zuzana BRZOBOHATÁ" is_mep="True" mode="written" nationality="Czechia" birth_date="11-07-1962" birth_place="Brno" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="it">Ho già manifestato il mio assenso alla relazione in questione in sede di commissione per il controllo dei bilanci, ma ci tengo comunque a precisare diverse conclusioni importanti tratte dalla relazione. Vorrei innanzi tutto porre l’accento sull’appello rivolto dalla relazione ai paesi che non hanno ancora ratificato la convenzione relativa alla tutela degli interessi finanziari delle Comunità europee, in altre parole Malta, l’Estonia e la Repubblica ceca. Purtroppo, il governo ceco in carica non ha fatto nulla per intensificare la lotta contro la frode e la corruzione. D’altro canto, vorrei elogiare la relazione per aver dichiarato che la Repubblica ceca, insieme all’Estonia, alla Lettonia e alla Slovenia, ha evidenziato un livello di frodi pari a zero in termini di impiego delle risorse del fondo di preadesione Sapard. Mi preoccupa il fatto che la Corte dei conti abbia rilevato che più del 30 per cento degli errori intercettati dalla Corte in un campione de 2009 poteva essere scoperto e corretto dagli Stati membri prima di confermare i pagamenti alla Commissione, sulla base di informazioni in possesso degli Stati membri stessi. Ai sensi della richiesta sollevata nella relazione dello scorso anno sulla tutela degli interessi finanziari della Comunità, mi associo all’invito rivolto all’OLAF di fornire, nella sua prossima relazione annuale, un’analisi dettagliata delle strategie e misure introdotte da ciascuno Stato membro nella lotta contro la frode e la prevenzione e intercettazione delle irregolarità nell’utilizzo dei finanziamenti europei, compresi i casi in cui tali irregolarità sono dovute alla corruzione.</p>
    </intervention>
  </section>
  <section id="creitem21" title="13. Tempo delle interrogazioni (interrogazioni alla Commissione)">
    <intervention id="2-451-000" speaker_id="4544" is_mep="True" mode="spoken" role="Presidente" name="Diana WALLIS" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="unknown">L’ordine del giorno reca il Tempo delle interrogazioni (B7-0210/2011).</p>
      <p sl="unknown">Saranno prese in esame le interrogazioni rivolte alla Commissione.</p>
    </intervention>
    <intervention id="2-453-000" speaker_id="photo_generic" name="Kristalina Georgieva" is_mep="True" mode="spoken">
      <p sl="en">membro della Commissione. − Signora Presidente, il 25 febbraio 2011 la Commissione ha adottato una decisione di emergenza del valore di 3 milioni di euro sulle operazioni di aiuto umanitario connesse alla crisi libica. Tali fondi sono stati mobilitati immediatamente e sono stati il primo contributo effettivo e significativo che è giunto sul posto. Il 3 marzo, tale importo iniziale è stato portato a 30 milioni di euro alla luce delle esigenze umanitarie in rapida crescita. è stato inoltre mobilitato un importo aggiuntivo di 6 milioni di euro dalla linea di bilancio per la protezione civile al fine di cofinanziare l’assistenza in natura fornita dagli Stati membri.</p>
      <p sl="en">L’assistenza umanitaria dell’UE viene attuata attraverso i nostri partner, finanziata da ECHO o mediante l’assistenza in natura fornita dagli Stati membri, e mobilitata e coordinata tramite il meccanismo comunitario per la protezione civile. Riguarda l’assistenza alle persone che lasciano la Libia attraverso le frontiere con la Tunisia, l’Egitto e l’Algeria, il sostegno al rimpatrio di cittadini di paesi terzi nei loro paesi d’origine, l’assistenza e la protezione umanitaria a persone con status di rifugiati che non possono rientrare nei loro paesi – e che non hanno alcun paese di destinazione – e ai libici in fuga dalla Libia, il finanziamento e la predisposizione di scorte di emergenza per fornire soccorso in territorio libico, nonché il finanziamento di materiale medico, forniture per la chirurgia d’urgenza e scorte alimentari in territorio libico, da utilizzarsi al momento in cui diverranno accessibili aree specifiche. Al momento, non tutto il territorio è accessibile. Per ora possiamo intervenire nella parte orientale, ma non in quella occidentale, controllata da Gheddafi.</p>
      <p sl="en">L’8 marzo 2011 la Commissione e l’Alto rappresentante dell’Unione per gli affari esteri e la politica di sicurezza hanno adottato congiuntamente una comunicazione sul partenariato per la democrazia e la prosperità condivisa con il Mediterraneo meridionale. Presenta una strategia che consente all’Europa di agevolare i cambiamenti epocali che si stanno verificando nel vicinato meridionale. La Commissione ha inoltre mobilizzato i propri strumenti per offrire aiuto, se necessario, all’Italia e ad altri Stati membri in caso di afflusso massiccio di emigranti dal Nord Africa. Tale risposta comprende misure operative e assistenza finanziaria. Il 20 febbraio è stata avviata l’operazione congiunta Frontex – Hermes 2011 – con dotazioni ed esperti di numerosi Stati membri. Stiamo seguendo da vicino gli sviluppi e ci stiamo preparando a scenari diversi. Se necessario, le operazioni di Frontex potrebbero essere rafforzate per gestire possibili nuove ondate migratorie. La Commissione è pronta a mobilitare altre risorse attingendo a fondi quali il Fondo per le frontiere esterne e il Fondo europeo per i rifugiati, che ammontano a un totale di 25 milioni di euro. Molti Stati membri sono pronti a mettere a disposizione personale specializzato e materiale tecnico, iniziative oltremodo gradite.</p>
      <p sl="en">Rispetto allo status quo, le operazioni militari attuali non hanno modificato il livello di accesso degli aiuti umanitari, limitato fin dall’inizio della crisi con l’intervento delle forze fedeli a Gheddafi. I negoziati in corso tra le autorità di Tripoli e l’Ufficio delle Nazioni Unite per il coordinamento degli affari umanitari (UNOCHA) non si sono ancora tradotti in un accordo sull’accesso umanitario alla Libia occidentale.</p>
    </intervention>
    <intervention id="2-454-000" speaker_id="28572" name="Georgios PAPASTAMKOS" is_mep="True" mode="spoken" nationality="Greece" birth_date="05-03-1955" birth_place="Platanorrevma Kozanis" p_group="Group of the European People's Party (Christian Democrats)" m_state="GR">
      <p sl="el">Signora Presidente, ringrazio il Commissario della risposta dettagliata. Reputo particolarmente importante che l’Unione europea sia all’avanguardia mondiale in materia di concessione di aiuti umanitari, e che mostri il suo volto umanitario.</p>
      <p sl="el">C’è naturalmente la questione – un problema di lunga data – se tali aiuti umanitari raggiungano i beneficiari effettivi, e la trasparenza svolge un ruolo essenziale in tal senso. Commissario, constato la reticenza dei paesi nordeuropei a esulare dal quadro contrattuale e ad aprire il mercato europeo, ad aprire le proprie frontiere alle esportazioni di prodotti agricoli da questi paesi, dal Nord Africa, all’Unione europea. Tuttavia, non può essere l’Europa meridionale a pagare di nuovo, visto che è qui che si concentra la concorrenza. Il sud è sotto pressione per l’immigrazione; a questo non possiamo anche aggiungere un problema di natura agricola.</p>
    </intervention>
    <intervention id="2-455-000" speaker_id="photo_generic" name="Kristalina Georgieva" is_mep="True" mode="spoken">
      <p sl="en">membro della Commissione. − In primo luogo, sull’efficacia dell’assistenza umanitaria fin dall’inizio della crisi, l’impatto umanitario più drammatico fino a questo momento può essere suddiviso in tre parti. Innanzi tutto, il flusso di lavoratori migranti che si dirigono verso la Tunisia, l’Egitto, l’Algeria e il Niger – su questo fronte Commissione e Stati membri sono stati molto incisivi. Abbiamo mobilitato dispiegamenti degli Stati membri sia aerei sia di terra per riportare le persone a casa, nonché un’iniezione umanitaria nell’Organizzazione Internazionale per le Migrazioni e nell’Organizzazione ONU per i rifugiati per consentire loro di aiutare un numero ingente di persone (420 000 persone) a fuggire dalla Libia.</p>
      <p sl="en">Secondo punto: nella parte orientale della Libia, a cui possiamo accedere, abbiamo fornito assistenza per le terapie mediche nonché per l’approntamento di scorte alimentari. Non siamo ancora in una situazione di crisi alimentare, ma questo è un paese che importa il 90 per cento dei generi alimentari, per cui dobbiamo essere pronti a intervenire. Stiamo inoltre aiutando gli abitanti dell’Africa subsahariana, in particolare del Ciad, che si sono trovati in una posizione difficile a causa del rischio per la loro sicurezza, in quanto vengono considerati dei mercenari, dei guerrieri, quando molti di loro ovviamente non lo sono. Un’altra priorità è stata pertanto quella di aiutarli a raggiungere paesi sicuri, principalmente l’Egitto.</p>
      <p sl="en">In terzo luogo, sappiamo che nelle zone controllate da Gheddafi sussistono delle emergenze umanitarie, ma siamo pressoché impossibilitati a raggiungerle. Abbiamo accantonato 9 milioni di euro per quando si creeranno le condizioni per mobilitarli. Abbiamo inoltre dato disposizioni al Programma alimentare mondiale e ad altre organizzazioni umanitarie affinché si tengano pronte a intervenire.</p>
      <p sl="en">Per quanto riguarda la seconda parte dell’interrogazione, l’accesso ai mercati, la questione è al centro dell’iniziativa per il Mediterraneo meridionale che vi ho illustrato. Lo scopo è assicurarci di poter offrire a questi paesi una prospettiva futura migliore in termini di occupazione e benessere. Su questo fronte stiamo ponendo l’accento soprattutto sul commercio, il commercio con l’Europa, ma anche tra i paesi del Mediterraneo.</p>
    </intervention>
    <intervention id="2-456-000" speaker_id="96680" name="Zigmantas BALČYTIS" is_mep="True" mode="spoken" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Signora Presidente, Commissario, la situazione che si è creata in Nord Africa ha costretto l’Unione europea ad affrontare sfide significative. Il Financial Times ha citato le parole del Commissario che ha affermato che l’Unione europea ha evacuato con successo i propri cittadini dalla Libia. Ma al contempo il paese è stato abbandonato senza specialisti in campo sanitario, la maggioranza dei quali proviene dalla Bulgaria. Come ha ricordato, l’Unione europea sta erogando diverse forme di aiuti umanitari, ma al contempo incombe su di noi un’altra emergenza, in quanto abbiamo lasciato il paese privo dell’assistenza medica necessaria. Come intende affrontare la questione?</p>
    </intervention>
    <intervention id="2-457-000" speaker_id="photo_generic" name="Kristalina Georgieva" is_mep="True" mode="spoken">
      <p sl="en">membro della Commissione. − Consentitemi di esordire affermando che l’evacuazione dei cittadini europei è stata coronata dal successo. Siamo riusciti a coordinare gli Stati membri e a coinvolgere il centro di informazione e monitoraggio, che ha fatto da piattaforma per tale coordinamento. Ne è conseguita un’evacuazione rapida e sicura della maggior parte dei nostri cittadini dalla Libia. Quando abbiamo completato tale operazione massiccia, erano rimaste soltanto circa 200 persone che volevano essere evacuate. In questo preciso momento, alcune di esse stanno per essere portate in salvo a bordo di un aeromobile russo.</p>
      <p sl="en">Per quanto riguarda i servizi medici, al momento di evacuare i cittadini europei è intervenuta la legge delle conseguenze impreviste, in quanto alcuni di questi cittadini europei erogavano prestazioni mediche come parte del servizio sanitario libico. Sono stati evacuati molti infermieri, ma non molti medici. Ci stiamo ora adoperando con la massima sollecitudine per consentire alle organizzazioni umanitarie specializzate in assistenza umanitaria di garantire l’accesso a tali trattamenti ai libici e ai cittadini di paesi terzi presenti in Libia.</p>
      <p sl="en">Ancora una volta, va sottolineato con vigore quanto sia cruciale che Gheddafi consenta alle organizzazioni umanitarie di intervenire nella parte occidentale della Libia. Purtroppo non è ancora accaduto. Nella parte orientale del paese è presente un’equipe di nostri esperti, che sono rientrati da una missione di valutazione e hanno riferito che, benché aumenti il numero dei feriti che necessitano di cure mediche, il materiale medico e il sostegno — anche il personale — messo a disposizione dalla comunità internazionale sono ampiamente sufficienti per la zona orientale della Libia, ma questo non vale naturalmente per le città quali Misurata e altre zone sotto il controllo di Gheddafi. Come saprete, si sta ora tentando di inviare delle navi-ospedale per aumentare la disponibilità di cure mediche.</p>
    </intervention>
    <intervention id="2-458-000" speaker_id="4544" is_mep="True" mode="spoken" role="Presidente" name="Diana WALLIS" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="unknown">Annuncio l’interrogazione n. 12 dell’onorevole Zigmantas Balcytis (H-000136/11)</p>
      <p sl="unknown">Oggetto: Disparità in materia di assistenza sanitaria negli Stati membri</p>
      <p sl="unknown">Nelle regioni e negli Stati membri dell'UE sussistono ancora oggi grandi disparità nei servizi di assistenza sanitaria e disuguaglianze tra i pazienti in merito ai servizi di qualità e al rimborso di medicinali per patologie complesse, come il morbo di Alzheimer.</p>
      <p sl="unknown">Intende la Commissione adottare misure in proposito? In caso affermativo, a quali misure ha intenzione di ricorrere per incoraggiare l'elaborazione di strategie nazionali o regionali integrate, finalizzate a ridurre le disuguaglianze in tale ambito e assicurare ai pazienti dell'UE l'accesso a servizi di assistenza sanitaria di qualità?</p>
    </intervention>
    <intervention id="2-459-000" speaker_id="photo_generic" name="Maria Damanaki" is_mep="True" mode="spoken">
      <p sl="en">membro della Commissione. − Onorevoli deputati del Parlamento, in base al trattato, la competenza di intervenire in tali questioni spetta agli Stati membri. L’Unione europea interviene per sostenere, coordinare o integrare le azioni degli Stati membri volte a tutelare e migliorare la salute umana. Detto ciò, la Commissione ritiene che tutti i cittadini dell’Unione debbano avere accesso universale a cure di alta qualità.</p>
      <p sl="en">La Commissione ha pertanto avviato numerose iniziative in materia, e sono lieta di rispondere all’interrogazione dell’onorevole deputato del Parlamento. Nel 2009, la Commissione ha adottato una comunicazione su “Solidarietà in materia di salute: riduzione delle disuguaglianze sanitarie nell’UE” e tale comunicazione sottolinea l’esigenza di correggere le disuguaglianze in campo sanitario.</p>
      <p sl="en">Lo scorso dicembre, i servizi della Commissione hanno inoltre avviato un’azione congiunta con 14 Stati membri per la riduzione delle disuguaglianze sanitarie nel quadro del programma per la salute. Anche l’accesso universale a cure di alta qualità è una priorità del metodo aperto di coordinamento sulla salute e le cure a lungo termine. In tale contesto, gli Stati membri hanno concordato obiettivi specifici concernenti i sistemi sanitari, l’accesso all’assistenza sanitaria, la qualità della salute e la sostenibilità delle politiche sanitarie. Oltre alla nuova direttiva sui diritti dei pazienti nell’assistenza sanitaria transfrontaliera, i pazienti comunitari potranno ottenere informazioni su terapie disponibili all’estero e potranno eventualmente chiedere un rimborso dei costi.</p>
      <p sl="en">Infine, il settore sanitario è una delle aree di finanziamento che rientrano nell’attuale politica di coesione. Le misure finanziate in tale contesto, quali la modernizzazione delle infrastrutture ospedaliere, l’acquisto di apparecchiature mediche o la formazione del personale medico, possono migliorare l’accesso dei cittadini all’assistenza sanitaria, soprattutto nelle regioni più povere.</p>
    </intervention>
    <intervention id="2-460-000" speaker_id="96680" name="Zigmantas BALČYTIS" is_mep="True" mode="spoken" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Signora Presidente, Commissario, vorrei ringraziarla sentitamente per la sua risposta così completa, ma se si tratta di persone affette da patologie complesse, i miei elettori sollevano spesso una questione specifica. è vero, la questione più importante sono le cure, ma spesso tali cure vengono prestate dalle famiglie dei pazienti. I prestatori di assistenza non possono più prendere parte al mercato del lavoro, e la loro situazione è molto indefinita. Non ritiene che, oltre ad armonizzare i servizi sanitari, sia necessario disciplinare tale questione, per permettere anche ai prestatori di assistenza di godere della protezione sociale?</p>
    </intervention>
    <intervention id="2-461-000" speaker_id="26851" name="Nikolaos CHOUNTIS" is_mep="True" mode="spoken" nationality="Greece" birth_date="17-09-1953" birth_place="Lagadia Arkadias" p_group="Confederal Group of the European United Left - Nordic Green Left" m_state="GR">
      <p sl="el">Signora Presidente, signor Commissario, poiché la direttiva sull’applicazione dei diritti dei pazienti nell’assistenza sanitaria transfrontaliera da lei citata non è ancora entrata in vigore, le chiedo quanto segue: i pazienti hanno già diritto a ottenere il rimborso dai loro fondi assicurativi se richiedono servizi medici in un altro paese? Mi preme soltanto ricordare all’Assemblea che la Corte di giustizia europea ha già emesso una sentenza a favore.</p>
    </intervention>
    <intervention id="2-462-000" speaker_id="36281" name="Silvia-Adriana ȚICĂU" is_mep="True" mode="spoken" nationality="Romania" birth_date="14-11-1970" birth_place="Galaţi" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Vorrei rivolgere la seguente interrogazione. In relazione ai servizi sanitari nazionali e al fatto che, purtroppo, molti Stati membri hanno tagliato il bilancio per la salute a causa della crisi economica e finanziaria, quali misure intende adottare la Commissione per far sì che gli Stati membri non siano costretti a ridimensionare il loro bilancio per la salute? I pazienti che non vengono trattati tempestivamente si traducono in un costo aggiuntivo per il servizio sanitario.</p>
    </intervention>
    <intervention id="2-463-000" speaker_id="photo_generic" name="Maria Damanaki" is_mep="True" mode="spoken">
      <p sl="en">membro della Commissione. − Signora Presidente, in generale vi posso dire che dobbiamo affrontare tutte queste problematiche ricordando che si tratta di questioni di competenza degli Stati membri, un fattore che va rispettato.</p>
      <p sl="en">Comprendo che vi siano ancora delle discrepanze, ma la Commissione farà comunque il possibile per aiutare gli Stati membri ad armonizzare la situazione tra di loro. La nostra priorità consiste nell’agevolare la cooperazione tra gli Stati membri per ridurre le disuguaglianze. Un’altra azione che possiamo compiere è seguire la questione come parte del Processo sulla responsabilità delle imprese nel campo dei farmaceutici avviato dalla Commissione.</p>
      <p sl="en">Per quanto riguarda l’interrogazione dell’onorevole Chountis, quel che posso dire è che quando la direttiva sarà entrata in vigore forniremo un quadro giuridico chiaro in materia di diritti di rimborso per l’assistenza sanitaria transfrontaliera. Proponiamo poi di ridurre le disuguaglianze insite nell’attuazione divergente delle decisioni della Corte europea. I cittadini potranno così avere la certezza di quando e su quale base riceveranno o meno il rimborso delle cure ricevute all’estero. Fino ad allora temo che non ci sia altro da fare che aspettare.</p>
    </intervention>
    <intervention id="2-464-000" speaker_id="4544" is_mep="True" mode="spoken" role="Presidente" name="Diana WALLIS" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="unknown">Annuncio l’interrogazione n. 13 dell’onorevole Harkin (H-000110/11)</p>
      <p sl="unknown">Oggetto: Tecnologie abilitanti</p>
      <p sl="unknown">Data la persistente scarsa capacità dell'Europa nel tradurre R&amp;S in prodotti commerciali, può la Commissione fornire una panoramica della situazione presente in merito al rafforzamento della posizione dell'Europa nelle tecnologie abilitanti fondamentali?</p>
    </intervention>
    <intervention id="2-465-000" speaker_id="photo_generic" name="Antonio Tajani" is_mep="True" mode="spoken">
      <p sl="it">Vicepresidente della Commissione . − Signora Presidente, onorevoli deputati, per quanto riguarda le tecnologie abilitanti, il 30 settembre 2009 la Commissione ha adottato una comunicazione che disegnava una strategia comune per questo settore. In quella comunicazione evidenziavamo che, nonostante le ottime capacità di ricerca e di sviluppo in alcune tecnologie abilitanti fondamentali, non riusciamo ad avere i proporzionati successi quando si tratta di trasformare i risultati della ricerca in prodotti manifatturieri e in servizi.</p>
      <p sl="it">Credo quindi che sia importante definire una strategia che punti ad assicurare la diffusione delle tecnologie abilitanti fondamentali nelle industrie europee. Questa impostazione è stata sottolineata anche nelle iniziative faro della Commissione, in particolare quella sulla politica industriale, quella sull'Unione per l'innovazione e quella sulla strategia digitale per l'Europa.</p>
      <p sl="it">Dopo l'adozione della comunicazione, la Commissione, a luglio dello scorso anno, ha istituito un gruppo di esperti ad alto livello sulle tecnologie abilitanti fondamentali. I lavori sono stati inaugurati da tre Commissari, dal Vicepresidente competente per l'agenda digitale Nelly Kroes, dal Commissario competente per la ricerca e l'innovazione Máire Geoghegan-Quinn e dal sottoscritto come responsabile per l'industria e l'imprenditoria. Il gruppo ha avuto un mandato di un anno per formulare raccomandazioni sulle misure politiche da adottare per promuovere la realizzazione industriale delle tecnologie abilitanti fondamentali in Europa.</p>
      <p sl="it">Il gruppo è composto da 27 rappresentanti provenienti dalle amministrazioni degli Stati membri, dalla comunità dei ricercatori, dal settore europeo delle tecnologie abilitanti, dalla Banca europea per gli investimenti e dalle associazioni delle piccole e medie imprese.</p>
      <p sl="it">A febbraio di quest'anno, il gruppo ha presentato alla Commissione europea un progetto preliminare che illustra le principali sfide connesse alla commercializzazione delle tecnologie abilitanti fondamentali in Europa. Il primo documento interlocutorio, un internal working document , è consultabile sul sito della Direzione generale "Enterprise ". La relazione definitiva del gruppo di esperti sarà presentata alla Commissione nel corso del prossimo mese di luglio. Questa relazione costituirà un contributo importante alle riflessioni della Commissione destinate ad elaborare un quadro strategico comune che raggruppi i programmi di sostegno alla ricerca e all'innovazione.</p>
      <p sl="it">Le tecnologie abilitanti fondamentali sono di importanza fondamentale per le nostre economie, perché costituiscono dei veri e propri strumenti che consentono l'emergere di futuri prodotti e servizi e rappresentano quindi le fondamenta della nostra base industriale, di quella che potremmo chiamare la nostra terza rivoluzione industriale.</p>
      <p sl="it">Chi saprà avvalersi di queste tecnologie in Europa sarà in grado anche di rendere le nostre industrie più competitive e sarà all'avanguardia nel passaggio ad un'economia a bassa emissione di carbonio, efficiente nel consumo delle risorse e basata sulla conoscenza. Non avvalersi delle KETs significa perdere la leadership europea nei settori in cui siamo forti e perdere capacità innovativa nelle applicazioni che sono strategiche per la nostra Unione.</p>
      <p sl="it">Allo stesso tempo, queste tecnologie offrono enormi potenzialità di mercato per la crescita. Voglio citarvi alcune cifre che sono emblematiche. Secondo le nostre valutazioni, il loro volume di mercato globale si aggira sui 950 e i 1.100 miliardi di euro l'anno, con un tasso di crescita annuale previsto compreso tra il 5 per cento e il 46 per cento. Quindi, le tecnologie emergenti rappresentano una straordinaria possibilità su cui tutte le economie industrializzate fonderanno la loro competitività, strumento inevitabile per la crescita del futuro.</p>
      <p sl="it">Perdere questa occasione sarebbe un errore e la Commissione intende svolgere il suo ruolo. Abbiamo bisogno del sostegno del Parlamento europeo, tanto più dopo il trattato di Lisbona con le accresciute competenze affidate al Parlamento europeo, e credo – e lo dico anche come vecchio parlamentare europeo – che questa collaborazione tra Parlamento europeo e Commissione ci farà ottenere buoni risultati anche in questo settore cruciale per la crescita e la competitività della nostra economia europea.</p>
    </intervention>
    <intervention id="2-466-000" speaker_id="28116" name="Marian HARKIN" is_mep="True" mode="spoken" nationality="Ireland" birth_date="26-11-1953" birth_place="Sligo" p_group="Group of the Alliance of Liberals and Democrats for Europe" m_state="IE">
      <p sl="en">Signor Commissario, grazie della risposta e congratulazioni sincere alla Commissione per il lavoro svolto al fine di assicurarsi che l’Europa rimanga in prima linea di quella che lei ha definito “la terza rivoluzione industriale”.</p>
      <p sl="en">Il gruppo di alto livello ha gestito tutta una serie di questioni, una delle quali era questa sorta di “valle di lacrime”, in altre parole il vuoto che separa l’idea creativa dal mercato, e ha rilevato il fatto che l’Europa finisce spesso per perdere il vantaggio della prima mossa.</p>
      <p sl="en">Ha anche trattato tutta una serie di ostacoli esistenti, ad esempio l’assenza di un brevetto europeo per la proprietà intellettuale e l’esigenza di ridurre la frammentazione del quadro normativo esistente. La mia domanda è pertanto la seguente: quali misure ha intrapreso la Commissione, sempre che le abbia intraprese, per affrontare le suddette questioni?</p>
    </intervention>
    <intervention id="2-467-000" speaker_id="photo_generic" name="Antonio Tajani" is_mep="True" mode="spoken">
      <p sl="it">Vicepresidente della Commissione . − Ringrazio l'onorevole Harkin per aver sottolineato anche il lavoro che sta svolgendo la Commissione, ma anche per sollecitare un maggior impegno dell'esecutivo. In questa fase noi stiamo aspettando le raccomandazioni politiche del gruppo di esperti prima di indicare una compiuta strategia da parte della Commissione.</p>
      <p sl="it">Nel documento di lavoro a medio termine il gruppo di esperti ha proposto un ponte a tre pilastri che intende colmare questo divario di innovazione. Ognuno dei pilastri rappresenta una condizione che deve essere necessariamente soddisfatta affinché si possano diffondere le KETs nell'Unione europea.</p>
      <p sl="it">Il primo riguarda la ricerca tecnologica. L'Europa deve sviluppare tecnologie più competitive fino alla fase dei prototipi che sono protetti dai brevetti. Questo obiettivo richiede che i programmi di ricerca dell'Unione siano maggiormente mirati alla ricerca tecnologica.</p>
      <p sl="it">Il secondo riguarda la dimostrazione dei prodotti. Noi dobbiamo riuscire a trasformare le conquiste della tecnologia in prodotti competitivi e questo obiettivo richiede di riequilibrare i programmi di ricerca dell'Unione mediante progetti dimostrativi.</p>
      <p sl="it">Il terzo pilastro è una competitività industriale di livello globale. L'Europa deve mantenere le attuali capacità produttive avanzate o crearne di nuove in modo da riuscire a competere su scala mondiale con prodotti innovativi a livello di prezzi e di dimensioni. È opportuno, a questo fine, migliorare le condizioni quadro per gli investitori per incoraggiarli a investire nell'Unione europea. Quindi attrarre investimenti, ma anche lavorare meglio in tutti i programmi comunitari che possono favorire questo settore così importante, e cercare di colmare la carenza tra la ricerca e l'applicazione che è caratteristica di molti settori dell'attività produttiva dell'Unione europea.</p>
      <p sl="it">Questo passaggio dalla ricerca all'applicazione è un problema che riguarda tutto il settore industriale. Ecco perché io sono favorevole e abbiamo sostenuto la politica dei cluster – ne abbiamo circa 2.000 – che permette di collegare ricerca e industria, università, ricerca e industria, università, ricerca e industria e innovazione, per rendere più competitivo il nostro sistema industriale.</p>
      <p sl="it">Onorevole Harkin, questo è lo stato dell'arte. Continueremo a lavorare e tutte le proposte, tutti i suggerimenti che verranno dal Parlamento europeo saranno esaminati con grande attenzione da parte mia e farò tesoro di tutte le indicazioni che questa Assemblea vorrà fornirmi.</p>
    </intervention>
    <intervention id="2-469-000" speaker_id="photo_generic" name="Maria Damanaki" is_mep="True" mode="spoken">
      <p sl="en">membro della Commissione. − Quando i miei servizi hanno iniziato a predisporre il pacchetto di riforme per la politica comune della pesca, hanno condotto una valutazione d’impatto rigorosa su tutta una serie di possibili riforme. Una di queste era il proseguimento della politica attuale dopo il 2013. Lo status quo è stato utilizzato come parametro per raffrontare l’impatto di altre possibili opzioni. Lo scenario dello status quo tiene conto di nuovi piani di gestione a lungo termine, del regolamento sui controlli e del regolamento sulla pesca illegale non denunciata.</p>
      <p sl="en">I risultati dello scenario di mantenimento dello status quo sono chiari: se non cambieremo la nostra politica, entro il 2020 la sostenibilità delle riserve sarà in generale da escludere.</p>
      <p sl="en">Per quanto riguarda la sostenibilità ambientale, soltanto il 6 per cento delle riserve analizzate raggiungerebbe il rendimento massimo sostenibile nel 2020. A ciò va raffrontato il nostro obbligo di conseguire il rendimento massimo possibile entro il 2015. Pertanto, se non cambieremo nulla non riusciremo mai a onorare il nostro impegno di raggiungere il rendimento massimo possibile entro il 2015.</p>
      <p sl="en">Per quanto riguarda le prestazioni economiche delle flotte da pesca, secondo lo scenario dello status quo soltanto alcune di esse si rivelerebbero economicamente sostenibili. Il settore delle catture nel suo complesso registrerebbe profitti pari a zero o addirittura peggiori.</p>
      <p sl="en">Infine, il quadro della sostenibilità sociale è identico. L’occupazione nel settore delle catture continuerebbe a diminuire alla stessa velocità di oggi; le retribuzioni si manterrebbero basse, rendendo la professione del pescatore sempre meno appetibile per le giovani generazioni.</p>
      <p sl="en">Pertanto lo status quo non rappresenta affatto una soluzione per la Commissione. Ci occorrono le riforme e stiamo lavorando in tal senso.</p>
    </intervention>
    <intervention id="2-470-000" speaker_id="4554" name="Chris DAVIES" is_mep="True" mode="spoken" nationality="United Kingdom" birth_date="07-07-1954" birth_place="Lytham St Annes" p_group="Renew Europe Group" m_state="GB">
      <p sl="en">Signora Presidente, il Commissario ha dipinto un quadro molto deprimente quando ha affermato che, se proseguirà lo status quo, le nostre prospettive sono tutt’altro che rosee, con molte flotte da pesca economicamente insostenibili e opportunità di lavoro per i pescatori in costante declino.</p>
      <p sl="en">Viene tuttavia da chiedersi se un calo non sia da preferire all’alternativa. Il fatto è che non lo sappiamo. Non disponiamo delle conoscenze scientifiche per il 50 per cento delle nostre attività di pesca. Sappiamo che le riserve ittiche sono spesso esigue, dopo decenni di pesca eccessiva. La realtà è che la situazione è molto fragile. Siamo molto vulnerabili. Commissario, non si può escludere la possibilità che, al regime attuale, molte attività di pesca siano destinate al tracollo.</p>
    </intervention>
    <intervention id="2-471-000" speaker_id="96813" name="Barbara MATERA" is_mep="True" mode="spoken" nationality="Italy" birth_date="09-12-1981" birth_place="Foggia" p_group="Group of the European People's Party (Christian Democrats)" m_state="IT">
      <p sl="it">Condivido con i colleghi la preoccupazione per il comparto ittico nel Mediterraneo e condivido anche l'attenzione verso la tutela degli ecosistemi marini. Ma, alla luce delle difficoltà soci-economiche delle attività relative al mare, e in particolare di alcune comunità marittime piegate dalla rigidità della normativa comunitaria, chiedo se la Commissione intende trovare soluzioni equilibrate e immediate, al fine di tutelare contemporaneamente sia gli ecosistemi che i tanti cittadini europei che lavorano nel settore.</p>
    </intervention>
    <intervention id="2-472-000" speaker_id="96668" name="Seán KELLY" is_mep="True" mode="spoken" nationality="Ireland" birth_date="26-04-1952" birth_place="Killarney" m_state="IE">
      <p sl="en">Il Commissario ci ha dipinto uno scenario piuttosto deprimente. Uno dei problemi messi in luce dall’onorevole Davies nella sua interrogazione è la questione dei rigetto in mare dei pesci. Poco tempo fa ho conosciuto un pescatore che mi ha riferito di aver scoperto o inventato una rete che metterebbe fine a tale pratica per la pesca dei tonni. Il Commissario potrebbe tenerne conto? Crede che si possa applicare una tecnologia che ponga fine ai rigetti in mare o almeno li argini?</p>
    </intervention>
    <intervention id="2-473-000" speaker_id="photo_generic" name="Maria Damanaki" is_mep="True" mode="spoken">
      <p sl="en">membro della Commissione. − Se proseguiremo nello status quo, dovremo certamente affrontare la questione del rapido calo di diverse riserve, su questo non c’è dubbio.</p>
      <p sl="en">Non posso che convenire sulla fragilità estrema della situazione. Se ci troveremo di fronte a una situazione estrema, le conseguenze saranno deleterie. Per questo ci occorre la riforma e per questo studieremo quale approccio adottare per ristabilire un equilibrio tra le sostenibilità delle riserve e l’impatto socioeconomico della riforma stessa.</p>
      <p sl="en">Una cosa dev’essere chiara: non stiamo dando la precedenza alla tutela ambientale rispetto al benessere dei nostri pescatori. I nostri pescatori ci stanno a cuore, così come le generazioni future. Per questo ci serve la riforma in quanto, per dirvi le cose come stanno, se si esauriranno le riserve ittiche i pescatori del Mediterraneo e di tutte le altre acque europee non avranno un futuro. Per garantire un futuro al nostro settore della pesca, ci occorre la riforma. Intendiamo presentare alcune proposte valide e abbiamo in animo di garantire il sostentamento dei nostri pescatori. Lo vogliamo fare.</p>
      <p sl="en">Un altro oratore ha fatto riferimento alla selettività dell’attrezzatura da pesca. I nostri servizi saranno più che disposti a esaminare qualsiasi nuova attrezzatura e innovazione relative alla selettività. Vorrei inoltre aggiungere che, nel quadro del nostro nuovo sistema di finanziamenti, intendiamo stanziare risorse generose malgrado la crisi, per garantire il miglioramento della situazione della selettività. Accolgo con molto favore tutte le iniziative del settore – dei nostri pescatori – tese a migliorare la selettività delle attrezzature da pesca.</p>
      <p sl="en">In generale, mi preme ribadire che il mantenimento dello status quo è da escludere. è da escludere per la sostenibilità delle riserve, per il sostentamento dei nostri pescatori e per il futuro delle nostre comunità costiere. Per questo ci occorre la riforma.</p>
    </intervention>
    <intervention id="2-474-000" speaker_id="4544" is_mep="True" mode="spoken" role="Presidente" name="Diana WALLIS" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="unknown">Annuncio l’interrogazione n. 15 dell’onorevole Higgins (H-000127/11)</p>
      <p sl="unknown">Oggetto: Proposta di vietare lo spinnamento degli squali</p>
      <p sl="unknown">Alla luce del sostegno manifestato di recente dai deputati al Parlamento europeo alla proposta di vietare lo spinnamento degli squali e considerato che il Congresso degli Stati Uniti ha varato una normativa che vieta tale pratica e che altre giurisdizioni manifestano una netta tendenza a favore dell'applicazione di una normativa di questo genere, cosa intende proporre la Commissione per dare effetto legislativo alle preoccupazioni dei deputati al PE?</p>
    </intervention>
    <intervention id="2-475-000" speaker_id="photo_generic" name="Maria Damanaki" is_mep="True" mode="spoken">
      <p sl="en">membro della Commissione. − Vorrei ringraziare l’onorevole deputato dell’interrogazione rivoltami, in quanto mi dà l’opportunità di informare l’Assemblea in merito allo spinnamento degli squali.</p>
      <p sl="en">Un regolamento del Consiglio del 2003 vieta lo spinnamento su imbarcazioni comunitarie che pescano ovunque nel mondo e su tutte le imbarcazioni che pescano in acque comunitarie. In generale, esiste un divieto di spinnamento degli squali. Tuttavia, la norma attuale consente – ed ecco il problema – a determinate condizioni, la lavorazione del pesce con l’asportazione di pinne a bordo delle imbarcazioni, mentre obbliga a tenere a bordo tutte le carcasse di squalo. Per questo negli ultimi anni ci siamo trovati di fronte al problema dello spinnamento degli squali.</p>
      <p sl="en">Abbiamo presentato un piano d’azione nel febbraio del 2009 e da allora abbiamo adottato diverse misure. Stiamo inoltre collaborando attivamente con le organizzazioni regionali per istituire regimi di gestione efficaci per le specie di squalo più vulnerabili e per garantire uno sfruttamento sostenibile. Pertanto, per affrontare tale questione abbiamo il problema dell’esigenza di una consultazione pubblica, che abbiamo organizzato da alcuni mesi. Il documento di consultazione presentava tre delle opzioni principali attualmente oggetto di discussione tra gli esperti di tutto il mondo per migliorare i controlli e garantire la piena conformità. Molte parti interessate, tra cui l’industria della pesca, scienziati, dirigenti e ONG, nonché il pubblico, ci hanno inviato i loro commenti.</p>
      <p sl="en">Vi voglio garantire che la tutela degli squali mi sta molto a cuore. Ho quindi chiesto ai miei servizi di studiare con attenzione tutti i contributi ricevuti. Redigeremo poi una valutazione d’impatto che, come saprete, serve a modificare il regolamento. Intendo adottare una proposta legislativa il prima possibile. Vorrei annunciarvi che tale questione è diventata per me prioritaria, per non perdere altro tempo.</p>
      <p sl="en">Vorrei inoltre aggiungere che la Commissione ha adottato molti provvedimenti per garantire la gestione sostenibile e la protezione degli squali in generale, al di là del loro spinnamento. Abbiamo presentato un piano d’azione e da allora abbiamo adottato diverse misure. Abbiamo proibito la pesca degli squali nasuti, degli squali elefante e degli squali bianchi nelle acque comunitarie. Abbiamo vietato i tramagli al di sotto dei 200 metri per proteggere gli squali di profondità. Lo scorso anno – vorrei enfatizzarlo – abbiamo proposto una quota sostenibile e scientifica per diverse specie di squalo. Non è stato affatto facile negoziare tale quota con il Consiglio. Non è stato un compito facile, ma alla fine ci siamo riusciti e abbiamo in mano una proposta sostenibile per quest’anno e, spero, per il prossimo.</p>
    </intervention>
    <intervention id="2-476-000" speaker_id="28117" name="Jim HIGGINS" is_mep="True" mode="spoken" nationality="Ireland" birth_date="04-05-1945" birth_place="Ballyhaunis" p_group="Group of the European People's Party (Christian Democrats)" m_state="IE">
      <p sl="en">Signora Presidente, spinnare gli squali è una pratica crudele; è disumana; è barbara. Una volta rigettati in mare, muoiono. Tale pratica andrebbe vietata. La Commissione ha citato il regolamento del 2003, che però non funziona.</p>
      <p sl="en">Mi rendo conto delle difficoltà. Come effettuare i controlli? Dobbiamo promulgare un regolamento che vieti completamente tale pratica. Stiamo parlando della scomparsa totale – dell’estinzione completa – di una specie. I dati parlano da soli. Ad esempio, si stima che nel 2009 siano state collocate nel commercio mondiale le pinne di un numero di squali che va dai 26 ai 73 milioni. Si tratta di un’attività di fatto molto redditizia. Dobbiamo vietarla completamente. è una barbarie, non dovrebbe essere consentita e dobbiamo vietarla una volta per tutte. Dovremmo fare da guida in tal senso.</p>
    </intervention>
    <intervention id="2-477-000" speaker_id="2109" name="Brian CROWLEY" is_mep="True" mode="spoken" nationality="Ireland" birth_date="04-03-1964" birth_place="Dublin" p_group="European Conservatives and Reformists Group" m_state="IE">
      <p sl="en">Signora Presidente, nel 2003 è stata vietata la pesca con spinnamento degli squali. Per analogia, ci troviamo adesso a dover affrontare la situazione degli sgombri nell’Unione europea; a livello europeo e di Spazio economico europeo vi è un accordo sulla riduzione della pesca degli sgombri. Eppure constatiamo che sia l’Islanda sia le isole Fær Øerne hanno catturato 150 000 tonnellate ciascuna, il che sta incidendo direttamente sulla sostenibilità delle flotte da pesca europee. Quali azioni possiamo intraprendere al riguardo? In particolare, si possono adottare sanzioni commerciali contro queste due aree?</p>
    </intervention>
    <intervention id="2-478-000" speaker_id="4554" name="Chris DAVIES" is_mep="True" mode="spoken" nationality="United Kingdom" birth_date="07-07-1954" birth_place="Lytham St Annes" p_group="Renew Europe Group" m_state="GB">
      <p sl="en">Signora Presidente, con i leoni che scompaiono dall’Africa e gli squali che scompaiono dai nostri mari, vorrei elogiare il Commissario per quello che sta tentando di fare, ma in questo caso sono i mercati a dettare le leggi. In Asia c’era una domanda ingente di pinne di squalo, che possono essere molto redditizie.</p>
      <p sl="en">L’unico modo per essere certi di poter monitorare e quantificare la situazione è imporre che le pinne arrivino a riva attaccate al colpo degli squali. Così potremo mantenere il controllo. Auspico che il Commissario ne tenga conto all’atto di redigere le proposte.</p>
    </intervention>
    <intervention id="2-479-000" speaker_id="photo_generic" name="Maria Damanaki" is_mep="True" mode="spoken">
      <p sl="en">membro della Commissione. − Signora Presidente, convengo con gli onorevoli deputati che, benché esista un divieto, la situazione non può essere definita soddisfacente. Concordo con voi, conosciamo la realtà e sappiamo come vanno le cose. Sappiamo che dietro le nostre discussioni c’è un’industria estremamente redditizia. Eppure dobbiamo adottare misure coerenti con il nostro quadro giuridico, per cui consentitemi di dare qualche spiegazione.</p>
      <p sl="en">Il problema è dovuto al fatto che ora l’industria può far arrivare le pinne e gli squali in porti diversi. Può far approdare le pinne da una parte, che come immaginiamo sono più preziose a causa della domanda esistente soprattutto in Asia, e il corpo degli squali da un’altra parte, il che rende i controlli molto difficili. Per questo ci ritroviamo in questa situazione. Abbiamo intenzione di intervenire. Per questo abbiamo proposto la procedura di consultazione, perché vorremmo gestire questa situazione così difficile.</p>
      <p sl="en">Vi posso pertanto anticipare che ci sarà una proposta ambiziosa e spero che entro l’anno disporremo di un nuovo strumento giuridico in materia di pinne degli squali che produca risultati concreti. Disciplineremo la situazione una volta per tutte.</p>
      <p sl="en">Per quanto riguarda l’analogia con la situazione degli sgombri, quel che vi posso dire è che l’Unione europea ha fatto del proprio meglio. Mi preme precisare che gli Stati membri della zona sono stati molto cooperativi e che i nostri pescatori e la nostra industria ha dovuto fare molti sacrifici per garantire la sostenibilità delle riserve.</p>
      <p sl="en">Per questo ci siamo adirati molto quando l’Islanda e le Isole Fær Øer hanno adottato approcci unilaterali e hanno incrementato autonomamente le proprie quote. è un comportamento che non possiamo semplicemente accettare. Ci stiamo impegnando su questo fronte – i miei servizi stanno collaborando con il Gabinetto e i servizi del Commissario per il commercio de Gucht – e avvieremo una proposta legislativa per un’arma giuridica a cui ricorrere in questi casi. Disponiamo già di qualche arma, ma le armi giuridiche a nostra disposizione si riferiscono attualmente soltanto al pesce fresco, compreso lo sgombro, e non ai prodotti dello sgombro e soprattutto non all’olio di pesce e alle farine di pesce, i principali prodotti di esportazione di Islanda e isole Faroe. Dobbiamo essere attivi su questo fronte. La Commissione farà il possibile per garantire che venga protetta la sostenibilità delle riserve nella prossima stagione di pesca.</p>
    </intervention>
    <intervention id="2-480-000" speaker_id="4544" is_mep="True" mode="spoken" role="Presidente" name="Diana WALLIS" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="unknown">Annuncio l’interrogazione n. 16 dell’onorevole Kratsa-Tsagaropoulou (H-000142/11)</p>
      <p sl="unknown">Oggetto: Nuova strategia marittima del Mediterraneo</p>
      <p sl="unknown">L’esigenza di una strategia marittima per il Mediterraneo rientra nel programma delle 25 azioni per un progetto integrato nel Mediterraneo nell’ambito delle nuove sfide derivanti dagli sviluppi in atto nei paesi arabi mediterranei. L’Unione ha definito una normativa e una strategia destinate a promuovere l’uso sostenibile dei mari, la conservazione degli ecosistemi marini e la tutela delle risorse di base a sostegno delle attività socio-economiche relative al mare.</p>
      <p sl="unknown">Può la Commissione riferire:</p>
      <p sl="unknown">se porrà nuovi obiettivi di politica marittima anche nell’ambito della nuova politica euromediterranea;</p>
      <p sl="unknown">come evolvono le iniziative dell’Unione per il Mediterraneo in settori quali il disinquinamento di tale mare;quali sono gli strumenti a disposizione per agevolare l’adattamento del bacino mediterraneo al cambiamento climatico e contenere i gravi rischi derivanti dalle inondazioni, dall’erosione delle coste e dall’ulteriore degrado dei suoli;</p>
      <p sl="unknown">come si collocano nell’ambito della strategia marittima i progetti relativi al trasporto di energia nel Mediterraneo;</p>
      <p sl="unknown">quali provvedimenti e quale cooperazione con i partner mediterranei sussistono a tutela della navigazione e per far fronte all’immigrazione clandestina via mare?</p>
    </intervention>
    <intervention id="2-481-000" speaker_id="photo_generic" name="Maria Damanaki" is_mep="True" mode="spoken">
      <p sl="en">membro della Commissione. − Signora Presidente, ringrazio l’onorevole Kratsa-Tsagaropoulou dell’interrogazione, in quanto ci permette di citare questa situazione problematica del Mediterraneo.</p>
      <p sl="en">Mi preme informare il Parlamento che la Commissione ha recentemente adottato una comunicazione dal titolo “Un partenariato per la democrazia e la prosperità condivisa con il Mediterraneo meridionale” che contiene una serie di proposte per affrontare le sfide che incombono sulla regione in seguito agli eventi recenti. Come saprete, si tratta di una situazione estrema molto fragile e molto preoccupante.</p>
      <p sl="en">La Commissione è decisamente soddisfatta dell’avallo generale della sua iniziativa. La comunicazione è stata accolta molto positivamente da tutti gli Stati membri e, lo spero, dal Parlamento.</p>
      <p sl="en">Mi soffermerei ora su qualche azione intrapresa fino a oggi ai fini dell’obiettivo di una nuova strategia marittima per il Mediterraneo. In primo luogo, in relazione a una politica marittima integrata, abbiamo già istituito un gruppo di lavoro per tale politica, che coinvolge tutti gli Stati costieri del mediterraneo e le convenzioni regionali. Abbiamo intenzione di promuoverlo alla stregua di un forum trasversale su tutte le attività marittime, la cooperazione e i finanziamenti nella regione. Come parte di tale iniziativa, abbiamo anche il primo progetto di assistenza tecnica avviato nell’ambito della politica europea di vicinato, che si occupa della politica marittima integrata per il Mediterraneo.</p>
      <p sl="en">Vorrei anche informare il Parlamento di un’iniziativa adottata di recente per avviare un progetto di cooperazione congiunta nel Mediterraneo con l’Organizzazione marittima internazionale e la Banca europea degli investimenti. Conto su questa iniziativa e spero che si riveli proficua. Definiremo azioni mirate per la crescita, l’occupazione e la formazione marittima, molto importanti per la regione mediterranea. Inseriremo anche misure per una vigilanza marittima integrata, e prevediamo di coinvolgere il settore privato in quanto riteniamo che sia indispensabile per le questioni marittime.</p>
      <p sl="en">Parallelamente a ciò, la Commissione intende sostenere l’istituzione di un forum per le guardie costiere del Mediterraneo in tutta la regione. Intensificheremo inoltre gli sforzi nel settore del controllo della pesca mediante iniziative formative, seminari e controllo congiunto in cooperazione con l’Organizzazione per l’alimentazione e l’agricoltura delle Nazioni Unite (FAO).</p>
      <p sl="en">Per quanto riguarda la protezione dell’ambiente e il cambiamento climatico, a livello di UE la Commissione sta collaborando con gli Stati membri per raggiungere un buono stato ecologico delle acque marine entro il 2020. A livello regionale, l’UE e gli Stati membri, nel quadro della convenzione di Barcellona, collaborano con i paesi mediterranei partner per promuovere la prevenzione dell’inquinamento e migliorare la risposta in tal senso in tutti i mari regionali che bagnano l’Unione.</p>
      <p sl="en">Per quel che concerne i problemi di emigrazione e gli sviluppi recenti della regione, la Commissione si impegna ad assistere e sostenere gli Stati membri che si trovano a dover affrontare pressioni migratorie improvvise ed è pronta a mobilitare un’assistenza finanziaria. Siamo attualmente impegnati a individuare le aree di emergenza finanziaria nell’ambito del Fondo per le frontiere esterne, e possibilmente del Fondo per i rimpatri e del Fondo europeo per i rifugiati, oltre ai finanziamenti già stanziati per il 2011.</p>
      <p sl="en">Per quanto riguarda la vigilanza delle frontiere esterne, la Commissione è in contatto costante con Frontex, che ha avviato l’operazione congiunta Hermes 2011 per controllare le frontiere esterne dell’UE nella regione. Frontex, insieme ad Europol, ha anche iniziato a redigere una valutazione dei rischi mirata in merito al potenziale sfruttamento della situazione politica instabile da parte di reti criminali e terroristiche, e sta monitorando i flussi migratori irregolari.</p>
    </intervention>
    <intervention id="2-482-000" speaker_id="4482" name="Rodi KRATSA-TSAGAROPOULOU" is_mep="True" mode="spoken" nationality="Greece" birth_date="14-11-1952" birth_place="Zakynthos" p_group="Group of the European People's Party (Christian Democrats)" m_state="GR">
      <p sl="el">Signora Presidente, ringrazio il Commissario per aver fatto riferimento ai piani e ai nuovi orientamenti della Commissione europea, nonché per l’impegno personale espresso in termini di preparativi per la nuova situazione del Mediterraneo.</p>
      <p sl="el">Vorrei rivolgerle un’interrogazione specifica: come valuta i piani già in corso per la decontaminazione del Mediterraneo e per i trasferimenti energetici, come si inseriscono nella politica marittima e quale valore aggiunto si aspetta dai nuovi piani e programmi politici da lei testé citati?</p>
    </intervention>
    <intervention id="2-483-000" speaker_id="96816" name="Giovanni LA VIA" is_mep="True" mode="spoken" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Signor Commissario, nel quadro della nuova politica mediterranea per la pesca e nel quadro che lei ha appena disegnato relativo alla situazione dei paesi della sponda sud del Mediterraneo, che vivono una situazione di profonda crisi, ritiene che la cooperazione transfrontaliera possa validamente, nell'ambito della politica della coesione, affrontare congiuntamente il tema, per trovare tra politica transfrontaliera e politica della pesca soluzioni condivise che consentano di ripristinare gli stock nel Mediterraneo e di facilitare una ripresa di questa attività economica?</p>
    </intervention>
    <intervention id="2-484-000" speaker_id="97019" name="Ivo VAJGL" is_mep="True" mode="spoken" nationality="Slovenia" birth_date="03-03-1943" birth_place="Maribor" p_group="Group of the Alliance of Liberals and Democrats for Europe" m_state="SI">
      <p sl="sl">Signora Presidente, vorrei rivolgere al Commissario un’interrogazione sul fatto che molti paesi europei stanno tentando di scaricare i loro problemi, problemi relativi alla pesca, su un paese che formalmente e legalmente non esiste. Mi riferisco al Sahara occidentale.</p>
      <p sl="sl">La Commissione ha esteso, o meglio, ha ricevuto un mandato per negoziare un accordo in materia di pesca con il Marocco. Sarebbe così gentile da spiegare quali garanzie abbiamo che le risorse che riceveremo in virtù di tale accordo vengano utilizzate a favore del popolo del Sahara occidentale e non soltanto per soddisfare le esigenze dei pescatori europei?</p>
    </intervention>
    <intervention id="2-485-000" speaker_id="photo_generic" name="Maria Damanaki" is_mep="True" mode="spoken">
      <p sl="en">membro della Commissione. − Signora Presidente, convengo con l’onorevole Grässle sul fatto che esiste una possibilità concreta di inquinamento causata dal trasferimento energetico nel Mediterraneo. Il rischio sussiste perché il Mediterraneo è un mare piuttosto chiuso e non riesce a sostenere il carico di un eventuale inquinamento.</p>
      <p sl="en">Pertanto, adesso vogliamo aumentare e potenziare la nostra cooperazione, la cooperazione della Commissione, con gli Stati membri. Mi preme informare l’onorevole Grässle che il Commissario Potočnik e io ci recheremo in Grecia la settimana prossima e organizzeremo un’iniziativa sull’inquinamento del Mediterraneo. La informo inoltre che i paesi del Mediterraneo potrebbero anche prevenire e intercettare meglio l’inquinamento provocato dalle navi partecipando al sistema di monitoraggio satellitare dell’EMSA, ad esempio riguardo le reti marine sicure o le reti marine pulite. Questi sistemi esistono, e incoraggeremo i nostri Stati membri che si affacciano sul Mediterraneo a partecipare a tali sistemi, al fine di individuare l’inquinamento delle navi.</p>
      <p sl="en">Ricordo inoltre che incentiveremo in tal senso non soltanto i nostri Stati membri, ma anche i nostri vicini, mediante discussioni e cooperazione per conseguire tale obiettivi.</p>
      <p sl="en">Per quanto riguarda la cooperazione regionale, confermo che adotteremo delle iniziative al riguardo e che ne sono previste molte nel quadro della Commissione generale della pesca per il Mediterraneo (CGPM); inoltre, ci stiamo adoperando a favore di una nuova strategia, una strategia marittima, per le regioni adriatica e ionica.</p>
      <p sl="en">Stiamo collaborando con i governi degli Stati membri che si affacciano sui mari Adriatico e Ionio: Italia, Slovenia e Grecia, ma anche altri paesi limitrofi, Croazia, Montenegro e Albania. Stiamo cercando di approntare una strategia marittima cooperativa per la regione. Mi preme sottolineare che sarà veramente un’occasione d’oro per i fondi di coesione, come già rilevato dall’onorevole parlamentare.</p>
      <p sl="en">In conclusione, un breve commento sul Sahara occidentale: sì, il diritto dei beneficiari effettivi di sfruttare i fondi che stiamo assegnando al Marocco come parte dell’accordo sulla pesca è stato fonte di notevole preoccupazione. Per questo abbiamo chiesto al governo marocchino di fornirci dei dati concernenti non soltanto l’attuazione dell’accordo in generale, ma anche l’approccio regionale di tale accordo e la distribuzione nelle diverse regioni del paese. Rinnoveremo il protocollo per un periodo transitorio di un anno soltanto per verificare se possiamo proseguire o meno lungo questa strada. Per questo ci stiamo muovendo con molta cautela in questa direzione.</p>
    </intervention>
    <intervention id="2-486-000" speaker_id="4544" is_mep="True" mode="spoken" role="Presidente" name="Diana WALLIS" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="unknown">Annuncio l’interrogazione n. 17 dell’onorevole Papanikolaou (H-000108/11)</p>
      <p sl="unknown">Oggetto: Formazione dei ricercatori e valutazione delle università nell'ambito della iniziativa faro sull'innovazione</p>
      <p sl="unknown">L'iniziativa faro "Europa 2020 - Unione dell'innovazione" (capitolo 2) pubblicata di recente dalla Commissione fa tra l'altro riferimento all'obbligo degli Stati membri di comunicare le strategie destinate alla formazione di ricercatori in numero sufficiente per conseguire gli obiettivi dei piani strategici nazionali rispettivi e all'intenzione della Commissione di sostenere, nello stesso lasso di tempo, un sistema multidimensionale internazionale di valutazione delle performance degli istituti di insegnamento superiore in Europa.</p>
      <p sl="unknown">Può la Commissione dire come assicurerà che l'obiettivo del 3 per cento per la ricerca fino al 2020 venga conseguito nel suo complesso e non vi saranno divergenze di investimenti tra gli Stati membri e se ritiene che la crisi finanziaria in cui versano gli Stati membri della zona euro potrà porre in pericolo gli obiettivi previsti?</p>
    </intervention>
    <intervention id="2-487-000" speaker_id="photo_generic" name="Máire Geoghegan-Quinn" is_mep="True" mode="spoken">
      <p sl="en">membro della Commissione. − Signora Presidente, per quanto riguarda l’obiettivo relativo al 3 per cento di intensità di R&amp;S, l’urgenza dello stato dell’innovazione in Europa esige il sostegno della crescita intelligente e un impegno ad affrontare le sfide della società. Dal quadro europeo di valutazione dell’innovazione emerge che l’UE sta perdendo terreno nei confronti di Stati Uniti e Giappone, mentre il Brasile e la Cina stanno colmando il divario che li separa dall’UE. L’obiettivo relativo al 3 per cento di intensità di R&amp;S deve offrire un contributo essenziale per affrontare tale sfida. Il Consiglio europeo ha invitato gli Stati membri a fissare obiettivi nazionali ambiziosi e realistici, che tengano conto del livello iniziale di investimenti in R&amp;S e delle caratteristiche strutturali chiave delle loro economie.</p>
      <p sl="en">Lo scorso anno gli Stati membri e la Commissione hanno avviato dialoghi bilaterali. Quasi tutti gli Stati membri hanno ora stabilito obiettivi nazionali di intensità di R&amp;S che verranno finalizzati nei loro programmi nazionali di riforma entro la fine di aprile 2011.</p>
      <p sl="en">Il 12 gennaio di quest’anno, la Commissione ha adottato la comunicazione sulla valutazione annuale della crescita, in cui è presente un elenco di obiettivi nazionali in merito alla R&amp;S che sono generalmente ambiziosi e realistici, e segna l’inizio di un nuovo ciclo di coordinamento in questo campo. Verrà condotta una valutazione delle politiche e dei risultati nazionali nel campo della ricerca e dell’innovazione, allo scopo di individuare gli ostacoli principali che impediscono la crescita e la ripresa in condizioni post-crisi in cui sono ancora presenti vincoli finanziari.</p>
      <p sl="en">Una base di ricerca eccellente è imprescindibile per raggiungere l’obiettivo relativo al 3 per cento di intensità di R&amp;S e se l’Europa vuole diventare più innovativa. All’Europa occorreranno per lo meno un milione di nuovi posti di lavoro nella ricerca se vorrà raggiungere l’obiettivo relativo al 3 per cento di intensità di R&amp;S entro il 2020. Il numero di nuovi ricercatori che serviranno sarà molto più elevato, in quanto molti ricercatori andranno in pensione nello stesso periodo. L’eccellenza nella ricerca delle università e, ovviamente, dell’industria andranno a vantaggio dell’intera società. Il progresso è correlato all’alta qualità degli istituti di istruzione superiore.</p>
      <p sl="en">Il quadro europeo di valutazione dell’innovazione si serve di indicatori riconosciuti a livello internazionale per misurare le prestazioni europee rispetto a quelle dei nostri concorrenti. Tre di questi indicatori sono: nuovi laureati per 1 000 abitanti tra i 25 e i 34 anni d’età − indicatore quantitativo − pubblicazioni scientifiche congiunte internazionali per milione di abitanti e pubblicazioni scientifiche presenti nel 10 per cento delle pubblicazioni più citate a livello mondiale come percentuale delle pubblicazioni scientifiche complessive del paese, indicatori entrambi qualitativi.</p>
      <p sl="en">Gli Stati Uniti hanno consolidato la propria leadership nel campo delle pubblicazioni congiunte internazionali, che sono ora del 37 per cento superiori al livello dell’UE. In attesa dei risultati di uno studio di fattibilità previsti per giugno, la Commissione sosterrà una classifica internazionale multidimensionale indipendente per valutare le prestazioni degli istituti di istruzione superiore. Tale studio riguarderà i risultati raggiunti non solo nel campo della ricerca, ma anche in altri ambiti importanti quali innovazione, istruzione, impegno regionale e internazionalizzazione. Il carattere multidimensionale di tale concetto consentirà a studenti, politici e università stesse di selezionare le dimensioni e gli indicatori di interesse sottostanti e di stilare una loro classifica personalizzata in linea con le loro esigenze. Le parti interessate sono coinvolte attivamente in tutte le fasi di questo progetto di fattibilità.</p>
    </intervention>
    <intervention id="2-488-000" speaker_id="96900" name="Georgios PAPANIKOLAOU" is_mep="True" mode="spoken" nationality="Greece" birth_date="15-08-1977" birth_place="Athina" p_group="Group of the European People's Party (Christian Democrats)" m_state="GR">
      <p sl="el">Signora Presidente, grazie molte della risposta, Commissario. Mi preme tuttavia ricordarle che, quando circa otto anni fa pianificavamo la strategia di Lisbona, nel 2003, abbiamo detto più o meno le stesse cose, cioè che avremmo dovuto affidarci all’innovazione e alla ricerca per creare un’economia più competitiva.</p>
      <p sl="el">Lei svolge funzioni di Commissario da oltre un anno e ritengo che abbia l’esperienza sufficiente per dirci che cosa la induce a credere che questa volta, con la nuova strategia 2020, riusciremo nel nostro intento e i risultati non saranno simili a quelli della strategia precedente, che in ultima analisi si è rivelata un clamoroso fallimento.</p>
    </intervention>
    <intervention id="2-489-000" speaker_id="96668" name="Seán KELLY" is_mep="True" mode="spoken" nationality="Ireland" birth_date="26-04-1952" birth_place="Killarney" m_state="IE">
      <p sl="en">Signora Presidente, in merito agli istituti di istruzione superiore, vorrei chiedere al Commissario se è convinta che le istituzioni europee abbiamo la volontà e le capacità per alzare l’asticella, migliorare il proprio posizionamento a livello mondiale e sviluppare la loro capacità di cooperare tra loro al fine di evitare i doppioni nella ricerca.</p>
    </intervention>
    <intervention id="2-490-000" speaker_id="photo_generic" name="Máire Geoghegan-Quinn" is_mep="True" mode="spoken">
      <p sl="en">membro della Commissione. − Signora Presidente, che differenza c’è tra le promesse e gli impegni di Lisbona e quelli di adesso? Credo che la prima cosa sia che innovazione e ricerca sono ora al centro della politica europea. C’è un impegno in tal senso, non solo della Commissione, degli Stati membri e del Parlamento, ma anche del Consiglio europeo. Abbiamo istituito controlli rigorosi, che verranno condotti diligentemente. Disponiamo di 34 impegni per la “Unione dell’innovazione” — la cui responsabilità spetta a diversi miei colleghi — in virtù dei quali monitoriamo regolarmente i miglioramenti, i cambiamenti, gli sviluppi, i risultati e le ragioni dei risultati mancati. Contiamo di organizzare ogni anno una “Convention sull’innovazione” in cui riuniremo le parti interessate attorno a un tavolo per esaminare i progressi compiuti nell’anno precedente.</p>
      <p sl="en">è quindi presente un monitoraggio molto rigoroso, e secondo me è questo che è mancato — o che non ci ha permesso di raggiungere gli obiettivi prestabiliti — a Lisbona. Disponiamo inoltre della valutazione annuale della crescita e a breve avremo anche i programmi nazionali di riforma, in cui gli Stati membri definiranno chiaramente i loro obiettivi e come intendono raggiungerli. Ritengo sia un passo avanti che si era reso necessario.</p>
      <p sl="en">Sul tema della modernizzazione delle università, si tratta di una questione onerosa che credo interessi tutti gli Stati membri dell’UE. Non basta avere una o due università in alcuni Stati membri che si trovano in prossimità dei vertici della classifica. Dobbiamo modernizzare il nostro sistema universitario a tutti i livelli nell’UE e dobbiamo evitare i doppioni a cui si è fatto riferimento, in base a cui ogni università ritiene di avere le capacità per realizzare un centro di eccellenza per ogni singola facoltà. Non è né possibile né sensato dal punto di vista dei costi, e implica molta frammentazione e doppioni, proprio quello che stiamo cercando di evitare.</p>
      <p sl="en">Non dimentichiamoci però che la Commissione non è competente in questo campo. Pertanto, quello che possiamo fare – e il Commissario Vassiliou si sta impegnando attivamente proprio in questo – è spiegare agli Stati membri che non possiamo mantenere le politiche del passato. Dobbiamo cambiare; dobbiamo decidere quali sono le aree in cui realizzare – o in cui un’università specifica possa realizzare – un centro di eccellenza, e dobbiamo mettere in piedi un programma autentico di modernizzazione dell’università che riguardi tutta l’Unione in generale.</p>
    </intervention>
    <intervention id="2-491-000" speaker_id="4544" is_mep="True" mode="spoken" role="Presidente" name="Diana WALLIS" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="unknown">Annuncio l’interrogazione n. 18 dell’onorevole Tsoukalas (H-000111/11)</p>
      <p sl="unknown">Oggetto: Scarsi controlli e elevate percentuali di errore nei progetti del 7imo programma quadro di ricerca</p>
      <p sl="unknown">Dalla risposta data dal Commissario all'interrogazione http://www.europarl.europa.eu/sides/getDoc.do?type=WQ&amp;reference=E-2010-8013&amp;language=IT" http://www.europarl.europa.eu/sides/getDoc.do?type=QT&amp;reference=H-2011-000111&amp;language=IT" \l "def1#def1" emergono seri interrogativi sull'efficacia dei controlli del 7imo programma quadro. Fino al 31 agosto 2010 i servizi competenti avevano realizzato 118 controlli su 193 partecipanti, pari allo 0,42 per cento dei controlli sul 7imo programma in questione laddove quella relativa al 6° programma quadro era del 5,7 per cento. I riscontri sono stati inquietanti in quanto più del 4 per cento del bilancio destinato ai progetti è stato ritenuto speso in modo erroneo. Se tale tendenza si manterrà, non è escluso che saranno necessarie correzioni di ordine finanziario superiori a 2 miliardi di euro per il 7imo programma nel suo complesso.</p>
      <p sl="unknown">Può la Commissione dire di quali dati aggiornati dispone in merito al numero e ai controlli effettuati sui progetti del 7imo programma quadro, a cosa sono dovute le grandi percentuali di errore, se ritiene soddisfacenti i risultati e sufficienti i tentativi di semplificazione delle norme di gestione del 7imo programma quadro e quali passi immediati compirà per far fronte al problema?</p>
    </intervention>
    <intervention id="2-492-000" speaker_id="photo_generic" name="Máire Geoghegan-Quinn" is_mep="True" mode="spoken">
      <p sl="en">membro della Commissione. − Signora Presidente, cercherò di prestare maggiore attenzione agli interpreti.</p>
      <p sl="en">Una condizione imprescindibile per l’attività di audit ex-post è avere a disposizione un numero sufficientemente significativo di dichiarazioni di spesa presentate dai beneficiari. Nel caso del Settimo programma quadro per la ricerca e lo sviluppo tecnologico, o 7PQ 2007-2013, il primo periodo di rendicontazione ha luogo 18 mesi dopo l’avvio del progetto.</p>
      <p sl="en">Di conseguenza il numero di dichiarazioni di spesa del 7PQ disponibili per l’audit ha raggiunto la massa critica soltanto nel 2010. Inoltre, la strategia di controllo della Commissione per la ricerca è stata studiata per fornire un livello ragionevole di rassicurazione sulla legalità e regolarità della spesa per la ricerca su base pluriennale per tutto il periodo del Programma quadro. Al 31 dicembre dello scorso anno la Commissione ha completato 345 audit del 7PQ, che riguardano 432 partecipazioni a progetti del Programma. Nel medesimo periodo, in seguito all’audit di 88,633.047 milioni di euro di contributi al 7PQ, sono state proposte correzioni di ordine finanziario dell’ordine di 4,482 milioni di euro dovute a errori.</p>
      <p sl="en">I programmi quadro per la ricerca vengono attuati principalmente attraverso finanziamenti per la ripartizione dei costi sulla base del rimborso dei costi effettivi ammissibili. Il rischio maggiore è che i beneficiari inseriscano nelle loro dichiarazioni di spesa dei costi inammissibili. Tale rischio è acuito dal conflitto tra i criteri di ammissibilità e le pratiche consuete di contabilizzazione dei costi di determinati beneficiari, in particolare l’obbligo che i beneficiari assegnino ai progetti i costi indiretti e del personale e deducano nel contempo diverse voci considerate inammissibili per il cofinanziamento comunitario.</p>
      <p sl="en">Alla luce di ciò, nell’aprile 2010 la Commissione ha pubblicato una comunicazione che presenta delle possibili soluzioni per la semplificazione delle norme e procedure per le sovvenzioni alla ricerca. la semplificazione e il chiarimento delle norme e delle procedure possono diminuire l’incidenza degli errori e garantire maggiormente la regolarità delle spese, oltre che agevolare la partecipazione dei ricercatori ai programmi quadro e al conseguimento degli obiettivi comunitari in materia di politica della ricerca.</p>
      <p sl="en">In seguito al consenso generale riscontrato su diverse questioni che potrebbero venir attuate nel quadro giuridico attuale, il 24 gennaio di quest’anno la Commissione ha intrapreso degli interventi di semplificazione a breve termine che comprendono misure concrete con effetto immediato e retroattivo sui progetti del 7PQ.</p>
    </intervention>
    <intervention id="2-493-000" speaker_id="96898" name="Ioannis A. TSOUKALAS" is_mep="True" mode="spoken" nationality="Greece" birth_date="03-07-1941" birth_place="Thessaloniki" p_group="Group of the European People's Party (Christian Democrats)" m_state="GR">
      <p sl="el">Signora Presidente, ringrazio il Commissario per la risposta dettagliata; mi preme tuttavia rilevare che, con un campione dello 0,4 per cento, il tasso di errore sale al 4 per cento o a 2 milioni di euro su 50 miliardi. Spero che il modello non sia lineare e che, nel caso di audit del 4 per cento, non si riscontri un tasso di errore del 40 per cento. Mi rendo conto che è molto difficile per noi chiedere alla Commissione di semplificare le procedure di gestione del 7PQ e di prevedere una semplificazione dell’8PQ da un lato e, dall’altro, esigere audit più dettagliati. Potrebbe sembrare una contraddizione, ma non credo che lo sia. La cosa positiva è la seguente: siamo tutti interessati alla ricerca e sappiamo che è l’unica speranza per l’Europa e gli Stati membri.</p>
    </intervention>
    <intervention id="2-494-000" speaker_id="photo_generic" name="Máire Geoghegan-Quinn" is_mep="True" mode="spoken">
      <p sl="en">membro della Commissione. − Signora Presidente, secondo me il nostro scopo deve essere quello di rendere le cose più semplici possibili per le nostre parti interessate e di assicurarci – per quanto possibile – che i beneficiari possano applicare direttamente le loro pratiche consuete di contabilizzazione dei costi per le spese del personale, evitando di ricorrere a un regime contabile parallelo come hanno dovuto fare finora, cosa che ovviamente comporta complessità e il rischio di commettere errori. In fin dei conti, partiamo dal presupposto – credo che tutti debbano farlo – che i ricercatori non siano interessati a commettere abusi relativamente ai finanziamenti comunitari. Sono invece interessati alla pura ricerca di base di cui si occupano, da cui possono scaturire le innovazioni mirabili che vediamo nei diversi paesi, non solo in Europa bensì in tutto il mondo. Dobbiamo quindi rendere le cose il meno complicate e il più semplici possibile per le nostre controparti.</p>
    </intervention>
    <intervention id="2-495-000" speaker_id="4544" is_mep="True" mode="spoken" role="Presidente" name="Diana WALLIS" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="unknown">Annuncio l’interrogazione n. 19 dell’onorevole Ticau (H-000114/11)</p>
      <p sl="unknown">Oggetto: Partecipazione delle PMI alla ricerca e all'innovazione europee</p>
      <p sl="unknown">Il 9 febbraio 2011 la Commissione ha pubblicato il Libro verde intitolato"Quando le sfide si trasformano in opportunità: verso un quadro strategico comune per il finanziamento della ricerca e dell'innovazione nell'Unione europea". Dopo una serie di consultazioni pubbliche, la Commissione elaborerà pertanto un quadro strategico comune mirante al tempo stesso ad orientare le attività di ricerca e di innovazione al fine di rispondere alle sfide della società attuale e a semplificare le procedure di accesso ai fondi europei per la ricerca e l'innovazione, a ridurre i termini di diffusione sul mercato dei risultati della ricerca e a coinvolgere maggiormente le imprese europee nelle attività di ricerca e d'innovazione. Nel contesto della strategia Europa 2020, l'Unione europea si è prefissa l'obiettivo di portare al 3 per cento del PIL entro il 2020 le spese relative ricerca e sviluppo. Poiché il settore privato può destinare solo un limitato volume di finanziamento alla ricerca e all'innovazione, quali misure prevede la Commissione per stimolare la partecipazione di tale settore al finanziamento della ricerca e dell'innovazione in Europa? Quali misure prevede per aiutare le PMI a superare le difficoltà riscontrate per quanto riguarda l'accesso ai fondi europei per la ricerca e l'innovazione? Prevede la Commissione di introdurre nei fondi europei quote riservate alle PMI?</p>
    </intervention>
    <intervention id="2-496-000" speaker_id="photo_generic" name="Máire Geoghegan-Quinn" is_mep="True" mode="spoken">
      <p sl="en">membro della Commissione. − Signora Presidente, la Commissione si adopera per agevolare l’accesso ai finanziamenti delle piccole e medie imprese nei programmi comunitari di ricerca e innovazione e per aiutarle a collocare sul mercato i frutti della loro innovazione.</p>
      <p sl="en">Per la Commissione è una priorità, come indicato nella comunicazione sull’Unione dell’innovazione adottata lo scorso 6 ottobre, nello Small Business Act per l’Europa adottato nel giugno del 2008 e nella revisione dello Small Business Act adottata lo scorso 23 febbraio.</p>
      <p sl="en">Inoltre, il Libro verde “Trasformare le sfide in opportunità: verso un quadro strategico comune per il finanziamento della ricerca e dell’innovazione dell’Unione europea” ha identificato le questioni chiave per il sostegno futuro della ricerca e innovazione europee, tra cui numerosi aspetti specifici su come soddisfare meglio le esigenze delle PMI.</p>
      <p sl="en">Un obiettivo generale del quadro strategico comune è rendere più semplice e appetibile la partecipazione ai programmi comunitari, in particolare per le PMI. Per quanto riguarda il futuro, gli elementi importanti da considerare in tale contesto sono un punto unico di ingresso alle piattaforme informatiche comuni, norme più standardizzate, un insieme semplificato di strumenti di finanziamento che coprano l’intera catena dell’innovazione, e procedure più semplici e coerenti per ricevere i finanziamenti.</p>
      <p sl="en">Dopo la consultazione sul Libro verde, entro la fine dell’anno la Commissione formulerà le proprie proposte legislative per il quadro strategico comune. Nell’ultimo Programma quadro (7PQ) abbiamo già introdotto dei programmi di lavoro – diverse misure mirate specificamente alle PMI, tra cui i bilanci stanziati. La quota di bilancio per le PMI dovrebbe passare dall’attuale 14,3 per cento a oltre il 15 per cento, obiettivi previsto dalla legislazione. Le PMI devono essere sostenute in prossimità della loro ubicazione. Un ulteriore strumento per agevolare l’accesso al 7PQ è rappresentato dalla “Enterprise Europe network”, un partenariato tra la Commissione e quasi 600 organizzazioni commerciali tra cui camere di commercio e dell’industria, camere dell’artigianato, agenzie per l’innovazione e agenzie per lo sviluppo regionale. Più precisamente, sulla base degli orientamenti concordati, questa rete, insieme e in cooperazione con i punti di contatto nazionali del 7PQ, aiuta le PMI in termini di sensibilizzazione, creazione di capacità per la partecipazione ai programmi quadro, coinvolgimento delle nuove PMI nelle proposte, ricerca di partner, azioni congiunte mirate alle PMI e consultazioni sull’inclusione di temi per gli inviti a presentare proposte correlati alle PMI nei programmi di lavoro. Grazie alla rete, diverse centinaia di PMI sono riuscite a presentare proposte per il 7PQ.</p>
    </intervention>
    <intervention id="2-497-000" speaker_id="96680" name="Zigmantas BALČYTIS" is_mep="True" mode="spoken" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="en">Signora Presidente, le PMI riscontrano notevoli difficoltà nell’accedere ai fondi comunitari per la ricerca e sviluppo. O non riescono a ottenere un prestito per garantire il finanziamento congiunto, oppure la burocrazia è troppo onerosa per loro. La Commissione ha in animo di elaborare un insieme di norme semplici e comuni per aumentare la partecipazione delle PMI ai programmi comunitari per la ricerca? La Commissione intende stanziare a favore delle PMI circa il 30 per cento dei fondi europei destinati alla ricerca, giusto per citare una cifra?</p>
    </intervention>
    <intervention id="2-498-000" speaker_id="photo_generic" name="Máire Geoghegan-Quinn" is_mep="True" mode="spoken">
      <p sl="en">membro della Commissione. − Signora Presidente, il 24 gennaio di quest’anno sono state adottate tre misure concrete, con efficacia immediata, sulla gestione delle sovvenzioni comunitarie alla ricerca nel Settimo programma quadro (7PQ), ciascuna delle quali risponde direttamente a preoccupazioni espresse ripetutamente dai partecipanti – e aspiranti partecipanti – del 7PQ. Una riguarda una maggiore flessibilità nel calcolo dei costi del personale. Un’altra è la possibilità di rimborsare con pagamenti basati su tassi forfettari i titolari di PMI i cui stipendi non sono stati formalmente registrati nella loro contabilità. Inoltre, un nuovo gruppo direttivo di funzionari di grado superiore, selezionati tra tutti i servizi della Commissione, è impegnato a eliminare le incongruenze, un aspetto molto importante per applicare le norme giù esistenti.</p>
      <p sl="en">Abbiamo progettato una piattaforma e-learning mirata specificamente alle PMI. Andrà online quest’anno e si propone di agevolare l’accesso delle PMI a progetti di R&amp;S. L’analisi dei suoi risultati si tradurrà in formazione online gratuita e in informazioni personalizzate e, aspetto ancor più importante, in un forum sulla comunicazione. Tutte queste misure nel loro complesso migliorano significativamente la situazione delle PMI e, con il quadro strategico comune, non ho dubbi che emergeranno altre idee eccellenti su cos’altro si possa fare per aiutarle.</p>
    </intervention>
    <intervention id="2-499-000" speaker_id="4544" is_mep="True" mode="spoken" role="Presidente" name="Diana WALLIS" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="unknown">Annuncio l’interrogazione n. 26 dell’onorevole Posselt (H-000107/11)</p>
      <p sl="unknown">Oggetto: La qualità dell’aria nelle grandi città tedesche</p>
      <p sl="unknown">Come giudica la Commissione la situazione della qualità dell'aria nelle grandi città tedesche, ad esempio Monaco di Baviera, e quali provvedimenti propone?</p>
    </intervention>
    <intervention id="2-500-000" speaker_id="photo_generic" name="Janez Potočnik" is_mep="True" mode="spoken">
      <p sl="en">membro della Commissione. − Signora Presidente, le direttive sulla qualità dell’aria ambiente stabiliscono diversi valori limite per svariati inquinanti con diverse date prestabilite per il raggiungimento degli obiettivi. Oltre a promuovere le buone pratiche alle riunioni del comitato di attuazione, tra le altre sedi, la Commissione si adopera soprattutto per controllare se siano stati veramente rispettati i valori limite della direttiva.</p>
      <p sl="en">Dal 1996 tale direttiva obbliga gli Stati membri a sviluppare e attuare una strategia complessiva, comprese misure a lungo e breve termine. Quest’ultima categoria è particolarmente importante nei casi in cui vi sia il rischio di superare i valori limite del particolato PM 10, ad esempio. Non appena i valori limite e il margine di tolleranza vengono superati, vanno subito redatti dei piani per mostrare come si intende adeguarsi agli obiettivi entro la data prestabilita.</p>
      <p sl="en">Mentre i piani per la qualità dell’aria devono essere comunicati alla Commissione entro due anni dalla misurazione del superamento del limite, la competenza e la responsabilità di decidere sulle misure da inserire nei piani per la qualità dell’aria spettano esclusivamente agli Stati membri. Ciò rispetta il principio di sussidiarietà e riconosce il fatto che le autorità nazionali e/o locali sono in una posizione migliore per individuare le misure più efficienti e mirate per abbattere i livelli elevati di concentrazione nelle loro aree rilevanti ai fini della qualità dell’aria.</p>
      <p sl="en">Il controllo sulla conformità della Commissione si limita a valutare se vengono rispettati i valori limite, e non si occupa del modo in cui vengono soddisfatti. Gli ultimi dati presentati dalla Germania per il 2009 confermano che 70 delle circa 80 aree rilevanti ai fini della qualità dell’aria continuano a registrare un superamento dei valori limite di particolato. Alla maggior parte delle aree è stata concessa una proroga della data per la conformità fino all’11 giugno di quest’anno, in quanto avevano redatto un piano per la qualità dell’aria con tempistiche chiare e misure che dimostravano come sarebbe stato raggiunto l’obiettivo entro la data prestabilita. Monaco è una di queste aree. La proroga è stata concessa a condizione che le autorità competenti rivedano il piano per la qualità dell’aria inserendo misure a breve termine efficaci per controllare e, laddove necessario, sospendere le attività che contribuiscono al rischio di superamento dei valori limite.</p>
      <p sl="en">Per quanto riguarda l’NO2 , la Commissione prevede che molti Stati membri si troveranno a dover affrontare difficoltà simili a quelle riscontrate col particolato. I superamenti della soglia precedenti al 2010, data che probabilmente verrà prorogata alla fine del 2014, non costituiscono una violazione della legislazione europea al momento, ma presuppongono l’obbligo di redigere un piano per la qualità dell’aria. Gli Stati membri hanno tempo fino alla fine di settembre 2011 per presentare i dati relativi al 2010.</p>
    </intervention>
    <intervention id="2-501-000" speaker_id="2229" name="Bernd POSSELT" is_mep="True" mode="spoken" nationality="Germany" birth_date="04-06-1956" birth_place="Pforzheim" p_group="Group of the European People's Party (Christian Democrats)" m_state="DE">
      <p sl="de">Signora Presidente, ringrazio il Commissario Potočnik per una risposta eccellente e precisa. Avrei due brevi domande supplementari. Primo, la Commissione verifica se i singoli Stati membri applicano veramente gli stessi criteri ed effettuano le misurazioni con lo stesso grado di rigore, o si riscontrano delle differenze? Secondo, avete proposte specifiche per ridurre l’inquinamento atmosferico, per lo meno nelle città?</p>
    </intervention>
    <intervention id="2-502-000" speaker_id="photo_generic" name="Janez Potočnik" is_mep="True" mode="spoken">
      <p sl="en">membro della Commissione. − Signora Presidente, i criteri sono gli stessi per tutti i paesi. è vero che, a causa delle condizioni geografiche, a volte città come Milano in Italia riscontrano maggiori difficoltà di altre città a ottemperare ai medesimi criteri. Tuttavia, è fondamentale che a tutti i cittadini dell’Unione europea sia garantito lo stesso livello di salute e tutela. è questo il punto cruciale.</p>
      <p sl="en">Ovviamente, nel caso di problematiche specifiche locali o regionali, ne teniamo conto e tentiamo di risolverle in maniera collaborativa con le autorità competenti, per individuare soluzioni adeguate. Il nostro obiettivo è sempre quello di trovare una soluzione – essere utili con rigore e rigorosi in maniera utile, se così si può dire.</p>
      <p sl="en">Per quanto riguarda la seconda domanda, di norme non formuliamo raccomandazioni specifiche a nessuna città o regione, semplicemente perché riteniamo che le autorità locali siano in una posizione migliore per farlo e conoscano la situazione meglio di noi. Verifichiamo che vi sia la conformità, ma di solito l’approccio standardizzato che produce buoni risultati è una combinazione di diverse misure, alcune delle quali sono più a breve termine e altre più strutturali.</p>
    </intervention>
    <intervention id="2-503-000" speaker_id="4544" is_mep="True" mode="spoken" role="Presidente" name="Diana WALLIS" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="unknown">La prossima interrogazione è posta dall’onorevole Kadenbach, sostituita questa sera dall’onorevole Arsenis.</p>
    </intervention>
    <intervention id="2-505-000" speaker_id="photo_generic" name="Janez Potočnik" is_mep="True" mode="spoken">
      <p sl="en">membro della Commissione. − Signora Presidente, la Commissione sta facendo gli ultimi ritocchi alla nuova strategia comunitaria per la biodiversità, che fornirà un quadro di azione per affrontare la perdita di biodiversità nel prossimo decennio, puntando ad adottarla all’inizio di maggio. Poiché il progetto di strategia è ancora argomento di consultazione interna in sede di Commissione, non sono in grado di indicarvi molti dettagli sul suo contenuto. Posso tuttavia rassicurarvi quanto al fatto che risponde sia all’ambizioso mandato dell’Unione definito dal Consiglio lo scorso anno sia agli impegni globali sottoscritti dalla Comunità a Nagoya lo scorso ottobre nell’ambito della convenzione sulla diversità biologica.</p>
      <p sl="en">La strategia si articolerà attorno a sei sotto-obiettivi volti ad affrontare alcuni dei principali fattori delle leggi in materia di biodiversità e le pressioni esercitate sulla biodiversità: conservazione della natura, risanamento e infrastrutture ecologiche, agricoltura e silvicoltura, pesca, specie invasive e contributo dell’Unione europea alla biodiversità globale.</p>
      <p sl="en">La strategia beneficerà fondamentalmente dell’attuazione della legislazione comunitaria esistente, compresa una gestione efficace e adeguatamente finanziata della rete Natura 2000. Sarà inoltre essenziale considerare come potranno concorrere a fornire il necessario supporto a tale strategia le riforme della politica agricola comune e della politica comune della pesca, nonché la futura politica di coesione. Il principale obiettivo dell’Unione per il 2020 impone una riflessione sulle leggi in materia di biodiversità e l’arresto del degrado degli ecosistemi e dei servizi che forniscono.</p>
      <p sl="en">Posso dunque garantirvi che la strategia conterrà azioni intense al conseguimento di tale obiettivo, tra cui azioni volte ad accelerare l’attuazione delle direttive Uccelli e Habitat e assicurare che siano intrapresi passi significativi per il raggiungimento di uno stato di conservazione favorevole per specie e habitat che rivestono un’importanza europea. Per ciò che riguarda più in generale l’introduzione e l’applicazione delle normative ambientali dell’Unione, nel corso dell’anno la Commissione intende proporre una nuova comunicazione sul tema. Lo scopo non è quello di sostituire le comunicazioni esistenti in proposito, bensì piuttosto quello di migliorarle concentrandosi sulla struttura generale complessiva e la base di conoscenze che sostiene l’attuazione di tale acquis ambientale.</p>
      <p sl="en">Nel contesto dell’iniziativa, richiameremo nel dettaglio tutte le possibili alternative per rafforzare le capacità di monitoraggio e controllo a livello comunitario e i sistemi di ispezione nazionali. Va riconosciuto che il quadro giuridico dell’Unione in materia di ispezione ambientale è stato migliorato negli ultimi anni, segnatamente con l’adozione di una raccomandazione che stabilisce i criteri minimi delle ispezioni ambientali negli Stati membri, nonché l’inserimento di varie disposizioni nelle normative ambientali settoriali.</p>
      <p sl="en">La comunicazione è ancora in fase preparatoria e il suo preciso contenuto non è stato ancora concordato. Organizzeremo consultazioni con le parti interessate, tra cui il Parlamento tramite le sue commissioni competenti, in modo che gli eurodeputati abbiano l’opportunità di esprimere il proprio parere e dare un proprio apporto.</p>
    </intervention>
    <intervention id="2-506-000" speaker_id="97009" name="Kriton ARSENIS" is_mep="True" mode="spoken" nationality="Greece" birth_date="03-08-1977" birth_place="Thessaloniki" p_group="Group of the Progressive Alliance of Socialists and Democrats in the European Parliament" m_state="GR">
      <p sl="en">Signora Presidente, vorrei ringraziare il Commissario per la risposta dettagliata. Attendiamo con ansia la nuova strategia dell’Unione per la biodiversità e, come è ovvio, il Parlamento elaborerà diverse idee sulle quali rifletteremo.</p>
      <p sl="en">Approfondendo la questione che abbiamo discusso a Nagoya e la strategia, potrebbe gentilmente esprimere un suo commento sui progressi compiuti nell’attuazione delle decisioni di Nagoya e, in particolare, il protocollo ABS? Quali progressi sono stati conseguiti? Quali sono le scadenze previste? Per quanto concerne le zone marine protette, vi sono stati sviluppi, visto che sono espressamente citate negli obiettivi di Nagoya? In che misura stiamo progredendo al riguardo?</p>
      <p sl="en">Lei ha anche menzionato il fatto che vi sarà un impegno per la biodiversità nella PAC, uno degli strumenti a nostra disposizione per salvaguardare la biodiversità, ma il Parlamento ha anche chiesto la tutela delle aree naturali protette e delle zone non percorse da strade. Infine, abbiamo bisogno di maggiore comunicazione sulle aree di Natura 2000, specialmente per gli agricoltori. Come intendete agire al riguardo?</p>
    </intervention>
    <intervention id="2-507-000" speaker_id="2229" name="Bernd POSSELT" is_mep="True" mode="spoken" nationality="Germany" birth_date="04-06-1956" birth_place="Pforzheim" p_group="Group of the European People's Party (Christian Democrats)" m_state="DE">
      <p sl="de">Signora Presidente, vorrei porre semplicemente una domanda al Commissario. Vi state concentrando in particolare sulla salvaguardia della natura e la protezione della fauna e della flora selvatiche, oppure vi occupate anche di vecchie specie domestiche e terreni coltivabili, la cui diversità è pure messa gravemente a repentaglio?</p>
    </intervention>
    <intervention id="2-508-000" speaker_id="96940" name="Gerben-Jan GERBRANDY" is_mep="True" mode="spoken" nationality="Netherlands" birth_date="28-06-1967" birth_place="Den Haag" p_group="Group of the Alliance of Liberals and Democrats for Europe" m_state="NL">
      <p sl="en">Signora Presidente, vorrei aggiungere una cosa. Stiamo parlando di biodiversità. Al momento, una questione è urgente: alcuni Stati membri, tra cui il mio, stanno cercando di ottenere obiettivi inferiori dall’Unione europea nelle normative sulla natura. Vorrei realmente sapere se il Consiglio concorda con l’idea che si debbano preferire obiettivi inferiori, oppure ritiene che si debbano rispettare quelli esistenti.</p>
    </intervention>
    <intervention id="2-509-000" speaker_id="photo_generic" name="Janez Potočnik" is_mep="True" mode="spoken">
      <p sl="en">membro della Commissione. − Signora Presidente, per quel che riguarda Nagoya e i progressi compiuti in proposito, le cose stanno andando piuttosto bene per il protocollo ABS, per cui non vi sono problemi. Vi è qualche difficoltà a livello di traduzione, ma siamo in linea per quanto concerne la sostanza e stiamo già programmando l’inizio della preparazione della corrispondente normativa dopo la firma in maniera da poter passare al processo di ratifica. L’iter richiede un po’ di tempo, ma non vi sono grandi ostacoli.</p>
      <p sl="en">In riferimento alle zone marine protette, siamo ancora in ritardo. Stiamo cercando di avanzare e, in ragione degli impegni assunti a Nagoya, dovremo fare di più del presente, anche alla luce delle esigenze della rete stessa e degli impegni che abbiamo assunto.</p>
      <p sl="en">Quanto al finanziamento della politica agricola comune e della rete Natura 2000, mi sto adoperando al meglio per garantire che sia perfettamente rappresentato nel primo e nel terzo pilastro e la biodiversità ottenga la dovuta attenzione nella futura politica agricola comune. I Commissari Cioloş e Hedegaard e io stesso abbiamo preparato una lettera comune inviata all’ultimo Consiglio dei ministri “Ambiente” in cui abbiamo convenuto i temi e la direzione che intendiamo seguire.</p>
      <p sl="en">In merito alla domanda dell’onorevole Posselt, l’intera storia della protezione di Natura 2000 come concordata sta tutelando all’incirca il 18 per cento delle terre europee sotto forma di “spazi Natura 2000” e sono state anche adottate due direttive, una è la direttiva Uccelli, l’altra è la direttiva Habitat, secondo cui è chiaramente specificato ciò che è protetto, come, a quale livello e così via. Per cui, in sostanza, è una normativa alquanto ampia e non copre soltanto una o l’altra specie a rischio o in via di estinzione. Vogliamo agire in maniera da ottenere un’ampia tutela, ma il fatto è che molte specie in aree comunitarie giudicate a rischio sono in condizioni decisamente pessime, per cui sicuramente dovremmo fare di più.</p>
      <p sl="en">In merito infine alla questione degli obiettivi, la risposta è abbastanza semplice. Al momento non dovremmo concentrarci sull’abbassamento degli obiettivi. Dovremmo piuttosto occuparci della questione seria dell’attuazione di Natura 2000, il che significa predisporre piani di gestione e stanziare risorse finanziarie adeguate. Non sarà facile nell’attuale situazione, ma è sicuramente una forma di finanziamento per il futuro.</p>
    </intervention>
    <intervention id="2-510-000" speaker_id="4544" is_mep="True" mode="spoken" role="Presidente" name="Diana WALLIS" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="unknown">Annuncio l’interrogazione n. 28 presentata dall’onorevole Chountis (H-000122/11).</p>
      <p sl="unknown">Oggetto: Gestione dei rifiuti in Grecia</p>
      <p sl="unknown">Nella risposta all'interrogazione http://www.europarl.europa.eu/sides/getDoc.do?type=WQ&amp;reference=E-2010-3732&amp;language=IT" http://www.europarl.europa.eu/sides "la Commissione considera l'interramento quale soluzione estrema e del tutto inadeguata alla gestione dei rifiuti". In Grecia si sta procedendo alla costruzione del 61° sito di interramento oggetto di finanziamenti. Questo fatto ha provocato la giustificata reazione degli abitanti di molte aree (Lefkimi, Grammatikò e soprattutto Keratea), i quali sono indotti con la violenza ad accettare questa "estrema e del tutto inadeguata soluzione". L'insistenza del governo nel ricorrere a questa pratica e ai metodi di raccolta/gestione dei rifiuti da esso scelti viene collegata dalla stampa, dalle organizzazioni ecologiste, dai partiti politici e dagli enti locali a ben determinati interessi imprenditoriali e solleva un nuovo scandalo politico-economico.</p>
      <p sl="unknown">Può la Commissione far sapere se, indipendentemente dalle scelte operate da ciascuno Stato membro, ritiene preferibile, dal punto di vista ecologico e ambientale, l'opzione proposta da organizzazioni ecologiste (WWF, Greenpeace, SOS Mediterraneo, ecc.) della raccolta differenziata alla fonte da parte dei cittadini in luogo del riciclaggio attraverso appositi impianti e se si impegna a esaminare direttamente tali proposte inviando una sua rappresentanza a discutere della materia con tutte le parti interessate?</p>
    </intervention>
    <intervention id="2-511-000" speaker_id="photo_generic" name="Janez Potočnik" is_mep="True" mode="spoken">
      <p sl="en">membro della Commissione. − Signora Presidente, la nuova direttiva quadro sui rifiuti ha introdotto una gerarchia a cinque livelli per la gestione dei rifiuti. La prevenzione dei rifiuti viene considerata l’alternativa più auspicabile, seguita dalla preparazione dei rifiuti per il riutilizzo, il riciclaggio e altre modalità di recupero, tra cui il recupero di energia. Lo smaltimento in discarica è l’ultima risorsa. Sono possibili deroghe rispetto a tale gerarchia per specifici flussi di rifiuti.</p>
      <p sl="en">Tuttavia, gli Stati membri che vi derogano dovrebbero fornire una valida giustificazione. Lo smaltimento dei rifiuti in discariche che si situano al fondo della gerarchia dei rifiuti deve dunque essere considerato dagli Stati membri come l’alternativa di gestione meno favorevole.</p>
      <p sl="en">La purezza elevata dei materiali di scarto, come nel caso di carta e vetro, è un prerequisito per l’uso dei rifiuti come materie prime secondarie da parte delle industrie manifatturiere. Per questo la raccolta differenziata alla fonte di flussi di rifiuti riciclabili è generalmente il metodo di raccolta più favorevole. Secondo la succitata direttiva, gli Stati membri sono tenuti a introdurre entro il 2015 forme di raccolta differenziata per carta, metallo, plastica e vetro. Anche in questo caso vi è una certa flessibilità in maniera che gli Stati membri possano adeguare i propri sistemi di raccolta dei rifiuti alle specifiche circostanze nazionali, segnatamente nei casi in cui sono disponibili tecnologie di cernita molto efficienti e avanzate. In assenza di siffatte tecnologie, comunque, la raccolta differenziata alla fonte è il metodo più economico e semplice per ottenere dai rifiuti materie prime secondarie di alta qualità.</p>
      <p sl="en">La Grecia ha problemi notevoli con lo smaltimento illegale in discarica e nel 2005, come sapete, è stata condannata dalla Corte per il gran numero di discariche illegali operanti sul suo territorio. La questione non è stata ancora risolta. Nondimeno, nel dicembre 2010, le autorità greche hanno presentato un piano di azione secondo cui tutte le discariche legali saranno chiuse entro la fine del giugno di quest’anno. La Commissione apprezza tale piano, che prevede tra l’altro la costruzione di nuove discariche, sempre che sia inevitabile mantenere la rete di smaltimento dei rifiuti, come ultima risorsa, rete che in tal caso dovrà essere conforme agli standard sanitari obbligatori secondo i requisiti di legge europei.</p>
      <p sl="en">La costruzione di discariche conformi agli standard della direttiva comunitaria sulle discariche è già un progresso rispetto alla pratica dello smaltimento illegale dei rifiuti in discarica. La Commissione esorta le autorità greche a concludere la fase di pianificazione e costruzione delle discariche, programmi che già usufruiscono di fondi comunitari. La Grecia deve però andare risolutamente oltre tali misure e abbandonare lo smaltimento in discarica come alternativa predominante per la gestione dei rifiuti per giungere a una politica di gestione moderna basata sul recupero e il riciclaggio.</p>
      <p sl="en">Secondo le ultime statistiche di Eurostat, in Grecia circa l’82 per cento dei rifiuti municipali è smaltito in discarica a fronte di una media per l’Unione europea del 38 per cento. Inoltre, le prestazioni del settore del riciclaggio in Grecia sono molto basse e soltanto il 17 per cento dei rifiuti municipali viene riciclato.</p>
      <p sl="en">L’attuazione della direttiva sui rifiuti riveste la massima priorità sia per la Commissione sia per me personalmente. Monitoreremo le politiche nazionali in materia attraverso la valutazione dei piani di gestione dei rifiuti degli Stati membri. Attendiamo un piano di gestione dei rifiuti aggiornato dalla Grecia. Stiamo inoltre monitorando attentamente l’attuazione del piano di azione greco e l’iter di chiusura di tutte le discariche illegali, compreso il piano relativo ai progetti finanziati dall’Unione.</p>
      <p sl="en">Monitoreremo altresì l’uso dei fondi comunitari per garantire che i progetti da finanziare siano coerenti con gli obiettivi e i requisiti definiti nelle nostre normative in materia. Nel caso della Grecia, è essenziale ridurre lo smaltimento in discarica e incrementare le percentuali di riciclaggio con raccolta differenziata e materiali riciclabili.</p>
      <p sl="en">Una gestione corretta dei rifiuti va vista come opportunità perché può creare attività economiche e posti di lavoro nel paese, così come è essenziale conseguire i nuovi obiettivi di adeguatezza delle risorse attraverso l’applicazione delle migliori prassi.</p>
      <p sl="en">Infine, domani mi recherò in Grecia per partecipare a una visita di due interi giorni in occasione della quale, ovviamente, discuteremo nel dettaglio tutti questi aspetti.</p>
    </intervention>
    <intervention id="2-512-000" speaker_id="26851" name="Nikolaos CHOUNTIS" is_mep="True" mode="spoken" nationality="Greece" birth_date="17-09-1953" birth_place="Lagadia Arkadias" p_group="Confederal Group of the European United Left - Nordic Green Left" m_state="GR">
      <p sl="el">Signora Presidente, il commento finale del Commissario mi dà motivo di sperare. Poiché parte per la Grecia domani, il Commissario dovrebbe recarsi in una zona in prossimità di Atene, dove vi sono stati quotidianamente scontri in relazione alla discarica tra i residenti e le forze di polizia accampate in loco ormai da quattro mesi, con ferimenti e altri incidenti, considerato che, come il Commissario ha spiegato, dobbiamo chiudere le discariche.</p>
      <p sl="el">La domanda è: se questa è la soluzione auspicabile, perché accettate valutazioni di impatto ambientale mentre in numerose strutture, come quella che il Commissario probabilmente visiterà, abbiamo fondamentalmente rifiuti che finiscono in flussi? È scandaloso e il danno ambientale sarà inevitabile se non si interviene per arrestare questo scandalo economico in quanto gli impianti sono finanziati dall’Unione europea.</p>
      <p sl="el">La prego di intervenire immediatamente perché nel concreto le cose non funzionano secondo la teoria da lei illustrata. A ogni modo, la ringrazio.</p>
    </intervention>
    <intervention id="2-513-000" speaker_id="photo_generic" name="Janez Potočnik" is_mep="True" mode="spoken">
      <p sl="en">membro della Commissione. − Signora Presidente, visiterò gli impianti nelle vicinanze di Atene. Il primo giorno parteciperò a un dibattito con tre commissioni del parlamento ellenico e sicuramente ci soffermeremo anche su tale questione. Ne sono a conoscenza, così come sono consapevole della gravità del problema. Forse potrei dirvi perché siamo di fatto favorevoli e stiamo perfino cofinanziando alcune discariche, anche se riteniamo che sia l’alternativa meno preferibile nella gerarchia dei rifiuti.</p>
      <p sl="en">Il primo aspetto da tenere presente, senza dubbio il più importante, è ovviamente la salute umana, per cui dobbiamo essere certi che sia protetta con tutti i mezzi possibili. Penso che sia importante ricercare con risolutezza e individuare le alternative migliori, ma talvolta è semplicemente necessario andare per gradi.</p>
      <p sl="en">Ho osservato sulla base dei dati ricevuti da tutta l’Europa che, nel momento in cui un paese si impegna seriamente nella raccolta differenziata, la via per conseguire livelli di riciclaggio altissimi e livelli di smaltimento in discarica municipale bassissimi è molto breve. La raccolta differenziata è dunque lo strumento fondamentale e, quando viene effettuata in maniera corretta, le cose possono procedere rapidamente. Vi sono tuttavia situazioni, purtroppo, in cui lo smaltimento in discarica è l’unica alternativa possibile e, se vogliamo occuparci della salute umana in tale contesto, non possiamo far altro che preoccuparci di tale sistema.</p>
    </intervention>
    <intervention id="2-514-000" speaker_id="4544" is_mep="True" mode="spoken" role="Presidente" name="Diana WALLIS" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="unknown">Le interrogazioni alle quali non è stata data risposta per mancanza di tempo riceveranno risposta scritta (cfr. allegato).</p>
      <p sl="unknown">Con questo si conclude il Tempo delle interrogazioni.</p>
      <a text="(La seduta, sospesa alle 20.20, riprende alle 21.00)"/>
    </intervention>
  </section>
  <section id="creitem22" title="14. Statuto e finanziamento dei partiti politici a livello europeo (discussione)">
    <intervention id="2-517-000" speaker_id="2323" is_mep="True" mode="spoken" role="Presidente" name="Rainer WIELAND" nationality="Germany" birth_date="19-02-1957" birth_place="Stuttgart - Bad Cannstatt" m_state="DE">
      <p sl="unknown">L’ordine del giorno reca la relazione (A7-0062-2011), presentata dall’onorevole Giannakou a nome della commissione per gli affari costituzionali, sull'applicazione del regolamento (CE) n. 2004/2003 relativo allo statuto e al finanziamento dei partiti politici a livello europeo [2010/2201(INI) ].</p>
    </intervention>
    <intervention id="2-518-000" speaker_id="1431" name="Marietta GIANNAKOU" is_mep="True" mode="spoken" role="relatore" nationality="Greece" birth_date="05-06-1951" birth_place="Gerakion " p_group="Group of the European People's Party (Christian Democrats)" m_state="GR">
      <p sl="el">Signor Presidente, oggi il Parlamento è chiamato a discutere la relazione da me preparata a nome della commissione per gli affari costituzionali sui regolamenti che disciplinano i partiti politici a livello europeo e le norme applicabili ai loro finanziamenti da parte del Parlamento europeo. Malgrado esista una siffatta regolamentazione, in passato i partiti politici europei non hanno avuto uno statuto in linea con il trattato di Lisbona, ovverosia uno statuto secondo la definizione datane nell’articolo 10, paragrafo 4, del trattato, in cui si parla di partiti politici a livello europeo che concorrono a formare la consapevolezza politica europea ed esprimono la volontà dei cittadini dell’Unione. Ovviamente, ciò non significa che i partiti europei opereranno come organizzazioni non governative internazionali a livello di Stato belga. Per questo, avendo accolto la relazione del Segretario generale sul finanziamento dei partiti e la sua proposta di istituire uno statuto, nonché la proposta del Parlamento europeo contenuta nella precedente relazione del 2003 sulla necessità di tale statuto, fatta salva la circostanza che all’epoca il trattato di Lisbona non era stato ancora adottato, e, infine, la decisione dell’Ufficio di Presidenza del 10 gennaio, la commissione per gli affari costituzionali, a seguito di una seria audizione con tutti i partiti politici, i presidenti e i segretari a livello europeo con la partecipazione di esimi professori di diritto economico e costituzionale, udite Transparency International e la Corte dei conti europea, ha approvato l’odierna relazione che chiede alla Commissione europea di presentare una corrispondente proposta in modo che si possa giungere a un reale statuto europeo per i partiti politici.</p>
      <p sl="el">Ovviamente, tale statuto dovrà seguire determinati criteri definiti nella relazione: dovranno essere membri i partiti nazionali di almeno sette paesi o regioni e sarà necessario che le autorità regionali di tali paesi abbiano poteri legislativi. Nel contempo, sarà operata una distinzione tra il riconoscimento dei partiti europei e il loro finanziamento. Per ottenere fondi, dovranno aver eletto perlomeno un eurodeputato. Naturalmente potranno aderirvi persone fisiche, semplici cittadini, come anche partiti.</p>
      <p sl="el">Le proposte riguardano non soltanto i partiti politici europei, ma anche le loro fondazioni richiedendo, elemento importante, uno status giuridico, politico e fiscale per i partiti europei entro il quadro e sotto l’egida, come è ovvio, dello statuto giuridico europeo e delle norme europee in generale.</p>
      <p sl="el">La commissione per gli affari costituzionali ha discusso approfonditamente la questione ed è giunta a questa proposta con qualche lieve differenza, come si evince dagli emendamenti. Sostanzialmente, la commissione è arrivata alla conclusione che si tratta di rafforzare la democrazia, ottenere una presenza più forte dei cittadini nelle istituzioni europee creando tale statuto e, ovviamente, per quel che riguarda la questione del finanziamento, stabilisce che il 10 per cento debba provenire da risorse proprie e i donatori dovrebbero essere autorizzati a conferire 25 000 euro anziché gli attuali 12 000 euro. La ringrazio, signor Presidente. Superfluo aggiungere che spero che la plenaria voti a favore della relazione.</p>
    </intervention>
    <intervention id="2-519-000" speaker_id="photo_generic" name="Maroš Šefčovič" is_mep="True" mode="spoken">
      <p sl="en">Vicepresidente della Commissione. − Signor Presidente, desidero ringraziarvi per l’opportunità di discutere con voi la relazione sui partiti politici europei e le loro fondazioni. Vorrei ringraziare altresì l’onorevole Giannakou per aver preparato questa relazione di iniziativa.</p>
      <p sl="en">Noi in Commissione riteniamo che tale relazione sia estremamente importante. Sappiamo che i partiti politici europei svolgono un ruolo importante nell’integrazione europea contribuendo, in particolare, a garantire che le questioni politiche siano presentate e discusse secondo una prospettiva europea per tempo, prima delle elezioni del Parlamento europeo, evitando in tal modo situazioni in cui le elezioni sono dominate da questioni prettamente nazionali, il che, come sappiamo bene, può spesso accadere. Apprezzo pertanto il tono lungimirante della relazione e attendo con ansia di discuterne il contenuto stasera e anche in futuro.</p>
      <p sl="en">L’articolo 12 del regolamento (CE) n. 2004/2003 stabilisce che il Parlamento europee deve pubblicare entro il 15 febbraio 2011 una relazione sull’applicazione di tale regolamento e le attività finanziate. La relazione indicherà, ove del caso, le eventuali modifiche da apportare al sistema di finanziamento. Apprezziamo, come ho detto, la relazione di iniziativa dell’onorevole Giannakou e la risoluzione che la accompagna reputandole un passo positivo. Occorre nondimeno sottolineare che le informazioni sull’effettiva applicazione dell’attuale regolamento e le attività finanziate potrebbero essere più precise e migliorate.</p>
      <p sl="en">In tale contesto e alla luce del voto di domani del Parlamento, la Commissione potrebbe essere chiamata ad agire attraverso un’ulteriore revisione del regolamento (CE) n. 2004/2003 e del regolamento finanziario, oppure attraverso una nuova normativa. Qualora il Parlamento dovesse giungere alla conclusione che la legislazione esistente in materia richiede modifiche o serve una nuova normativa, la Commissione analizzerà approfonditamente tali conclusioni e, ove dovesse concordare, assumerà le iniziative del caso.</p>
      <p sl="en">La Commissione rifletterà anche sul modo in cui il regolamento (CE) n. 2004/2003 potrebbe essere ulteriormente migliorato a lungo termine per sostenere lo sviluppo di fondazioni e partiti politici realmente transnazionali e più forti a livello europeo nell’intento di sviluppare uno spazio pubblico europeo realmente politico.</p>
      <p sl="en">Sul tema specifico di uno statuto giuridico per i partiti politici europei, sono consapevole del fatto che non è la prima volta che il Parlamento chiede tale statuto. L’argomento è affrontato in maniera abbastanza dettagliata in uno studio richiesto dalla commissione per gli affari costituzionali (AFCO) e ritengo che lo stesso studio dimostri con chiarezza come siano in gioco una serie di aspetti costituzionali, politici e pratici complessi rispetto alla definizione di tale statuto. La questione esige dunque, effettivamente, un’analisi molto attenta e dettagliata.</p>
      <p sl="en">Lo stesso può dirsi in merito ad alcuni altri aspetti sollevati nella relazione. Per le proposte che richiederebbero emendamenti del regolamento finanziario, la Commissione vede anche la necessità di una riflessione più ampia sulle soluzioni legislative e la tempistica dei cambiamenti eventuali.</p>
      <p sl="en">In conclusione, la relazione dell’onorevole Giannakou e il progetto di risoluzione che la accompagna pongono temi che sono al centro dell’integrazione europea e della sua natura democratica, temi che pertanto richiedono tutta la nostra attenzione. Attendo con ansia il dibattito su tali temi sia stasera sia in futuro.</p>
    </intervention>
    <intervention id="2-520-000" speaker_id="988" name="Carlo CASINI" is_mep="True" mode="spoken" nationality="Italy" birth_date="04-03-1935" birth_place="Firenze" p_group="Group of the European People's Party (Christian Democrats)" m_state="IT">
      <p sl="it">a nome del gruppo PPE . – Signor Presidente, onorevoli colleghi, signor Commissario, prima di tutto desidero ringraziare sentitamente l'on. Giannakou, la quale ha svolto un grande e intelligente lavoro.</p>
      <p sl="it">Quando si parla di partiti politici, bisogna prendere atto di due difficoltà. In primo luogo, in nessun paese i partiti godono di molta stima. In secondo luogo, quando si fanno le elezioni europee i partiti politici vengono considerati come diretti a perseguire interessi dello Stato nazionale e non interessi europei. Dunque vi è, a livello di opinione pubblica, una carenza di valutazione positiva sia dei partiti sia della loro funzione in ordine alla costruzione europea.</p>
      <p sl="it">È urgente dunque reagire. Non solo nel trattato di Lisbona, come è già stato ricordato, ma in molte costituzioni, in quasi tutte le costituzioni europee, la funzione dei partiti è considerata di interesse nazionale, e dunque indispensabile per costruire la democrazia e per perseguire il bene comune. È importante sottolineare che sto parlando di costituzioni, non di leggi ordinarie, e che dunque sto parlando degli assetti fondamentali degli Stati e della stessa Unione europea.</p>
      <p sl="it">Perciò è urgente definire lo statuto dei partiti che siano veramente europei e cioè non soltanto la somma algebrica di singole formazioni nazionali le quali non hanno una struttura permanente di carattere europeo sul territorio. Occorrono partiti che invece pensino e si propongano in funzione europea. L'esigenza che sto rappresentando è tanto più grande se davvero vogliamo pervenire a una legge elettorale europea uniforme che, auspicabilmente, dovrebbe prevedere persino un collegio unico europeo oltre ai collegi nazionali. Questo aumenterà il senso di appartenenza dei cittadini europei all'Europa.</p>
      <p sl="it">Vengo ora al nocciolo del mio intervento. Come è già stato sottolineato – e ringrazio anche in anticipo anche il Commissario – la mia commissione ha lavorato molto, ha tenuto audizioni e numerose riunioni, ma bisogna che ci sia una proposta, un'iniziativa della Commissione europea, la quale collochi i partiti europei all'interno del diritto dell'Unione con una forma giuridica nuova di diritto pubblico, con una personalità giuridica valida anche in tutti gli Stati membri e con un'uniformità organizzativa che consenta loro di agire come rappresentanti dell'interesse pubblico europeo. Ringrazio l'on. Giannakou e il Commissario per le sue promesse.</p>
    </intervention>
    <intervention id="2-521-000" speaker_id="96768" name="Enrique GUERRERO SALOM" is_mep="True" mode="spoken" nationality="Spain" birth_date="28-08-1948" birth_place="Carcaixent" p_group="Group of the Progressive Alliance of Socialists and Democrats in the European Parliament - Vice" m_state="ES">
      <p sl="es">a nome del gruppo S&amp;D. – Signor Presidente, signor Commissario, onorevole Giannakou, la ringrazio per aver preparato questa relazione, che ritengo sarà molto utile per spronare la Commissione a compiere progressi nella creazione di un sistema migliore per il riconoscimento e la tutela dei partiti politici europei.</p>
      <p sl="es">La democrazia europea è una democrazia realmente rappresentativa. L’istituto della democrazia rappresentativa è rimasto stabile da quando, a metà del XIX secolo, l’estensione del suffragio ha concretizzato la promessa delle rivoluzioni liberali di dare rappresentatività al popolo affinché potesse controllare il suo destino. L’istituto della rappresentatività ha solide fondamenta, ma di tanto in tanto ha bisogno di riforme e modi nuovi per esprimersi con maggiore qualità. Si potrebbe citare, per esempio, il lavoro svolto dal Parlamento in merito all’adozione dell’iniziativa dei cittadini.</p>
      <p sl="es">In breve, la democrazia non è mai sopravvissuta senza libera rappresentanza e la rappresentanza non è mai stata libera senza pluralismo. Sono i partiti politici a consentire tale pluralismo. In democrazia, i partiti esprimono il pluralismo e sono strumenti fondamentali per la partecipazione politica: contribuiscono a forgiare l’opinione pubblica, offrono alternative e programmi di governo generali e settoriali, coordinano e armonizzano interessi sociali, contribuiscono alla comunicazione tra le richieste del popolo e quelle dei governanti.</p>
      <p sl="es">Come ha giustamente sottolineato un teorizzatore dei partiti politici, i partiti non si sono sviluppati per comunicare le esigenze dei legislatori al popolo, bensì per comunicare le aspirazioni dei cittadini ai legislatori.</p>
      <p sl="es">Ora abbiamo bisogno che tale sistema, che ha funzionato a livello nazionale, funzioni anche a livello europeo. Si tratta dunque di offrire un quadro e opportunità ai partiti politici europei per svolgere a livello europeo i compiti che hanno svolto in ambito nazionale. Per conseguire tale obiettivo, l’elemento più importante è che i partiti abbiano uno status giuridico, ed è ciò che la relazione propone: si parla di partiti che abbiano una presenza territoriale e, nel contempo, agiscano secondo le norme democratiche, oltre alla distinzione tra loro riconoscimento e finanziamento, che richiede il sostegno popolare.</p>
      <p sl="es">Ci aspettiamo infine che la Commissione metta in moto il meccanismo per correggere la situazione attualmente imperfetta della regolamentazione che presiede all’attività dei partiti politici.</p>
    </intervention>
    <intervention id="2-522-000" speaker_id="34235" name="Stanimir ILCHEV" is_mep="True" mode="spoken" nationality="Bulgaria" birth_date="31-07-1953" birth_place="Burgas" p_group="Group of the Alliance of Liberals and Democrats for Europe" m_state="BG">
      <p sl="bg">a nome del gruppo ALDE. – Signor Presidente, la relazione dell’onorevole Giannakou rispecchia la sequenza logica degli eventi degli ultimi anni, che erano volti a suscitare maggiore interesse nei cittadini per la politica dell’Unione europea.</p>
      <p sl="bg">Oggigiorno regolamentare i partiti politici significa creare uno spazio civico senza frontiere. In proposito, la relazione Giannakou è un invito per i politici orientati alle riforme. Le intenzioni descritte nella relazione sono importanti. Contribuiranno a trasformare i partiti politici in uno strumento concreto per migliorare il governo partecipativo nell’Unione.</p>
      <p sl="bg">Non è un caso che per questa relazione siano stati presentati quasi 100 emendamenti. A seguito dello sforzo comune profuso, sono state prodotte sette versioni di compromesso sostenute da tutti i gruppi parlamentari. Penso che l’interesse per la relazione in sede di commissione per gli affari costituzionali sia stato alimentato dall’idea di rendere ancora più flessibile, allettante e logico il sistema partitico europeo, oltre che idoneo ai processi europei, stabilendo uno status politico, giuridico e fiscale generale per i partiti europei.</p>
      <p sl="bg">Non si tratta di organizzare i partiti secondo una struttura unica standardizzata, bensì di seguire un modello più generale. Anche le differenze di fondo tra partiti e fondazioni saranno ancora applicabili, ma vi saranno nuove opportunità di maggiore sinergia nelle loro azioni.</p>
      <p sl="bg">La relazione e i successivi sviluppi previsti devono modificare lo status quo che ci è familiare secondo cui gli attuali partiti sono semplicemente organizzazioni di partiti nazionali senza alcun legame diretto con l’elettorato degli Stati membri. Sulla base di tale aspirazione, si raccomanda di iniziare a esaminare le condizioni per l’adesione diretta dei singoli e la partecipazione delle persone fisiche al funzionamento interno di un partito e persino alla sua gestione.</p>
      <p sl="bg">La relazione solleva una serie di questioni delicate. Per esempio, viene operata un’opportuna distinzione tra i criteri per fondare un partito politico e quelli per finanziarlo. La relazione dovrebbe essere sostenuta in modo che la Commissione possa cominciare a creare una nuova sezione del regolamento finanziario dedicata unicamente al finanziamento di fondazioni e partiti europei.</p>
    </intervention>
    <intervention id="2-523-000" speaker_id="96758" name="Gerald HÄFNER" is_mep="True" mode="spoken" nationality="Germany" birth_date="03-11-1956" birth_place="München" p_group="Group of the Greens/European Free Alliance" m_state="DE">
      <p sl="de">a nome del gruppo Verts/ALE. – Signor Presidente, onorevoli colleghi, regolamenti giuridici chiari per i partiti politici in Europa sono un fattore importante per forgiare la società europea, sviluppare un dibattito politico europeo e contribuire a rendere le elezioni europee realmente europee con campagne e argomentazioni europee anziché le argomentazioni e le campagne nazionali alle quali siano attualmente abituati. Per questo vorrei ringraziare dal profondo del cuore l’onorevole Giannakou per la sua relazione. Abbiamo collaborato molto strettamente al riguardo. Non concordavano su tutti i punti di partenza. Siamo tuttavia lieti di sottoscrivere il risultato finale.</p>
      <p sl="de">Vorrei mettere in luce due elementi particolarmente importanti per noi durante la discussione. Uno di questi consiste nel fatto che, a nostro parere, i partiti che intendono partecipare al processo democratico devono avere strutture democratiche. Ciò vale in particolare per l’elezione degli organi di partito, la scelta dei candidati e la preparazione delle liste, criterio che ora è stato inserito nel paragrafo 5. Penso che ciò rappresenti un progresso enorme. Lo stesso dicasi per una serie di altri elementi che non intendo menzionare in questa sede.</p>
      <p sl="de">Vorrei invece soffermarmi brevemente sul punto più importante, ossia l’obbligo che un partito abbia già un membro eletto al Parlamento europeo. Ciò era stato originariamente imposto per essere riconosciuti e finanziati. Tale condizione ora vale unicamente per la questione del finanziamento. Per noi questo cambiamento è stato molto importante perché il riconoscimento e il finanziamento devono essere distinti con estrema chiarezza. Riconoscimento significa che vi deve essere libera competizione in modo che in Europa si possano costituire nuovi partiti con nuovi temi e nuovi volti senza eccessivi vincoli. Parlando di finanziamento, tuttavia, il requisito può ovviamente essere legato a un determinato livello minimo di successo elettorale. Possiamo quindi anche concordare su tale aspetto, per quanto avremmo voluto sviscerare il punto in maniera più approfondita, ragion per cui intendiamo presentare un emendamento.</p>
    </intervention>
    <intervention id="2-524-000" speaker_id="4555" name="Daniel HANNAN" is_mep="True" mode="spoken" nationality="United Kingdom" birth_date="01-09-1971" birth_place="Lima" p_group="European Conservatives and Reformists Group - Vice" m_state="GB">
      <p sl="en">a nome del gruppo ECR. – Signor Presidente, la democrazia non è semplicemente il diritto concesso sporadicamente di mettere una crocetta su una scheda elettorale. La democrazia dipende anche da un legame, un’affinità tra governante e governato. Per avere una democrazia funzionante, è necessario un “demos”, un’unità con la quale identificarsi quando si pronuncia la parola “noi”. Se si sottrae il “demos” alla democrazia, resta soltanto il “kratos”, il potere di un sistema che deve ottenere con la forza della legge ciò che non può chiedere nel nome del patriottismo civico.</p>
      <p sl="en">Non è possibile creare le istituzioni di un governo rappresentativo funzionante con un fiat burocratico. Lo abbiamo sperimentato nell’Unione europea. Abbiamo creato tutti gli attributi e gli ornamenti: il Parlamento europeo, i partiti politici, le elezioni e così via, ma non possiamo far sentire i cittadini europei come potrebbero sentirsi norvegesi, giapponesi, francesi, portoghesi o altro.</p>
      <p sl="en">Un partito dovrebbe crescere organicamente perché i suoi aderenti riconoscono una comune identità e interessi condivisi. Non è un obiettivo che possiamo conseguire con fondi pubblici o il tratto di penna di un burocrate. Pertanto, per essere chiari, il gruppo ECR si oppone a tale normativa, si oppone al concetto di avere partiti transnazionali. Noi accorpiamo alcuni membri costituenti in un’alleanza di partiti, ma siamo contro lo statuto unico. Siamo sfavorevoli agli aumenti di bilancio, che mi paiono uno stanziamento eccessivo di risorse nell’attuale clima economico, e mi schiero contro l’idea del connazionale e amico Duff secondo cui i partiti transnazionali dovrebbero essere di fatto autorizzati a spendere il denaro comunitario per campagne referendarie nazionali.</p>
      <p sl="en">Non creerete gli europei spendendo denaro pubblico. Anche se riunissimo tutto l’oro di tutte le nostre casse nazionali, non riusciremmo a inculcare nei cittadini una falsa idea.</p>
    </intervention>
    <intervention id="2-525-000" speaker_id="96646" name="Helmut SCHOLZ" is_mep="True" mode="spoken" nationality="Germany" birth_date="21-06-1954" birth_place="Berlin" m_state="DE">
      <p sl="de">a nome del gruppo GUE/NGL. – Signor Presidente, signor Commissario, onorevoli colleghi, non posso che accogliere con favore il fatto che il Parlamento europeo sta assumendo un approccio serio e pratico alla questione della democratizzazione dei processi decisionali europei. Come dimostra la relazione dell’onorevole Giannakou, tale approccio comporta anche l’ulteriore sviluppo dei partiti europei che, sebbene da molti anni siano una realtà politica quotidiana in Europa, sinora non sono stati partner e attori paritari in termini di influenza democratica sulla politica comunitaria. Abbiamo bisogno di partiti politici anche a livello europeo che siano saldamente radicati nelle società che rappresentano e possano svolgere un ruolo forte alle elezioni del Parlamento europeo consolidando l’apertura europea sulla base di strutture e regolamenti interni democratici.</p>
      <p sl="de">In merito a questa specifica relazione, devo dire che avrei preferito che la relatrice avesse dimostrato molto più coraggio avvalendosi del diritto di iniziativa del Parlamento per compiere un passo veramente significativo nello sviluppo del sistema politico e partitico dell’Unione europea. È un passo che molti cittadini attendono e li incoraggerà a partecipare. Le interconnessioni tra i livelli decisionali europei e nazionali e le relazioni tra i partiti politici avrebbero potuto essere affrontate più chiaramente come fattore comune trasparente e aperto a influenze.</p>
      <p sl="de">Adesso il Parlamento europeo dovrebbe risolutamente chiedere a Commissione e Consiglio di assumere l’iniziativa al riguardo e da loro mi aspetterei una collaborazione costruttiva.</p>
    </intervention>
    <intervention id="2-526-000" speaker_id="96897" name="John Stuart AGNEW" is_mep="True" mode="spoken" nationality="United Kingdom" birth_date="30-08-1949" birth_place="Norwich" p_group="Europe of Freedom and Direct Democracy Group" m_state="GB">
      <p sl="en">a nome del gruppo EFD. – Signor Presidente, la presente normativa, tanto per cambiare, autorizza l’Unione a buttare denaro in campagne referendarie per comprarsi al primo colpo il risultato giusto!</p>
      <p sl="en">In futuro, il Regno Unito indirà un referendum ogni volta che l’Unione proporrà di sottrarre potere al suo elettorato. L’Unione è terrorizzata dall’idea che possiamo dare una serie di risposte sbagliate, per cui intende prelevare denaro dai contribuenti britannici per indottrinarli alla sua versione della via della vera rettitudine.</p>
      <p sl="en">Promotore di tale normativa è l’onorevole Duff, liberaldemocratico della mia stessa regione. Recentemente, nel Regno Unito l’appoggio al suo partito, un partito della corsa disperata al governo del Regno Unito da parte delle istituzioni europee, ha subito un forte contraccolpo. L’applicazione di criteri arbitrali nella ripartizione dei collegi elettorali da parte dell’Unione non è mai stata così chiara, al pari del suo disprezzo per gli elettori britannici. L’Unione sta piantando i semi della sua stessa distruzione perché tale normativa ci consentirà di finanziare la campagna referendaria che molti nel mio paese attendono da tantissimo tempo, quella che ci dia l’opportunità di sottrarci completamente al suo controllo.</p>
    </intervention>
    <intervention id="2-527-000" speaker_id="96960" name="Nicole SINCLAIRE" is_mep="True" mode="spoken" nationality="United Kingdom" birth_date="26-07-1968" birth_place="London" p_group="Europe of freedom and democracy Group" m_state="GB">
      <p sl="en">Signor Presidente, mi domando se il collega Agnew concorderebbe con me nell’affermare che un partito politico che accetti fondi nell’ambito di tale normativa come partito unico europeo e, in particolare, debba osservare i programmi e le attività dell’Unione e i principi fondanti del diritto europeo, come pure lo sviluppo del diritto europeo a tutti i livelli, regionale, nazionale e comunitario, sarebbe un partito che ha perso i suoi principi. Concorderebbe con me, onorevole Agnew?</p>
    </intervention>
    <intervention id="2-528-000" speaker_id="96897" name="John Stuart AGNEW" is_mep="True" mode="spoken" nationality="United Kingdom" birth_date="30-08-1949" birth_place="Norwich" p_group="Europe of Freedom and Direct Democracy Group" m_state="GB">
      <p sl="en">Signor Presidente, all’onorevole Sinclaire rispondo che da questo otterremo tutto ciò che potremo perché usiamo il denaro del diavolo per compiere il lavoro di Dio. Questo facciamo, e lei lo sa bene.</p>
    </intervention>
    <intervention id="2-529-000" speaker_id="96960" name="Nicole SINCLAIRE" is_mep="True" mode="spoken" nationality="United Kingdom" birth_date="26-07-1968" birth_place="London" p_group="Europe of freedom and democracy Group" m_state="GB">
      <p sl="en">Signor Presidente, il collega accetterebbe in ogni caso il principio di un diritto europeo?</p>
    </intervention>
    <intervention id="2-530-000" speaker_id="96897" name="John Stuart AGNEW" is_mep="True" mode="spoken" nationality="United Kingdom" birth_date="30-08-1949" birth_place="Norwich" p_group="Europe of Freedom and Direct Democracy Group" m_state="GB">
      <p sl="en">Signor Presidente, no, ovviamente no. Per questo siamo qui.</p>
    </intervention>
    <intervention id="2-531-000" speaker_id="96773" name="Rafał TRZASKOWSKI" is_mep="True" mode="spoken" nationality="Poland" birth_date="17-01-1972" birth_place="Warszawa" p_group="Group of the European People's Party (Christian Democrats)" m_state="PL">
      <p sl="en">Signor Presidente, innanzi tutto vorrei ringraziare la nostra relatrice, onorevole Giannakou, e la Commissione per la loro eccellente collaborazione e un’ottima relazione.</p>
      <p sl="en">Stiamo veramente creando un “demos” europeo, come diceva poc’anzi il collega Hannan? Non lo so e non mi spingo così oltre. Penso che in questo preciso momento intendiamo rafforzare lo spazio pubblico europeo nascente e, in sostanza, alimentare il dibattito sui temi europei. Con questo intendo che l’idea della Camera è avvicinare i cittadini a ciò che discutiamo in questa sede e ciò che potrebbe essere più semplice, iniziando poi fondamentalmente a discutere tali temi con loro.</p>
      <p sl="en">Per inciso, posso parlare soltanto per me stesso, ma non sono un burocrate: sono un membro direttamente eletto di questo Parlamento.</p>
      <p sl="en">La discussione è di fatto incentrata su una maggiore visibilità dei partiti politici europei ai quali tutti apparteniamo, prescindendo dal fatto che sediamo a sinistra, al centro o a destra dell’Aula, portandoli fuori dall’ombra, perché al momento nessuno sa realmente ciò che fanno, qual è il loro status, se producono valore aggiunto, e noi del gruppo PPE riteniamo che lo producano. Questa è la possibilità: avere effettivamente una sorta di presentazione dei programmi e, in futuro, auspicabilmente affrontarci alle elezioni europee sui temi europei senza perderci sempre nella retorica nazionale.</p>
      <p sl="en">L’odierna relazione è positiva da tre punti di vista. Innanzi tutto, crea un certo equilibrio tra l’autorità operativa all’interno dei gruppi parlamentari e un chiaro legame con ciò che facciamo in Aula, associando i finanziamenti alla presenza in questa Camera, nel Parlamento europeo. In secondo luogo, crea una convergenza organizzativa tra i partiti politici europei e le fondazioni europee, il che è decisamente lodevole. In terzo luogo, chiarisce e rende più rigorosi i criteri per il finanziamento dei partiti politici europei, che ritengo debba essere l’obiettivo di tutti noi.</p>
    </intervention>
    <intervention id="2-532-000" speaker_id="23868" name="Monika BEŇOVÁ" is_mep="True" mode="spoken" nationality="Slovakia" birth_date="15-08-1968" birth_place="Bratislava" m_state="SK">
      <p sl="sk">Signor Presidente, se guardiamo alla storia dell’integrazione europea, all’attuale configurazione dell’Unione e al suo funzionamento, si potrebbe dire che l’Unione può essere vista non tanto come raggruppamento di Stati, quanto piuttosto come arena politica con la potenziale capacità di creare un vero pubblico europeo. L’Unione europea non solo ha un mercato unico, una propria legislatura, un organo eletto di rappresentanti e un proprio sistema giudiziario. Ora da molto tempo esistono anche partiti politici a livello europeo, che non sono semplici federazioni di partiti nazionali. Hanno una propria agenda, un’agenda europea, e sono parte integrante della vita politica europea. Il rafforzamento dei partiti politici a livello europeo rafforza l’amministrazione partecipativa dell’Unione e in tal modo, in ultima analisi, la stessa democrazia.</p>
      <p sl="sk">Per questo apprezzo la proposta presentata, che è volta a riformare lo statuto e il finanziamento dei partiti politici a livello di Unione, e vorrei anche ringraziare personalmente il Vicepresidente per la collaborazione.</p>
      <p sl="sk">A questo punto è molto importante che i partiti politici abbiano uno statuto giuridico unico e comune. Dobbiamo eliminare le differenze tra il sistema dei partiti politici e le norme applicate alle istituzioni europee. Ciò è possibile partendo dall’introduzione di uno statuto politico, giuridico e fiscale comune per i partiti politici a livello europeo. Opportuno sarebbe inoltre valutare se il diritto di costituire un partito debba essere limitato ai partiti politici operanti a livello nazionale o regionale.</p>
      <p sl="sk">Anche la questione del sistema di finanziamento è pertinente. Il sistema per approvare i finanziamenti ai partiti politici a livello europeo dovrebbe essere semplificato. Per mantenere la trasparenza, si dovrebbero poter effettuare accertamenti di carattere finanziario. Auspicabile è inoltre un ambiente trasparente e sicuro per il funzionamento e il finanziamento dei partiti politici europei, passo apprezzabile per i cittadini degli Stati membri dell’Unione che potrebbe aiutarli nella vita quotidiana. Uno statuto per i partiti politici europei è un passo significativo verso una maggiore interazione con i cittadini, una maggiore democrazia e un maggiore interesse del pubblico per i temi europei.</p>
    </intervention>
    <intervention id="2-533-000" speaker_id="4514" name="Andrew DUFF" is_mep="True" mode="spoken" nationality="United Kingdom" birth_date="25-12-1950" birth_place="Birkenhead" p_group="Group of the Alliance of Liberals and Democrats for Europe" m_state="GB">
      <p sl="en">Signor Presidente, i partiti politici nazionali ora non riescono a sostenere l’integrazione europea in maniera democratica ed efficiente, il che è molto grave. Vi è una lacuna da colmare e occorre un legame democratico essenziale per collegare i cittadini ai poteri europei esercitati in Parlamento e Consiglio. È giunto il momento dei partiti politici europei, non come sostituti dei partiti politici nazionali, bensì come loro integrazione, per sfidarsi l’un l’altro e competere per il sostegno a idee e candidati.</p>
      <p sl="en">Lo sviluppo dei partiti politici europei è un anello fondamentale per il successo della proposta concernente le liste transnazionali che questa Camera valuterà il prossimo mese. Esorto il Parlamento ad appoggiare la relazione Giannakou con grande coraggio e ottimismo nei confronti del futuro della democrazia post-nazionale.</p>
    </intervention>
    <intervention id="2-534-000" speaker_id="96750" name="François ALFONSI" is_mep="True" mode="spoken" nationality="France" birth_date="14-09-1953" birth_place="Ajaccio" m_state="FR">
      <p sl="fr">Signor Presidente, la creazione dei partiti politici europei è stata un passo importante verso un’Europa più democratica in grado di esprimere i desideri dei propri cittadini.</p>
      <p sl="fr">La relazione della collega Giannakou segue gli orientamenti giusti per rendere più semplici e dirette le attività dei partiti politici europei e delle loro fondazioni in quanto alleggerirà l’onere delle condizioni richieste a fronte dell’ottenimento di fondi pubblici e amplierà la rosa degli usi possibili di tali fondi. Siamo in particolare a favore della possibilità che le fondazioni agiscano anche al di fuori del territorio dell’Unione.</p>
      <p sl="fr">Tuttavia, accanto a questo approccio generale, che incoraggia ed estende le disposizioni a sostegno di una democrazia europea più forte, vi è una delle misure che va nella direzione opposta e limita la libertà dei partiti politici europei. Tra i criteri per il riconoscimento della base di un partito politico europeo in uno Stato membro, ora il regolamento impone che il partito abbia rappresentanti eletti a un’assemblea regionale con poteri legislativi.</p>
      <p sl="fr">Il mio partito esiste solo in Corsica. È membro dell’Alleanza libera europea (ALE), partito politico europeo sin dalla sua costituzione. Abbiamo ottenuto il 26 per cento dei voti in Corsica e abbiamo un ampio corpo di membri all’assemblea regionale della Corsica. Poiché la Francia si rifiuta però di concedere all’assemblea corsa poteri legislativi, anche se il nostro partito dovesse conquistarsi la maggioranza sull’isola, comunque non rispetterebbe i criteri per far parte dell’ALE. Tale disposizione va giudicata deplorevole. Desideravamo richiamare la vostra attenzione su questo punto.</p>
    </intervention>
    <intervention id="2-535-000" speaker_id="96795" name="Jacek Olgierd KURSKI" is_mep="True" mode="spoken" nationality="Poland" birth_date="22-02-1966" birth_place="Gdańsk" p_group="European Conservatives and Reformists Group" m_state="PL">
      <p sl="pl">Signor Presidente, i partiti politici europei sono un nuovo fenomeno nella politica europea. Tuttavia, assieme alla crescita dell’integrazione e delle sovvenzioni, stanno iniziando a svolgere un ruolo sempre più importante. I partiti politici e le fondazioni sono diventati partecipi della vita politica dell’Unione e, pertanto, dovrebbero essere sottoposti a regolamenti adeguati che evitino ogni abuso. In taluni casi, nondimeno, le strutture sopranazionali puntano ad avere troppa influenza sulla politica negli Stati membri sovrani. Mi preoccupa, per esempio, l’intervento annunciato dei partiti comunitari nelle questioni interne. Come politico polacco, non potrei accettare una situazione in cui uno o più partiti politici europei dovessero organizzare una campagna referendaria nel mio paese usando fondi comunitari per ottenere un risultato specifico, per esempio il referendum sull’adesione del mio partito alla zona euro. Timori analoghi possono essere nutriti da politici in altri paesi, per esempio il Regno Unito.</p>
      <p sl="pl">Sono inoltre sfavorevole alle richieste di aumento della spesa per i partiti politici europei attingendo il denaro dalle tasche dei contribuenti. Questo è tanto più vero alla luce del fatto che il governo nel mio paese sta dimezzando le sovvenzioni ai partiti politici nazionali e impedendo all’opposizione di raggiungere il pubblico. Prima sosteniamo i partiti nazionali, poi quelli internazionali. Dopo tutto, l’Unione europea è un’Europa di Stati nazione.</p>
    </intervention>
    <intervention id="2-536-000" speaker_id="96946" name="Daniël van der STOEP" is_mep="True" mode="spoken" nationality="Netherlands" birth_date="12-09-1980" birth_place="Delft" p_group="Non" m_state="NL">
      <p sl="nl">Signor Presidente, lei ha appena osservato che sono giunto troppo tardi con il cartellino blu. Non è così. Anche durante l’intervento dell’onorevole Duff, avevo chiaramente segnalato che intendevo prendere la parola. Non sono certo di quale sia l’esatta procedura. Posso usare ancora il cartellino blu o proseguirà la discussione? Vorrei ancora porre all’onorevole Duff una domanda in merito a quanto ha ritenuto di dire, visto che ha iniziato a parlare della lista transnazionale. Non ero sicuro che fosse quello l’argomento della discussione e volevo porgli una domanda in merito.</p>
    </intervention>
    <intervention id="2-537-000" speaker_id="2323" is_mep="True" mode="spoken" role="Presidente" name="Rainer WIELAND" nationality="Germany" birth_date="19-02-1957" birth_place="Stuttgart - Bad Cannstatt" m_state="DE">
      <p sl="unknown">Onorevole van der Stoep, per quanto mi concerne può porre la domanda.</p>
    </intervention>
    <intervention id="2-538-000" speaker_id="96946" name="Daniël van der STOEP" is_mep="True" mode="spoken" nationality="Netherlands" birth_date="12-09-1980" birth_place="Delft" p_group="Non" m_state="NL">
      <p sl="nl">(L’oratore pone all’onorevole Duff un’interrogazione con la procedura del cartellino blu ai sensi dell’articolo 149, paragrafo 8) – Signor Presidente, il mio problema con la lista transnazionale con la quale l’onorevole Duff ha esordito nella sua relazione, relazione che presto discuteremo in questa sede, non riguarda tanto il fatto che si debba prevedere una lista transnazionale. Ovviamente, sono già assolutamente contrario a tale idea. Il mio problema riguarda invece il fatto che soltanto i partiti possono parteciparvi, e qui stiamo parlando di partiti politici europei, ossia partiti attivi perlomeno in sette Stati membri.</p>
      <p sl="nl">Il mio partito è un partito che si erge per gli interessi dei Paesi Bassi. Di conseguenza, i partiti in altri Stati membri che si schierano per gli interessi dei rispettivi paesi poco si preoccupano del nostro. Ove dovessero farlo, sarebbe apprezzato, ma in questo modo si sta escludendo tutta una serie di partiti che non sono in grado di competere per i 25 seggi richiesti. Ciò desta in me notevolissime preoccupazioni. Non so come esattamente ipotizziate il sistema né come precisamente intendiate parteciparvi. Non si potrebbero semplificare le cose al riguardo? In ogni caso, ci sentiamo gravemente esclusi.</p>
    </intervention>
    <intervention id="2-539-000" speaker_id="4514" name="Andrew DUFF" is_mep="True" mode="spoken" nationality="United Kingdom" birth_date="25-12-1950" birth_place="Birkenhead" p_group="Group of the Alliance of Liberals and Democrats for Europe" m_state="GB">
      <p sl="en">Signor Presidente, la proposta che promuovo prevede che venga predisposta una lista transnazionale basata perlomeno su un terzo degli Stati membri. Non sono poi così tanti. Se l’onorevole van der Stoep non dovesse essere in grado di coinvolgere colleghi con affinità politiche provenienti da altri sei Stati, gli suggerisco di rivedere la validità e la credibilità delle sue opinioni politiche.</p>
    </intervention>
    <intervention id="2-540-000" speaker_id="37676" name="Søren Bo SØNDERGAARD" is_mep="True" mode="spoken" nationality="Denmark" birth_date="16-08-1955" birth_place="Kyndby" p_group="Confederal Group of the European United Left - Nordic Green Left" m_state="DK">
      <p sl="da">Signor Presidente, vorrei esordire dicendo che sono un forte sostenitore dei partiti politici a livello nazionale, europeo e anche internazionale. Tuttavia, un partito politico non è soltanto l’apparato di partito, è molto di più. Una delle sfide democratiche veramente importanti con le quali dobbiamo confrontarci consiste nel fatto che i partiti politici rispecchiano in misura sempre minore la popolazione nel suo complesso, come dimostra, tra l’altro, la perdita di aderenti dei partiti politici. Molti paesi hanno scelto di compensare tale perdita incrementando le sovvenzioni statali ai partiti. Tuttavia, sovvenzioni statali maggiori non garantiscono un legame più stretto tra la leadership e l’apparato dei partiti da un lato e il numero di aderenti dall’altro. Viceversa, il rischio che si sviluppi un apparato burocratico indipendente è tanto maggiore quanto più l’apparato dei partiti diventa finanziariamente indipendente dagli aderenti. Devo dire pertanto che sono scettico rispetto all’idea di partiti europei approvati dall’Unione e sostenuti da suoi contributi. Questo non perché abbia nulla in contrario ai partiti europei. I partiti europei dovrebbero crescere dal punto di vista politico, organizzativo e finanziario dal basso verso l’alto. Se così non è, probabilmente dipende dal fatto che il sostegno non è sufficiente. Non esistono scorciatoie per la democrazia, neanche quando si tratta di istituire partiti europei.</p>
    </intervention>
    <intervention id="2-541-000" speaker_id="99416" name="Nikolaos SALAVRAKOS" is_mep="True" mode="spoken" nationality="Greece" birth_date="15-02-1946" birth_place="Kalamata" p_group="Europe of freedom and democracy Group" m_state="GR">
      <p sl="el">Signor Presidente, innanzi tutto vorrei complimentarmi con la relatrice, onorevole Giannakou, per la sua relazione accurata ed equilibrata. Ritengo che lo sviluppo di partiti politici con prospettive europee che siano più che veicoli nazionali sia fondamentale per galvanizzare l’opinione pubblica nell’Unione e interessare i cittadini alla possibilità di partecipare a partiti comuni.</p>
      <p sl="el">Viviamo in un’epoca in cui, come tutti sappiamo, è di moda denigrare i politici e i partiti ai quali appartengono perché i cittadini europei si sentono avulsi dagli sviluppi politici, economici e civili. In tali circostanze, dunque, la relazione Giannakou contribuirà a migliorare la condizione dei partiti politici e sostenere l’unificazione dell’Europa, nonché le riforme necessarie per creare un’Europa con cittadini uguali, uno status politico, giuridico e fiscale comune e opportunità di crescita.</p>
    </intervention>
    <intervention id="2-542-000" speaker_id="96960" name="Nicole SINCLAIRE" is_mep="True" mode="spoken" nationality="United Kingdom" birth_date="26-07-1968" birth_place="London" p_group="Europe of freedom and democracy Group" m_state="GB">
      <p sl="en">Signor Presidente, poc’anzi ho parlato in Aula della mia circoscrizione, il West Midlands, e delle difficoltà economiche che sta attraversando. Una delle ultime cose che i cittadini lì vogliono è che si spenda più denaro per i politici. Hanno già fin troppi politici, anche europarlamentari, che sprecano il loro denaro senza bisogno che ve ne siano altri.</p>
      <p sl="en">Questo è un passo, e l’Europa intende buttare denaro per costruire quell’ulteriore passo lungo la strada per un super-Stato. Ha già un Parlamento, un suo Presidente e un suo consulente per gli affari esteri e ora vuole affiancarvi partiti politici perché ciò che persegue è una nazione chiamata Unione europea. Anche i membri più scettici di questo Parlamento sono disposti a negoziare i propri principi per ottenere denaro. Ben fatto! È questa la volontà dell’Europa? Vuole comprarsi la via per il potere?</p>
    </intervention>
    <intervention id="2-543-000" speaker_id="96848" name="Mariya GABRIEL" is_mep="True" mode="spoken" nationality="Bulgaria" birth_date="20-05-1979" birth_place="Gotse Delchev" p_group="Group of the European People's Party (Christian Democrats) - Vice" m_state="BG">
      <p sl="fr">Signor Presidente, nelle nostre democrazie abbiamo i nostri parlamenti, voce dei cittadini, e i partiti politici con le loro fondazioni, che sono le teste pensanti, i promotori di idee e i leader della discussione. I parlamenti sono i motori della democrazia, i partiti politici il combustibile.</p>
      <p sl="fr">Qui nel nostro Parlamento ci lamentiamo sempre del disinteresse dei cittadini per l’Unione europea. Deploriamo il tasso di astensionismo alle elezioni europee e i “no” ai referendum. Se vogliamo una vera democrazia europea, dobbiamo valutare seriamente il posto che vogliamo attribuire ai partiti politici europei nello spazio europeo che stiamo cercando di costruire.</p>
      <p sl="fr">Abbiamo già fatto un bel lavoro con il trattato di Lisbona e l’iniziativa dei cittadini europei. Ora dobbiamo dare ai partiti politici europei le risorse di cui hanno bisogno per realizzare le loro ambizioni. Vi prego di notare che non ritengo che tali risorse debbano essere un veicolo per consentire ai grandi partiti di trasformarsi in egemonie immobili. Anche le piccole organizzazioni dovrebbero poter partecipare alla discussione. È importante se vogliamo combattere l’idea negativa che i cittadini hanno dei partiti e la loro immagine di volto impopolare della democrazia.</p>
      <p sl="fr">Credo che sia essenziale stabilire chiaramente le condizioni per il finanziamento e la gestione trasparente dei fondi se vogliamo rafforzare lo spazio pubblico europeo che stiamo cercando di creare. L’iniziativa deve essere inclusiva in maniera che i partiti più grandi non siano favoriti a discapito di quelli più piccoli o viceversa.</p>
      <p sl="fr">Un altro aspetto che vorrei affrontare riguarda la continuità che creeremo tra il livello europeo, nazionale e regionale. I regolamenti europei che introdurremo devono essere in grado di rispondere a diversi quadri giuridici nazionali esistenti al riguardo per garantire che i vari livelli si integrino l’uno l’altro.</p>
      <p sl="fr">Infine, abbiamo anche bisogno di valutare molto attentamente ciò che afferma il paragrafo 23 della relazione perché, per analogia, abbiamo bisogno di pensare ai legami che i partiti europei potrebbero costituire con i partiti del resto del mondo. Dobbiamo essere capaci di condividere i nostri valori democratici con i nostri partner nel resto del mondo perché il mondo globalizzato nel quale oggi viviamo impone ai decisori politici di proporre insieme soluzioni ai problemi.</p>
    </intervention>
    <intervention id="2-544-000" speaker_id="96680" name="Zigmantas BALČYTIS" is_mep="True" mode="spoken" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Signor Presidente, l’importanza del ruolo svolto dai partiti politici europei è sancita dal trattato di Lisbona, volto a creare uno spazio politico europeo efficace. È compito dei nostri politici incoraggiare i cittadini a interessarsi all’Unione europea, renderla più comprensibile e accessibile e coinvolgerli nel processo decisionale. Tuttavia, a tal fine, è necessario regolamentare le attività dei partiti politici europei e delle fondazioni in maniera chiara e uniforme per garantire altresì che il funzionamento interno di tali partiti sia democratico. Come elementi di attivazione della democrazia, tali partiti politici devono avere uno status giuridico e fiscale uniforme, che garantirebbe la possibilità ai cittadini europei di comprenderli meglio ed essere meglio rappresentati. È particolarmente importante che la costituzione degli organi di gestione interni dei partiti politici si basi su principi trasparenti per assicurare la democraticità dell’elezione di tutti gli organi di partito e dei processi decisionali.</p>
    </intervention>
    <intervention id="2-545-000" speaker_id="96874" name="Alexandra THEIN" is_mep="True" mode="spoken" nationality="Germany" birth_date="05-10-1963" birth_place="Bochum" p_group="Group of the Alliance of Liberals and Democrats for Europe" m_state="DE">
      <p sl="de">Signor Presidente, sono pochissimi i cittadini consapevoli dell’esistenza delle fondazioni e dei partiti europei. Sinora sono stati semplicemente organizzazioni ombrello dei loro partiti aderenti nazionali istituite secondo leggi nazionali, nella fattispecie principalmente belghe.</p>
      <p sl="de">Che cosa fanno questi partiti europei? Discutono temi, organizzano conferenze di partito e svolgono un ruolo indispensabile nella riforma del sistema elettorale del Parlamento europeo. Secondo il trattato di Lisbona, sono chiamati a contribuire all’instaurazione della democrazia europea, un forum politico a livello europeo.</p>
      <p sl="de">La relazione di iniziativa sulla quale domani voteremo chiede alla Commissione di riformare la base giuridica dei partiti europei. In futuro, tali partiti saranno fondati su uno statuto giuridico europeo e avranno personalità giuridica europea. Come liberali, abbiamo indetto campagne per garantire che venga operata una chiara distinzione tra il riconoscimento come partito europeo e il diritto al finanziamento, visto che è emersa preponderante la necessità di prove. È altresì importante che i partiti europei seguano principi democratici nel loro operato interno, cosa che non possiamo dare per scontata.</p>
    </intervention>
    <intervention id="2-546-000" speaker_id="4513" name="Geoffrey VAN ORDEN" is_mep="True" mode="spoken" nationality="United Kingdom" birth_date="10-04-1945" birth_place="Waterlooville" p_group="European Conservatives and Reformists Group" m_state="GB">
      <p sl="en">Signor Presidente, la marea dell’opinione pubblica si sta movendo in una direzione in molte nostre nazionali, ma l’Unione europea e questo Parlamento curiosamente cercano di nuotare in una direzione diversa. I nostri cittadini non chiedono politici transnazionali. Ora il Parlamento vuole spendere ancora più denaro pubblico, mentre i nostri governi nazionali sono costretti a tagliare la spesa pubblica.</p>
      <p sl="en">Parlo, signor Presidente, in veste di presidente di New Direction, la fondazione per la riforma europea. A mio giudizio, è inaccettabile che i costi delle fondazioni politiche debbano aumentare a un tasso superiore al 30 per cento annuo. Nel 2009 si sono spesi 6,3 milioni di euro; entro il 2012 tale cifra si sarà raddoppiata passando a 12,3 milioni di euro. Alcuni potrebbero replicare: se siete contrari, perché la vostra fondazione accetta finanziamenti? Orbene, la risposta è semplicemente che qualunque fondo non accettato viene distribuito ad altre fondazioni di altri gruppi politici, per cui finanzieremmo le attività dei nostri oppositori politici. Dobbiamo trovare un modo per restituire il denaro ai nostri erari nazionali.</p>
    </intervention>
    <intervention id="2-547-000" speaker_id="26851" name="Nikolaos CHOUNTIS" is_mep="True" mode="spoken" nationality="Greece" birth_date="17-09-1953" birth_place="Lagadia Arkadias" p_group="Confederal Group of the European United Left - Nordic Green Left" m_state="GR">
      <p sl="el">Signor Presidente, onorevoli colleghi, penso che l’Unione europea sia messa alla prova da una crisi di democrazia e credibilità, oltre che da una crisi economica. Le politiche attuate stanno irritando e deludendo i nostri cittadini e gli iter decisionali scoraggiano la loro partecipazione, come hanno dimostrato le recenti elezioni europee. Per questo, ferme restando determinate condizioni preliminari, i partiti politici europei, con i loro specifici attributi, possono aiutare il pubblico a diventare più proattivi nella ricerca di soluzioni a beneficio dei cittadini, quelli non finanziariamente forti. Pertanto, le norme in materia di riconoscimento giuridico e politico, così come quelle riguardanti il necessario finanziamento, devono agevolare la loro azione affinché le loro politiche e proposte alternative si sviluppino liberamente, perché questa è l’essenza della democrazia, senza essere influenzati da restrizioni politiche o economiche esterne. Per questo nutro riserve in merito ad alcuni punti contenuti nella relazione, poiché potrebbero essere utilizzati come restrizioni all’organizzazione e all’azione libera e indipendente dei partiti politici.</p>
      <p sl="el">Il funzionamento, l’azione e l’organizzazione dei partiti devono essere loro appannaggio e non subordinati a correlazioni politiche sovrane.</p>
    </intervention>
    <intervention id="2-548-000" speaker_id="96654" name="Jaroslav PAŠKA" is_mep="True" mode="spoken" nationality="Slovakia" birth_date="20-06-1954" birth_place="Banská Štiavnica" p_group="Europe of freedom and democracy Group - Vice" m_state="SK">
      <p sl="sk">Signor Presidente, la relazione sull’attuazione di un regolamento concernente uno statuto per i partiti politici a livello europeo e il loro finanziamento valuta l’esperienza maturata con l’applicazione di tale normativa all’amministrazione di entità politiche con un’ampia portata europea.</p>
      <p sl="sk">Oltre a valutare la situazione attuale, l’onorevole Giannakou ha deciso di formulare una serie di proposte per migliorare l’ambiente giuridico esistente.</p>
      <p sl="sk">Forse il cambiamento più significativo sarebbe la trasformazione dello statuto dall’attuale equivalente di un’organizzazione non governativa belga in uno statuto giuridico europeo unico e comune per i partiti politici.</p>
      <p sl="sk">Il secondo cambiamento significativo sarebbe la fissazione della quota percentuale di fonti di finanziamento indipendenti al 10 per cento del bilancio complessivo dei partiti politici.</p>
      <p sl="sk">Dato che i partiti politici europei e le loro fondazioni dovrebbero ricevere più di 30 milioni di euro dal Parlamento europeo nel 2012, dobbiamo però garantire la massima trasparenza nella gestione di tali fondi. Cambiamenti del genere possono essere appoggiati nell’interesse dell’ulteriore miglioramento dell’operato politico nell’Unione.</p>
    </intervention>
    <intervention id="2-549-000" speaker_id="96946" name="Daniël van der STOEP" is_mep="True" mode="spoken" nationality="Netherlands" birth_date="12-09-1980" birth_place="Delft" p_group="Non" m_state="NL">
      <p sl="nl">Signor Presidente, il Partij Voor de Vrijheid (PVV) è presente in questa Camera per rappresentare il popolo olandese. Siamo qui perché crediamo che l’Unione, nella sua forma attuale, non risponda agli interessi dei Paesi Bassi. Non siamo contrari all’Unione europea, ma semplicemente vogliamo che si limiti alla cooperazione economica. Per noi, signor Presidente, un’unione politica europea è dunque del tutto inconcepibile. Il potere deve restare affidato agli Stati membri in quanto soltanto loro possono stabilire ciò che è meglio per i loro cittadini. I partiti politici europei non offrirebbero alcun valore aggiunto per il benessere dei cittadini dell’Unione europea o dei Paesi Bassi.</p>
      <p sl="nl">Signor Presidente, la disposizione contenuta nel trattato di Lisbona secondo cui i partiti politici a livello europeo contribuiscono a formare la consapevolezza politica europea ed esprimere la volontà dei cittadini dell’Unione è una dichiarazione assurda e avulsa da ogni contesto. Non interessa i cittadini, e giustamente è così. Nel complesso, i partiti politici europei hanno ricevuto circa 67 milioni di euro di sovvenzioni europee tra il 2004 e il 2010. È uno spreco del tutto insensato di denaro dei contribuenti. Un partito politico deve, per definizione, essere in grado di funzionare senza sovvenzioni, e ciò vale anche per i partiti politici europei. Esistono gruppi di interesse speciali che nessuno conosce e nessuno monitora, gruppi assolutamente inutili.</p>
    </intervention>
    <intervention id="2-550-000" speaker_id="28584" name="Georgios TOUSSAS" is_mep="True" mode="spoken" nationality="Greece" birth_date="08-09-1954" birth_place="Kilada" p_group="Confederal Group of the European United Left - Nordic Green Left" m_state="GR">
      <p sl="el">Signor Presidente, la questione fondamentale posta nella relazione rispetto al finanziamento dei partiti europei e alle politiche per finanziarli è la creazione di uno statuto unico per i partiti europei secondo una legislazione euro-unificante.</p>
      <p sl="el">L’Unione europea, con le sue normative che prevedono una struttura unica e un unico modus operandi per i partiti europei, interferendo con il loro funzionamento interno, il loro statuto e il loro programma politico con l’asserito pretesto di ammorbidire il regime di finanziamento, sta aprendo un vaso di Pandora di sanzioni economiche e, per analogia, politiche contro i partiti politici sotto forma di serrato controllo comunitario del loro funzionamento e della loro azione esercitando pressione affinché si integrino più pienamente nella politica contro la base dell’Unione europea e sferrando attacchi contro i partiti che mettono in discussione tale politica, la strategia dell’Unione e l’autorità del capitale. Non si tratta di coordinamento parlamentare; si tratta invece di partiti europei come strumenti politici e ideologici dell’Unione per manipolare il lavoro e il movimento della base.</p>
      <p sl="el">Per questo voteremo contro la relazione sui regolamenti che disciplinano i partiti europei, le fondazioni politiche e il loro finanziamento.</p>
    </intervention>
    <intervention id="2-551-000" speaker_id="96814" name="Elena BĂSESCU" is_mep="True" mode="spoken" nationality="Romania" birth_date="24-04-1980" birth_place="Constanţa" p_group="Group of the European People's Party (Christian Democrats)" m_state="RO">
      <p sl="ro">Signor Presidente, il finanziamento trasparente dei partiti politici europei è uno strumento essenziale per sostenere i valori democratici. Ci occorre uno spazio europeo in cui i partiti politici siano attivi e i cittadini siano al centro delle preoccupazioni dell’Unione. Adottare uno status giuridico europeo segna un passo verso il miglioramento del quadro normativo dei partiti europei.</p>
      <p sl="ro">Nel caso del mio paese, è in vigore la legge 334 del 2006, rivista nel 2010. Il dibattito pubblico è tuttavia incentrato sulla questione dell’opportunità o meno che il finanziamento dei candidati municipali e parlamentari provenga dal bilancio statale. Il tetto proposto per ogni candidato è grossomodo pari a 11 600 euro. Adottare regolamenti in materia di costi eliminerebbe la corruzione elettorale e i finanziamenti illegali. I partiti avrebbero candidati scelti fondamentalmente sulla base delle loro competenze anziché persone in grado di promuovere la propria campagna.</p>
    </intervention>
    <intervention id="2-552-000" speaker_id="96951" name="Diane DODDS" is_mep="True" mode="spoken" nationality="United Kingdom" birth_date="16-08-1958" birth_place="Banbridge" p_group="Non" m_state="GB">
      <p sl="en">Signor Presidente, la discussione di questa sera è sintomatica di tutto ciò che è sbagliato dell’agenda “più Europa”. Per me è semplicemente sconvolgente aver sentito e visto quanto lontano sia il dibattito dall’agenda dei normali cittadini. L’onorevole Duff giustamente riconosce che vi è una lacuna da colmare tra i poteri europei e i singoli cittadini. È incontestabilmente vero, ma tale lacuna non sarà colmata sviluppando partiti europei e, come ha detto un altro collega che ha dato il proprio apporto al dibattito, concedendo a tali partiti le risorse per realizzare le loro ambizioni.</p>
      <p sl="en">Sfiderei l’onorevole Duff a recarsi nel weekend nella sua circoscrizione e cercare di vendere queste posizioni a gruppi della comunità locale il cui contributo è stato tagliato a causa delle misure di austerity imposte dal governo di coalizione nel Regno Unito. La lacuna sarà colmata, invece, offrendo ai cittadini la possibilità di esprimersi su Lisbona, sull’aumento del federalismo e sulla litania della burocrazia che deriva da tali istituzioni.</p>
    </intervention>
    <intervention id="2-553-000" speaker_id="photo_generic" name="Maroš Šefčovič" is_mep="True" mode="spoken">
      <p sl="en">Vicepresidente della Commissione. − Signor Presidente, inizio le mie osservazioni conclusive ringraziando nuovamente l’onorevole Giannakou per la sua relazione perché penso che l’odierna discussione abbia dimostrato molto chiaramente che la preoccupazione e i temi sollevati nel documento, assolutamente legittimi, sono al centro dell’integrazione europea e della sua natura democratica.</p>
      <p sl="en">Lo scambio di punti di vista ha dimostrato altresì con chiarezza quanto siano delicati tali argomenti e, pertanto, se domani la Camera approverà la risoluzione legislativa proposta, la Commissione rispetterà l’impegno derivante dall’accordo quadro e risponderà a tale risoluzione entro tre mesi.</p>
      <p sl="en">Tuttavia, come forse avrete percepito nel corso della discussione, è abbastanza chiaro che sarebbe un compito giuridico e politico elaborato e molto delicato perché molti sono i temi sia giuridicamente sia politicamente delicati. Le nostre analisi preliminari dello statuto dei partiti politici europei sono orientate in tale direzione, ma ovviamente ora abbiamo bisogno di studiare molto approfonditamente la base giuridica e la potenziale forma giuridica. Peraltro, ora ce ne rendiamo conto, forse avremmo bisogno di un atto giuridico distinto in materia, visto che la revisione del regolamento del 2003-2004 non sarebbe sufficiente poiché affronta il tema del finanziamento e non quello dello statuto dei gruppi politici. Questa è dunque un’angolazione che dovremmo analizzare con estrema attenzione.</p>
      <p sl="en">Diversi interventi hanno sollevato il problema della modifica del regolamento finanziario. Anche in questo caso, dovremmo esaminare approfonditamente requisiti, ambito di applicazione e tempistica. Come è ovvio, abbiamo preso debitamente nota delle richieste di maggiore flessibilità contenute nella relazione. Sapete bene che nel 2007 abbiamo già intrapreso alcuni passi e vaglieremo tali proposte con estrema attenzione. È abbastanza chiaro, a ogni modo, che potrebbe essere molto difficile concordare le modifiche e incorporarle nella revisione attuale del regolamento finanziario e delle sue norme di applicazione.</p>
      <p sl="en">Naturalmente, il Parlamento è un legislatore ed è libero di sollevare la questione nel processo interistituzionale attualmente in corso, ove lo desideri. La ringrazio nuovamente, signor Presidente, e attendiamo con ansia il dibattito sul tema che seguirà una volta che la risoluzione sarà stata adottata e la Commissione avrà preparato la sua risposta.</p>
    </intervention>
    <intervention id="2-554-000" speaker_id="1431" name="Marietta GIANNAKOU" is_mep="True" mode="spoken" role="relatore" nationality="Greece" birth_date="05-06-1951" birth_place="Gerakion " p_group="Group of the European People's Party (Christian Democrats)" m_state="GR">
      <p sl="el">Signor Presidente, vorrei ringraziare il Commissione soprattutto per ciò che ha detto e gli impegni assunti, così come i colleghi che hanno appoggiato l’odierna relazione.</p>
      <p sl="el">In primo luogo, ritengo importante ribadire che, per quanto concerne la procedura di finanziamento, i partiti non chiederanno maggiori fondi e la modifica del regolamento del 2007 ha introdotto maggiore trasparenza, come ha ammesso anche Transparency International. In secondo luogo, è giusto che i partiti vogliano uno statuto europeo e desiderino allinearlo alle istituzioni e alle norme europee. Ciò ovviamente è inteso a soddisfare i cittadini.</p>
      <p sl="el">Infine, creare un ambiente sicuro e trasparente per il funzionamento e il finanziamento dei partiti è un atto profondamente democratico. Abbiamo bisogno di uno spazio europeo di partiti politici attivi che portino i cittadini al cuore dell’Unione e li aiutino nella quotidianità. Ciò significherà più partecipazione, più democrazia e, in ultima analisi, più Europa.</p>
    </intervention>
    <intervention id="2-555-000" speaker_id="2323" is_mep="True" mode="spoken" role="Presidente" name="Rainer WIELAND" nationality="Germany" birth_date="19-02-1957" birth_place="Stuttgart - Bad Cannstatt" m_state="DE">
      <p sl="unknown">La discussione è chiusa.</p>
      <p sl="unknown">La votazione si svolgerà il 6 aprile alle 12.00.</p>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="2-556-000" speaker_id="38420" name="Cristian-Silviu BUŞOI" is_mep="True" mode="written" nationality="Romania" birth_date="01-03-1978" birth_place="Drobeta Turnu-Severin" m_state="RO">
      <p sl="it">L’Unione europea è stata più volte accusata di mancanza di democrazia. Per realizzare una vera democrazia, ci occorre uno spazio politico europeo nel vero senso della parola, e partiti politici a livello europeo sono uno strumento fondamentale per il conseguimento di tale obiettivo. Le proposte di riforma del regolamento sulle norme che disciplinano i partiti politici e il loro finanziamento che figurano nella relazione costituiscono un passo verso la semplificazione delle loro modalità di funzionamento. Penso che possano assolvere molto meglio il proprio ruolo se godono di uno status politico e giuridico uniforme basato sul diritto europeo. L’attuale sistema secondo cui questi partiti hanno una personalità giuridica basata sulla legislazione nazionale non offre le condizioni più favorevoli per garantire un’efficace comunicazione tra tali partiti e l’elettorato dei 27 Stati membri. Introdurre uno statuto europeo aiuterebbe i partiti politici a livello europeo ad adeguarsi a qualunque riforma del sistema elettorale delle elezioni europee, attualmente in fase di discussione. Apprezzo inoltre la volontà di agevolare il coinvolgimento dei partiti politici europee in campagne referendarie riguardanti temi europei a livello di Stato membro. Nella maggior parte dei casi, tali referendum sono dominati da temi prettamente nazionali. Il coinvolgimento dei partiti europei potrebbe contribuire a riorientare le discussioni verso i reali temi di questi referendum.</p>
    </intervention>
    <intervention id="2-557-000" speaker_id="96696" name="Algirdas SAUDARGAS" is_mep="True" mode="written" nationality="Lithuania" birth_date="17-04-1948" birth_place="Kaunas" p_group="Group of the European People's Party (Christian Democrats)" m_state="LT">
      <p sl="it">Le discussioni sul modo per rafforzare il ruolo dei partiti politici europei sviluppato la democrazia in Europa e formando l’opinione pubblica sono molto pertinenti. Sebbene il Parlamento stia acquisendo poteri, non si è avuta alcuna riduzione del suo deficit democratico dovuto alla partecipazione sempre minore dei cittadini alle elezioni del Parlamento europeo. I partiti politici a livello europeo sono strumenti essenziali della democrazia parlamentare poiché migliorano la consapevolezza politica europea, promuovono l’interesse per gli affari comunitari ed esprimono la volontà dei cittadini dell’Unione europea. Concordo dunque pienamente con la relatrice quando afferma che è necessario migliorare la situazione dei partiti politici a livello europeo e predisporre uno status giuridico chiaro e uniforme, oltre che un modello per il loro finanziamento. Tali partiti non dovrebbero restare elementi avulsi. Attualmente il ruolo dei partiti politici europei nella sfera pubblica è alquanto limitato. Sono semplicemente organizzazioni ombrello per i partiti nazionali senza essere a contatto diretto con l’elettorato. Il nuovo status giuridico di tali partiti nell’Unione europea garantirebbe uniformità organizzativa e consentirebbe di svolgerne più efficacemente il ruolo. Ribadirei che dobbiamo continuare ad adoperarci per creare una ambiente sicuro e trasparente per il finanziamento dei partiti. Il finanziamento dei partiti non dovrebbe basarsi unicamente su concessioni, ma è necessario anche promuovere il finanziamento con risorse proprie, che sono segno della vitalità di un partito.</p>
    </intervention>
    <intervention id="2-557-002" speaker_id="23894" name="Anna ZÁBORSKÁ" is_mep="True" mode="written" nationality="Slovakia" birth_date="07-06-1948" birth_place="Zürich" p_group="Group of the European People's Party (Christian Democrats)" m_state="SK">
      <p sl="it">Non mi piacerebbe essere membro di un partito politico costituito sui principi enunciati nella relazione presentataci. Questi partiti dovrebbero diventare i rappresentanti dell’“interesse pubblico europeo”, ma se chiedete a due membri di questo Parlamento che cosa si intenda con tale espressione, ognuno darà una risposta diversa. Chi stabilirà questo interesse? Il Parlamento? La Commissione? I membri non sono però nominati dalle istituzioni dell’Unione, bensì eletti dai cittadini degli Stati membri. È mio dovere rappresentare cittadini reali, non ciò che le istituzioni dell’Unione ritengono sia l’“interesse pubblico europeo”. Parimenti non concordo con l’idea che i partiti europei debbano anche operare a livello regionale e nazionale semplicemente perché non hanno un mandato per farlo. Se dovessero assumere tale funzione, entrerebbero in conflitti con i partiti con i cui voti siamo stati tutti eletti, così come con gli elettori rappresentati da tali partiti. Io sono fedele ai miei elettori, non a un partito politico europeo. Questo è il senso di un “mandato libero”. Dissento quindi totalmente sulla filosofia dei super-partiti illustrata nella relazione, ennesimo tentativo degli euro-ingegneri sociali, tanto ossessionati da un super-Stato utopico da ignorare il buon senso. Se avessero dato ascolto al buon senso, si sarebbero resi conto che l’ostinata affermazione di tali proposte distrugge le fondamenta su cui poggia l’integrazione europea. Essendo un’europea convinta, non posso dunque non schierarmi contro la relazione.</p>
    </intervention>
  </section>
  <section id="creitem23" title="15. Accordo di pesca CE/Comore - Azione finanziaria della Comunità per l’attuazione della politica comune della pesca e in materia di diritto del mare - Pesca - misure tecniche transitorie - Importazione di prodotti della pesca della Groenlandia (discussione)">
    <intervention id="2-559-000" speaker_id="2323" is_mep="True" mode="spoken" role="Presidente" name="Rainer WIELAND" nationality="Germany" birth_date="19-02-1957" birth_place="Stuttgart - Bad Cannstatt" m_state="DE">
      <p sl="unknown">L’ordine del giorno reca la discussione congiunta su:</p>
      <p sl="unknown">la relazione (A7-0056/2011) presentata dall’onorevole Santos a nome della commissione per la pesca relativa alla raccomandazione sul progetto di decisione del Consiglio relativo alla conclusione del protocollo che fissa le possibilità di pesca e il contributo finanziario previsti dall’accordo di partenariato nel settore della pesca tra la Comunità europea e l’Unione delle Comore.</p>
      <p sl="unknown">[15572/2010 - C7-0020/2011 - 2010/0287(NLE)];</p>
      <p sl="unknown">la relazione (A7-0017/2011) presentata dall’onorevole Ferreira a nome della commissione per la pesca sulla proposta di regolamento del Parlamento europeo e del Consiglio recante modifica del regolamento (CE) n. 861/2006 del Consiglio, del 22 maggio 2006, che istituisce un’azione finanziaria della Comunità per l’attuazione della politica comune della pesca e in materia di diritto del mare [COM(2010)0145 - C7-0107/2010 - 2010/0080(COD) ];</p>
      <p sl="unknown">la relazione (http://www.europarl.europa.eu/sides/getDoc.do?type=REPORT&amp;reference=A7-2011-0024&amp;language=DE" \t "_blank") presentata dall’onorevole Grelier a nome della commissione per la pesca sulla proposta di regolamento del Parlamento europeo e del Consiglio recante modifica del regolamento (CE) n. 1288/2009 del Consiglio che istituisce misure tecniche transitorie dal 1° gennaio 2010 al 30 giugno 2011</p>
      <p sl="unknown">[COM(2010)0488 - C7-0282/2010 - 2010/0255(COD) ] e</p>
      <p sl="unknown">la relazione (http://www.europarl.europa.eu/sides/getDoc.do?type=REPORT&amp;reference=A7-2011-0057&amp;language=DE" \t "_blank") presentata dall’onorevole Fraga Estévez a nome della commissione per la pesca sulla proposta di decisione de Consiglio che stabilisce norme relative all’importazione nell’Unione europea di prodotti della pesca, molluschi bivalvi vivi, echinodermi, tunicati, gasteropodi marini e loro sottoprodotti originari della Groenlandia [COM(2010)0176 - 2010/0097(CNS) ].</p>
    </intervention>
    <intervention id="2-560-000" speaker_id="28311" name="Luis Manuel CAPOULAS SANTOS" is_mep="True" mode="spoken" role="relatore" nationality="Portugal" birth_date="22-08-1951" birth_place="Montemor-o-Novo" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Signor Presidente, Commissario, onorevoli colleghi, il capitolo esterno della politica comune della pesca (PCP) ha assunto un’importanza particolare, in quanto non è più possibile garantire che la nostra domanda di prodotti della pesca venga soddisfatta ricorrendo solamente alle nostre risorse ittiche. L’industria della pesca europea è in grado di coprire solamente il 40 per cento della nostra autosufficienza.</p>
      <p sl="pt">Nel 2009 abbiamo importato prodotti della pesca per un valore di 15,5 miliardi di euro e ne abbiamo esportati soltanto 2,5 miliardi di euro, il che significa che, in assenza di accordi bilaterali con i paesi terzi, 3 000 imbarcazioni resterebbero paralizzate, con una perdita di 40 000 posti di lavoro. Tuttavia, il capitolo esterno della PCP presenta aspetti positivi anche per i nostri partner.</p>
      <p sl="pt">A differenza di molti dei nostri concorrenti internazionali, l’Unione europea non si limita a scambiare pesce con denaro. I valori che difendiamo sottendono a tutti gli accordi che concludiamo, che si esprimano nei diritti umani o nel rispetto per la sostenibilità delle risorse. In base al trattato, la competenza esclusiva dell’Unione relativamente alla conservazione delle risorse biologiche si applica alla gestione delle attività di pesca delle flotte comunitarie in acque non comunitarie. L’obiettivo principale delle attività che fanno parte del capitolo esterno della PCP consiste nell’estendere a livello internazionale i principi della pesca sostenibile e responsabile. Come ho già ricordato in precedenza, gli altri obiettivi cui attualmente si ispira il capitolo esterno della PCP del mantenimento della presenza della flotta comunitaria a livello internazionale e della garanzia che tale flotta rifornisca il mercato comunitario stanno diventando sempre meno rilevanti.</p>
      <p sl="pt">è in questo contesto che va intesa la relazione di cui sono il relatore, oggetto della discussione odierna, sull’accordo di pesca con l’Unione delle Comore. Si tratta di un accordo relativo al diritto di accesso alle acque comoriane di 70 imbarcazioni europee in cambio di un contributo finanziario pari a circa 600 000 euro l’anno. Circa metà di tale somma dovrebbe servire a sviluppare il settore della pesca da cui dipendono circa 30 000 degli 800 000 abitanti del paese; va ricordato che il paese non ha praticamente nessun’altra risorsa.</p>
      <p sl="pt">L’accordo prevede meccanismi per controllare le catture, assumere equipaggi locali, e una clausola che impone la sospensione o la revisione in caso di violazione dei diritti umani. Va ricordato che questo piccolo paese, che si è reso indipendente dalla Francia nel 1975, ha già subito diversi colpi di Stato.</p>
      <p sl="pt">Alla luce di ciò, propongo di adottare l’accordo e richiamo l’attenzione sulle varie raccomandazioni da me formulate, in particolare quelle relative alla necessità di migliorare significativamente la valutazione dei risultati.</p>
      <p sl="pt">Vorrei utilizzare il minuto che mi rimane per fare riferimento a un altro aspetto di un’altra relazione, la relazione Grelier, con cui non concordo e che ha portato alla presentazione di un progetto di emendamento, congiuntamente ad altri onorevoli colleghi. Mi riferisco all’emendamento che si propone di autorizzare il proseguimento della pesca del nasello e della rana pescatrice con tramagli nelle aree 8, 9 e 10, lungo la costa portoghese, pesca vietata dalla decisione della Commissione del 1° ottobre 2010, in quanto ritengo che eserciti un effetto deleterio su determinate popolazioni di squali catturati nelle stesse reti, anche se non è stato condotto alcuno studio scientifico che lo confermi.</p>
      <p sl="pt">Viste le circostanze, il suddetto emendamento propone di revocare la decisione fino al 2012, per permettere alle autorità portoghesi di portare a termine gli studi scientifici che determinino la fondatezza o meno di tale decisione. Tale posizione è stata anche appoggiata dal Comitato economico e sociale europeo, per questo chiedo al Parlamento di avallarla, per motivi di equità.</p>
    </intervention>
    <intervention id="2-561-000" speaker_id="96706" name="João FERREIRA" is_mep="True" mode="spoken" role="relatore" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Signor Presidente, Commissario, questo regolamento, il regolamento (CE) n. 861/2006, istituisce un’azione finanziaria della Comunità per l’attuazione della politica comune della pesca (PCP) e in materia di diritto del mare. Costituisce uno strumento finanziario importante dell’Unione europea nell’area della pesca. Insieme al Fondo europeo per la pesca, rappresenta lo strumento principale per applicare la PCP.</p>
      <p sl="pt">Dall’adozione del presente regolamento nel 2006, sono stati gradualmente modificati diversi elementi di legislazione supplementare correlata, che è il motivo per cui adesso viene modificato questo regolamento, per garantire la coerenza tra tutti gli elementi del quadro legislativo. La Commissione ritiene inoltre che, in alcuni casi, l’esperienza abbia dimostrato la necessità di garantire che le disposizioni del regolamento vengano lievemente riviste per meglio rispondere alle esigenze. Propongo pertanto un ambito limitato per tale revisione, che deve essenzialmente mantenere gli obiettivi e la struttura del regolamento originario.</p>
      <p sl="pt">Tuttavia, pur mantenendo questo ambito essenzialmente limitato, ritengo anche che sarebbe utile proporre determinati emendamenti aggiuntivi che, sebbene piuttosto specifici, potrebbero contribuire ad allineare maggiormente tale legislazione ai cambiamenti recenti che hanno interessato il settore e alle sue prospettive future. Le discussioni che si sono svolte prima e durante la compilazione della relazione hanno contribuito enormemente al risultato finale, così come i pareri e le proposte dei relatori ombra e di altri onorevoli deputati, che colgo l’occasione per citare e ringraziare della partecipazione.</p>
      <p sl="pt">Tra gli emendamenti proposti inseriti nella relazione, mi preme porre tra l’altro l’accento sul riferimento alla salvaguardia delle attività di pesca costiera, e alla possibilità di finanziare lo sviluppo, oltre che l’acquisto da parte degli Stati membri, di nuove tecnologie da utilizzarsi nel settore della pesca, quali apparecchiature e software, nonché reti informatiche per consentire di compilare, gestire, convalidare, analizzare e sviluppare metodi di campionatura, nonché per lo scambio di dati relativi alla pesca.</p>
      <p sl="pt">Nell’area dell’acquacoltura, vorrei citare la possibilità di introdurre il finanziamento della raccolta, gestione e utilizzo dei dati ambientali in aggiunta ai dati socioeconomici precedentemente previsti, promuovendo pertanto il monitoraggio e la valutazione dell’ambiente e della salute in questo settore, al fine di contribuire alla sua sostenibilità.</p>
      <p sl="pt">Tuttavia, a questo punto vorrei richiamare l’attenzione su tre emendamenti supplementari che proponiamo per la relazione. Al momento si segnala un riconoscimento ampio e crescente dell’importanza della gestione della pesca sostenuta da una conoscenza scientifica aggiornata e approfondita dello stato delle riserve. è una condizione essenziale per il suo sviluppo sostenibile. Per tale ragione, proponiamo di inserire la proposta di aumentare i tassi di cofinanziamento comunitario previsti nel settore della raccolta, gestione e utilizzo dei dati scientifici, sia di base sia supplementari, sullo stato delle riserve ittiche. Proponiamo di aumentare il tetto dal 50 al 60 per cento.</p>
      <p sl="pt">Inoltre, per quanto riguarda le attività di controllo, proponiamo un incremento analogo del tasso di cofinanziamento comunitario massimo possibile, mantenendo al contempo le prerogative già esistenti della Commissione di finanziare alcune azioni in base a tassi più elevati. Il tutto si iscrive in un contesto in cui gli Stati membri e le loro autorità di controllo svolgono e devono continuare a svolgere un ruolo chiave nell’orientamento e attuazione di misure di controllo nelle proprie acque.</p>
      <p sl="pt">Gli emendamenti sono il risultato di un tentativo di compromesso che tiene conto delle obiezioni sollevate da diversi gruppi a proposito del tetto del 75 per cento inizialmente proposto. Godono del sostegno del nostro gruppo, il gruppo confederale della Sinistra unitaria europea/Sinistra verde nordica, e di una serie di deputati di altri gruppi politici, il che è indicativo della loro importanza e del consenso che, a mio parere, accomuna tali parlamentari e che potrebbe anche emergere in sede di votazione in plenaria.</p>
    </intervention>
    <intervention id="2-562-000" speaker_id="96953" name="Estelle GRELIER" is_mep="True" mode="spoken" role="relatore" nationality="France" birth_date="22-06-1973" birth_place="La Roche sur Yon" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">Signor Presidente, Commissario, onorevoli colleghi, vorrei esordire ringraziando i miei colleghi per l’impegno e la partecipazione costruttiva al lavoro svolto dalla commissione per la pesca sulla relazione relativa alle misure tecniche transitorie. La relazione ha suscitato un dibattito acceso, data l’enorme importanza di tali misure tecniche, che influiranno sul modo in cui i pescatori e il settore nel suo complesso svolgono il proprio lavoro, in quanto stabiliscono i metodi che i pescatori potranno utilizzare per pescare nelle zone soggette al regolamento, con l’obiettivo di tutelare i giovani esemplari e di ripristinare le riserve: una finalità condivisa da tutti e dai pescatori in particolare.</p>
      <p sl="fr">L’argomento della relazione è delicato e controverso, come dimostrato dalle difficoltà riscontrate dal 2008 dalla Commissione per tentare di raggiungere un accordo col Consiglio sul futuro di tali misure. Questo accadeva quando nella procedura erano coinvolte soltanto queste due istituzioni.</p>
      <p sl="fr">Al momento, le misure tecniche sono disciplinate da un vecchio regolamento che è stato modificato da tutta una serie di misure transitorie e poi rinnovato fino al 30 giugno 2011, in quanto non era stato raggiunto alcun accordo col Consiglio sulla proposta di un nuovo regolamento formulata nel 2008 dalla Commissione, il cui obiettivo era semplificare e chiarire la legislazione corrente per assicurare un’attuazione più efficace delle norme e per tenere conto delle caratteristiche regionali della pesca.</p>
      <p sl="fr">Oggi, con l’avvicinarsi della nuova scadenza, la situazione è radicalmente diversa. Dal trattato di Lisbona, il tema della pesca rientra nella maggior parte dei casi nella procedura legislativa ordinaria, in cui il Parlamento svolge la funzione importante di colegislatore. Il Parlamento intende sfruttare appieno questo suo ruolo cercando di conciliare il punto di vista dei pescatori e quello dei responsabili delle politiche comunitarie. Quale rappresentante eletta di una città portuale, rimango sempre sorpresa di come il settore della pesca diffidi dalla politica comune della pesca (PCP) e si senta lontano dalla stessa, mentre gli agricoltori si sentono chiaramente parte della politica agricola comune.</p>
      <p sl="fr">In aggiunta a ciò, il settore della pesca è in crisi. Cresce l’insoddisfazione. La vera sfida consiste nel trovare un equilibrio tra la stabilità economica del settore e quindi la garanzia di un reddito dignitoso per i pescatori e la sostenibilità e la ricostituzione delle riserve ittiche.</p>
      <p sl="fr">Infine, il regolamento viene a scadere in un periodo in cui stanno iniziando le discussioni sulla riforma della politica comune della pesca. Tale riforma deve adottare un quadro coraggioso e deve coinvolgere la comunità dei pescatori, i consumatori e i cittadini. Deve vedere la partecipazione di tutto il settore alle analisi scientifiche che costituiscono la base delle quote e quindi del livello di attività del settore.</p>
      <p sl="fr">Il nuovo quadro presuppone che la Commissione rediga una proposta concreta sulle misure tecniche future, uno sforzo che per il momento né la Commissione né il Consiglio si sono peritati di compiere. La nuova proposta deve garantire che le misure tecniche siano in linea con l’esperienza reale sul campo, mediante consultazioni con coloro che operano nel settore. Deve anche rispettare il nuovo regolamento e il quadro della nuova PCP, specialmente sul tema delle variazioni regionali in termini di misure. Deve garantire una ripartizione chiara delle competenze tra Commissione e Stati membri, un fattore che contribuirà alla comprensione e condivisione di tale politica comunitaria.</p>
      <p sl="fr">In questo contesto, propongo di aderire alla richiesta della Commissione di una proroga al 31 dicembre 2012 senza modifiche sostanziali delle misure tecniche attuali tranne che per l’aggiunta relativa alla misura ammissibile delle maglie delle reti per il pesce tamburo. Mi rendo comunque conto che questa proposta è una sorta di concessione alla Commissione e che nel settore vengono poste molte domande e si esige un cambiamento; il settore è deluso che tale progetto importante sia stato rinviato. Vorrei pertanto aggiungere una richiesta duplice alla nostra approvazione: la richiesta di una valutazione d’impatto delle misure tecniche attualmente in vigore, essenziale per un loro adeguamento efficace, e la richiesta di una consultazione autentica con tutte le parti coinvolte, soprattutto i pescatori, per redigere il nuovo regolamento.</p>
      <p sl="fr">Per concludere, vorrei richiamare l’attenzione sul fatto che la nuova proposta della Commissione dovrebbe essere formulata entro tempi ragionevoli per permettere l’entrata in vigore del nuovo regolamento il 1° gennaio 2013, data di entrata in vigore della nuova PCP. è essenziale che la Commissione inizi immediatamente a lavorare su questa nuova proposta. Sarebbe irragionevole autorizzare un’ulteriore proroga dopo questa nuova proroga di 18 mesi del regolamento attuale. Le misure tecniche a cui fa riferimento la mia relazione sono transitorie e sono state solamente approvate come tali.</p>
    </intervention>
    <intervention id="2-563-000" speaker_id="1993" name="Carmen FRAGA ESTÉVEZ" is_mep="True" mode="spoken" role="relatore" nationality="Spain" birth_date="19-10-1948" birth_place="Léon" p_group="Group of the European People's Party (Christian Democrats)" m_state="ES">
      <p sl="es">Signor Presidente, vorrei esordire rammaricandomi nuovamente delle difficoltà riscontrate da questa relazione a causa della resistenza del Consiglio e della Commissione ad accettare il potere di codecisione del Parlamento.</p>
      <p sl="es">La proposta in esame riguarda la concessione alla Groenlandia, come paese e territorio d’oltremare, dell’autorizzazione a esportare alle medesime condizioni applicate agli Stati membri dell’Unione europea. Tale situazione avvantaggerebbe sia la Groenlandia, che esporta l’87 per cento dei suoi prodotti della pesca nell’Unione europea, sia l’Unione e la Danimarca in particolare, destinataria della maggior parte delle esportazioni.</p>
      <p sl="es">Una delle condizioni per coinvolgere la Groenlandia negli accordi in materia di importazione nel mercato unico è che accetti le norme comunitarie sulla salute, cosa che non costituisce affatto un problema.</p>
      <p sl="es">Malgrado il commercio di prodotti della pesca sia soggetto all’organizzazione comune del mercato, la Commissione, utilizzando come pretesto l’esigenza di conformità alle norme sulla salute, ha presentato la propria proposta sulla base dell’articolo 203 del trattato, che per noi si è tradotto in una procedura di consultazione semplice e diretta.</p>
      <p sl="es">La commissione per la pesca e i servizi legali hanno segnalato entrambi fin dall’inizio tale anomalia. Tuttavia, poiché non solleva obiezioni in termini di contenuto e data la sua importanza per la Groenlandia, accettiamo che la relazione sia soggetta alla procedura di consultazione. Immaginatevi la nostra sorpresa quando, mentre stavamo per votare sul testo e senza alcun preavviso, il Consiglio ha adottato una proposta completamente diversa, con numerosi cambiamenti volti a oscurare il legame chiaro con l’organizzazione comune del mercato ed evitare pertanto la codecisione. Poiché il Parlamento – come ho già detto – ha già adottato il testo mediante la procedura di consultazione e senza alcun problema, tale manovra gratuita era totalmente ingiustificata.</p>
      <p sl="es">Tuttavia, poiché ci è stato presentato un nuovo testo e alla luce della dimostrazione chiara del fatto che la finalità del Consiglio era quella di intaccare i poteri del Parlamento, abbiamo deciso che questa volta saremmo ricorsi pienamente a tali poteri e avremmo chiesto un parere alla commissione per gli affari legali.</p>
      <p sl="es">In tale parere, la commissione per gli affari legali ha espresso il parere che – e cito direttamente dal testo – “La decisione proposta si prefigge di rendere obbligatorio per la Groenlandia il recepimento delle norme sanitarie dell’Unione europea, questa trasposizione è un requisito per l’applicazione delle norme del mercato interno dell’Unione europea nel settore della pesca”, come specificato dall’articolo 3 della proposta stessa, che garantisce che le norme dell’accordo siano conformi a quelle applicabili stabilite dalla legislazione dell’Unione in materia di sanità animale, di sicurezza sanitaria degli alimenti e di organizzazione comune del mercato nel settore dei prodotti della pesca.</p>
      <p sl="es">Di conseguenza, la commissione per gli affari legali è giunta alla decisione unanime che gli articoli 204 e 43, paragrafo 2, del trattato, oltre al protocollo 34, che comprende accordi e procedure specifiche per prodotti soggetti all’organizzazione comune del mercato nel settore dei prodotti della pesca in Groenlandia, devono costituire la base giuridica della proposta. Pertanto, in veste di relatrice, ho redatto un altro progetto di relazione che modifica la base giuridica. è il testo che presentiamo per l’adozione di domani e, per quanto riguarda il Parlamento europeo, è la nostra prima lettura.</p>
      <p sl="es">Pertanto, non mi resta che ricordare alla Commissione e al Consiglio – che credo sia assente – che hanno ora l’opportunità di correggere e riconoscere la nuova base giuridica e, pertanto, di considerare questa la prima lettura, come no faremo domani. Il problema è la basa giuridica, non il contenuto.</p>
      <p sl="es">Chiedo che questo problema venga risolto per il bene del nostro futuro.</p>
    </intervention>
    <intervention id="2-564-000" speaker_id="photo_generic" name="Maria Damanaki" is_mep="True" mode="spoken">
      <p sl="en">membro della Commissione. − Signor Presidente, ci terrei a ringraziare tutti i relatori per il lavoro svolto. Vorrei ora soffermarmi a turno su ogni relazione, concentrandomi sull’essenza di ognuna per risparmiare tempo.</p>
      <p sl="en">Per quanto riguarda l’accordo tra l’Unione europea e l’Unione delle Comore, vorrei ringraziare l’onorevole Santos per il lavoro svolto in veste di relatore, e mi rallegra constatare che la commissione per la pesca nel suo complesso abbia appoggiato incondizionatamente la sostanza di tale proposta.</p>
      <p sl="en">Come l’Assemblea già saprà, l’impegno dell’UE consiste nel continuare a promuovere la pesca responsabile e sostenibile nelle acque dei nostri partner, compresa la regione dell’Oceano Indiano. è molto importante mantenere rapporti bilaterali con i paesi di questa regione e con le Comore, in questo caso, relativamente alla partecipazione dell’Unione europea alle organizzazioni regionali per la pesca quali la Commissione per i tonni dell’Oceano Indiano.</p>
      <p sl="en">Dobbiamo essere presenti in loco, di qui l’importanza di questo accordo. Al momento, l’Unione europea conta quattro accordi attivi di partenariato nel settore della pesca nell’Oceano Indiano – segnatamente con Seychelles, Madagascar, Mozambico e questo con l’Unione delle Comore. Mi preme sottolineare che è molto importante per la Commissione e l’Unione europea raggiungere un accordo con le Comore, in quanto tale intesa svolge un ruolo essenziale in termini di presenza della nostra flotta nella regione.</p>
      <p sl="en">Inoltre, è necessario rafforzare il dialogo sulla politica settoriale, per incoraggiare l’attuazione di una politica della pesca responsabile nella regione.</p>
      <p sl="en">Esprimerò ora qualche commento in merito alle richieste avanzate dal relatore alla Commissione nella conclusione della sua relazione. Vorrei informarvi che la Commissione ai impegna a tenere aggiornato il Parlamento europeo in tutte le fasi dei negoziati e della sottoscrizione di accordi internazionali. Ci teniamo davvero, e vogliamo mettere a disposizione tutte le informazioni del caso, ma dobbiamo comunque agire in linea con gli impegni assunti nell’accordo quadro.</p>
      <p sl="en">In pratica, i servizi della Commissione onorano tale impegno da oltre un anno. La Commissione trasmette al Parlamento europeo le stesse informazioni che fornisce al Consiglio, nello stesso momento. In particolare, mi impegno a mettere a disposizione quanto prima le valutazioni ex-ante ed ex-post dei nostri accordi. Solo per fare un esempio: in vista della votazione di domani sulla risoluzione dell’accordo di partenariato sulla pesca con la Mauritania, i servizi della Commissione hanno previsto che la relazione di valutazione di questo accordo sia disponibile prima di quanto previsto dal calendario, per permettere ai deputati di questo Parlamento di esprimere un voto dopo aver ricevuto le informazioni sulla relazione.</p>
      <p sl="en">Sul tema della partecipazione dei membri di questo Parlamento agli accordi internazionali in veste di osservatori, devo sottolineare che l’accordo quadro si applica alle conferenze e riunioni internazionali multilaterali. Al contempo, intendiamo proseguire con la prassi già consolidata della partecipazione ai negoziati bilaterali. In ogni caso, qualsiasi decisione di consentire agli eurodeputati di partecipare come osservatori alle delegazioni dell’UE viene presa caso per caso dal Collegio dei commissari in seguito a una valutazione delle possibilità legali, diplomatiche e tecniche previste dall’accordo quadro. In questo frangente mi preme comunque sottolineare che il mio atteggiamento personale e quello dei servizi è molto positivo, e che vorrei agevolare la vostra partecipazione.</p>
      <p sl="en">Passerei ora alla seconda relazione sulle misure finanziarie della Comunità per l’attuazione della politica comune della pesca, e anche in questo caso vorrei ringraziare la commissione per la pesca e il relatore, onorevole Ferreira, per il lavoro svolto sulla proposta. Grazie ai loro sforzi, abbiamo ora sul tavolo un testo accettabile anche per il Consiglio. Mi rallegra poter constatare che tale testo riscontra anche il favore della Commissione, pertanto la cooperazione tra le tre istituzioni su questo fascicolo è stata eccellente. Dopo un trilogo informale positivo tenutosi il 2 marzo, è stato raggiunto il consenso sui punti salienti, quindi la Commissione auspica il conseguimento di un accordo in prima lettura sulla proposta in oggetto. Spero che otterremo tale risultato.</p>
      <p sl="en">Mi preme ricordare che tale proposta razionalizza il regolamento relativo al cosiddetto secondo strumento finanziario. Il regolamento riguarda le spese per le relazioni internazionali, la governance, la raccolta di dati e la consulenza scientifica, nonché il controllo e l’esecuzione. La revisione è tesa a garantire la coerenza tra il regolamento e altri elementi del quadro legislativo. Prevede lievi adeguamenti e chiarimenti delle disposizioni. Esorto pertanto il Parlamento europeo ad approvare la proposta.</p>
      <p sl="en">Passo ora alla terza relazione sulle misure tecniche transitorie, per la quale ringrazio sentitamente la relatrice, onorevole Grelier. Scopo della proposta è prorogare le misure tecniche transitorie attuali fino alla fine del 2012. Si parte dal presupposto che la riforma della politica comune della pesca entri in vigore il 1° gennaio del prossimo anno. Spero che riusciremo in questo intento. Il motivo per cui propongo tale proroga è evitare di avviare discussioni complesse sulle misure tecniche che potrebbero ostacolare la nostra riforma. La Commissione appoggia l’emendamento concordato dalla commissione per la pesca su maglie di dimensioni comprese tra 32 e 54 mm per la cattura di pesce tamburo, in quanto si basa su consulenze scientifiche. Prendo atto delle perplessità di alcuni parlamentari e anche di determinati Stati membri, che hanno tentato di aggiungere altri emendamenti. Non li abbiamo potuti accettare in quanto non erano stati ancora verificati dagli esperti, o perché gli stessi non avevano ricevuto dagli Stati membri informazioni complete che permettessero loro di formulare una valutazione.</p>
      <p sl="en">Infine, qualche parola sulla relazione concernente l’importazione di prodotti della pesca dalla Groenlandia, e in questo frangente vorrei ringraziare la presidente della commissione per la pesca, onorevole Fraga, per il lavoro svolto. Pongo l’accento sul fatto che le misure proposte dalla Commissione rispondono a una richiesta formulata da tempo dalla Groenlandia. Tali misure si propongono di semplificare le misure sanitarie e le procedure di certificazione rilevanti e di consentire alla Groenlandia di aderire al mercato unico per i prodotti della pesca e i prodotti derivati.</p>
      <p sl="en">Tutto ciò è perfettamente in linea con il nostro impegno, assunto nell’accordo del 2006, di contribuire allo sviluppo della Groenlandia e di cooperare nel campo della sicurezza alimentare. La Commissione è lieta di constatare che tutte le parti coinvolte – l’unanimità degli Stati membri in seno al Consiglio, la Groenlandia, il Parlamento europeo e anche i parlamenti nazionali degli Stati membri – sono pronte a tener fede a tale impegno e ad appoggiare la proposta.</p>
      <p sl="en">Ci tengo a chiarire che per noi, la Commissione, il rapporto con la Groenlandia riveste un’importanza estrema e credo che tutti ne comprendano la ragione. Si tratta di una priorità politica, di conseguenza spero che le discussioni sulla base giuridica della proposta non vadano a inficiare l’attuazione di queste misure importanti.</p>
      <p sl="en">Ho compreso appieno le perplessità dell’onorevole Fraga circa la base giuridica della proposta e le competenze del Parlamento europeo. Vi posso assicurare che la Commissione non ostacolerà l’individuazione di una soluzione pragmatica. Pur ribadendo la nostra convinzione della correttezza della base giuridica della nostra proposta, accetteremmo – e vorrei chiarire questo punto – un’eventuale adozione della posizione del Parlamento da parte del Consiglio. Non abbiamo obiezioni in tal senso. Ora spetta al Consiglio valutare le diverse possibilità e dare seguito alla proposta in linea con le disposizioni del trattato. Auspico una risoluzione tempestiva della questione per evitare che incida sui nostri rapporti con la Groenlandia. è questa la nostra priorità, e ribadisco la mia disponibilità ad agevolare il lavoro svolto dall’onorevole Fraga per trovare una soluzione.</p>
      <p sl="en">In conclusione, vorrei ringraziare la commissione per la pesca e tutti i relatori per il lavoro svolto. Mi scuso se mi sono dilungata, ma c’erano quattro relazioni che esigevano un mio commento.</p>
    </intervention>
    <intervention id="2-565-000" speaker_id="96750" name="François ALFONSI" is_mep="True" mode="spoken" nationality="France" birth_date="14-09-1953" birth_place="Ajaccio" m_state="FR">
      <p sl="fr">relatore per parere della commissione per i bilanci. – Signor Presidente, la commissione per i bilanci ha ricevuto la richiesta di formulare un parere in merito a questa relazione sull’accordo per la pesca tra l’Unione europea e l’Unione delle Comore. La commissione ha approvato l’accordo.</p>
      <p sl="fr">Tuttavia, la commissione ha rilevato innanzi tutto che non ha molto senso che il Parlamento voti sulla relazione, in quanto l’accordo è già stato sottoscritto. Il volume finanziario ridotto associato a tale istanza limita l’impatto del problema, ma in futuro dovremo ovviamente poter esprimere il nostro parere prima della firma di tali accordi.</p>
      <p sl="fr">In secondo luogo, la commissione ha ritenuto che il contenuto di tali accordi avrebbe dovuto essere soggetto a un’analisi più dettagliata, in termini di disposizioni per monitorare le quantità effettive delle catture e la tutela delle riserve ittiche alla luce delle pressioni della commissione per la pesca, e anche per garantire un’applicazione adeguata nella prassi della componente degli accordi relativa allo sviluppo locale. La commissione per i bilanci ha pertanto in animo di proporre a breve una riunione di lavoro approfondita sul tema con la commissione per la pesca.</p>
    </intervention>
    <intervention id="2-566-000" speaker_id="96774" name="Jarosław WAŁĘSA" is_mep="True" mode="spoken" nationality="Poland" birth_date="13-09-1976" birth_place="Gdańsk" p_group="Group of the European People's Party (Christian Democrats)" m_state="PL">
      <p sl="pl">a nome del gruppo PPE . – Signor Presidente, onorevoli colleghi, la discussione odierna prevede l’esame di quattro relazioni, pertanto vorrei esordire ringraziando tutti i relatori per il loro lavoro, e la Commissione europea per la cooperazione offerta. Per iniziare, vorrei esprimermi brevemente sulla relazione Grelier, che rappresenta un compromesso tra i gruppi politici e la Commissione europea. Appoggio la versione della relazione avallata e votata in sede di commissione per la pesca. In seguito all’entrata in vigore del trattato di Lisbona, nel 2010 la Commissione europea ha ritirato il progetto di regolamento del Consiglio relativo alla conservazione delle risorse ittiche mediante misure tecniche, allo scopo di redigere un nuovo piano. Quest’ultimo avrebbe dovuto conformarsi alle disposizioni del trattato e tener conto della riforma della politica comune della pesca. Il progetto di regolamento doveva venir presentato nel terzo trimestre del 2011. A quanto pare, la Commissione purtroppo non riuscirà a redigere tale progetto di regolamento in tempo e, quel che è peggio, non avrà i fondi per modificarlo. Non è di buon auspicio. Votando domani a favore della proroga del regolamento provvisorio, ci impegniamo nei confronti dei pescatori a redigere un nuovo regolamento, che in ultima analisi dovrà fare ordine tra tutte le disposizioni che disciplinano i metodi e i luoghi autorizzati per la pesca.</p>
      <p sl="pl">L’aspetto incoraggiante è comunque che la Commissione, in base alle ultime informazioni pervenute, deciderà presumibilmente di ritrasferire agli Stati membri alcune competenze in materia di misure tecniche. Si tratta di un passo molto gradito verso il decentramento. Le misure tecniche utilizzate nei singoli bacini marini differiscono a seconda delle condizioni locali. Il sistema di gestione della pesca dovrebbe abbandonare l’approccio tradizionale dall’alto verso il basso e privilegiare invece il principio di regionalizzazione, che permette di tener conto delle condizioni prevalenti nei singoli bacini marini. Dobbiamo pertanto opporci con fermezza a tutti i tentativi di adottare un modello di gestione della pesca universale e congiunto, e insistere affinché venga posto debitamente l’accento sulle caratteristiche distintive dei vari mari europei. Un approccio individuale ci aiuterà a imboccare la strada giusta verso una gestione sostenibile della pesca. Grazie.</p>
    </intervention>
    <intervention id="2-567-000" speaker_id="93624" name="Ulrike RODUST" is_mep="True" mode="spoken" nationality="Germany" birth_date="04-06-1949" birth_place="Quakenbrück" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">a nome del gruppo S&amp;D . – Signor Presidente, Commissario Damanaki, onorevoli deputati, ancora una volta il nostro ordine dei lavoro comprende un intero pacchetto di politiche per la pesca. Nella mia veste di coordinatrice, sono lieta di constatare il raggiungimento di un compromesso con il Consiglio e la Commissione su due regolamenti. Mi riferisco alla relazione Grelier sulle misure tecniche e alla relazione Ferreira sul secondo strumento finanziario. Avremo inoltre la possibilità di votare sull’accordo nel settore della pesca con l’Unione delle Comore, anche se non nascondo di auspicare un riallineamento essenziale degli accordi di partenariato nel quadro della riforma della politica comune della pesca.</p>
      <p sl="de">Tuttavia, il tema della Groenlandia ha fatto insorgere notevoli difficoltà tra le istituzioni, in quanto i poteri del Parlamento non sono stati rispettati. Il fatto che il livello di cooperazione tra le istituzioni sia ancora così scarso mi sta facendo perdere la pazienza. Si tratta di una problematica che ho sollevato in diverse occasioni, e voglio farlo anche oggi. Il problema dei piani di gestione va risolto con urgenza. Mi appello alla Presidenza ungherese del Consiglio affinché intervenga con vigore per trovare una soluzione. Il fatto che oggi non sia presente nessun rappresentante del Consiglio è un segnale chiaro della totale mancanza di rispetto nei confronti del Parlamento. Ha dell’incredibile.</p>
      <p sl="de">Un’ultima riflessione sulla relazione Grelier. So che alcuni dei miei onorevoli colleghi si rammaricano di non aver potuto inserire gli emendamenti desiderati. Ritengo tuttavia oltremodo deplorevole che i nostri pescatori siano costretti ad operare con misure tecniche obsolete. La colpa in questo caso è del Consiglio, che non è riuscito a concordare un nuovo regolamento. Come Parlamento abbiamo una grande responsabilità, per questo dobbiamo agire responsabilmente e prorogare il regolamento esistente senza emendamenti.</p>
    </intervention>
    <intervention id="2-568-000" speaker_id="2125" name="Pat the Cope GALLAGHER" is_mep="True" mode="spoken" nationality="Ireland" birth_date="10-03-1948" birth_place="Dungloe " p_group="Group of the Alliance of Liberals and Democrats for Europe" m_state="IE">
      <p sl="en">a nome del gruppo ALDE. – Signor Presidente, desidero complimentarmi con tutti i relatori per la presentazione delle loro relazioni e, per motivi di tempo, mi limiterò a commentare la relazione Grelier.</p>
      <p sl="en">Il regolamento in vigore in materia di misure tecniche sta causando enormi problemi alle piccole imbarcazioni per la pesca costiera che operano al largo della costa irlandese e, di fatto, al largo della costa occidentale della Scozia. Come politici, non possiamo permetterci di stare ad aspettare la riforma della politica comune della pesca quando occorre con urgenza un nuovo regolamento. Il Parlamento ha la possibilità di intervenire subito ed esorto tutti i gruppi politici a sostenere gli emendamenti molto realistici che sono stati presentati.</p>
      <p sl="en">Le piccole imbarcazioni a cui ho fatto riferimento, più corte di 15 metri, non hanno la possibilità di guadagnarsi da vivere e, elemento ancor più importante, sono costrette a navigare in acque pericolose. Portiamo queste imbarcazioni a 80 km al largo delle nostre coste per pescare al di fuori della zona che è stata chiusa per il recupero del merluzzo. I miei emendamenti si riferiscono all’impiego di reti da posta impiglianti, solitamente utilizzate da piccole imbarcazioni per la pesca costiera per catturare crostacei e gattucci al largo della costa nordoccidentale. Le reti da posta impiglianti non vengono utilizzate per la pesca del merluzzo, né per quella del merlano e dell’eglefino e non avranno alcun impatto sulle riserve di questi pesci, pertanto gli emendamenti, se approvati, permetteranno a queste piccole imbarcazioni di sopravvivere. Non basta affermare che non vogliamo dare adito a discussioni. Anzi, siamo qui per questo.</p>
      <p sl="en">Per quanto riguarda il pesce tamburo, si tratta di una nuova tipologia di pesca, che è stata sviluppata principalmente dai pescatori del mio paese. Lo scorso dicembre il Consiglio ha istituito un TAC, il 67 per cento del quale è stato assegnato all’Irlanda, e mi rallegra sentire il Commissario affermare che il tutto è giustificato da prove scientifiche. Il regolamento attuale non fa riferimento al pesce tamburo, pertanto sono lieto che la commissione abbia deciso di accogliere il mio emendamento volto a utilizzare la proposta della Commissione quale veicolo per introdurre una dimensione delle maglie adeguata, compresa tra 32 e 54, evitando pertanto di introdurre una nuova legislazione, che avrebbe richiesto troppo tempo.</p>
      <p sl="en">Per concludere, invito tutti gli onorevoli deputati a riflettere su</p>
      <a text="(Il Presidente interrompe l’oratore)"/>
    </intervention>
    <intervention id="2-569-000" speaker_id="96675" name="Isabella LÖVIN" is_mep="True" mode="spoken" nationality="Sweden" birth_date="03-02-1963" birth_place="Helsingborg" p_group="Group of the Greens/European Free Alliance" m_state="SE">
      <p sl="sv">a nome del gruppo Verts/ALE. – Signor Presidente, ringrazio tutti i relatori per la cooperazione costruttiva. Vorrei tuttavia soffermarmi sull’accordo nel settore della pesca con l’Unione delle Comore.</p>
      <p sl="sv">Se mai avessi dei dubbi sul motivo per cui noi del gruppo Verde/Alleanza libera europea abbiamo sinora votato contro questi accordi sulla pesca, mi basterebbe prendere una delle valutazioni e dare una scorsa all’accordo con l’Unione delle Comore su cui stiamo per esprimerci. L’UE ha un accordo con questo paese povero dal 1998. In base alla valutazione, l’accordo ha fruttato all’Unione delle Comore 2,7 milioni di euro tra il 2005 e il 2009. L’accordo sancisce che il 60 per cento dei fondi devono essere utilizzati per sostenere la pesca locale e per controlli e stime scientifiche delle riserve ittiche.</p>
      <p sl="sv">Stando alla valutazione, questo paese in via di sviluppo non dispone ancora di nessun porto operativo per la pesca, di nessuna imbarcazione o velivolo per la guardia costiera, né di attività di ricerca sulla pesca. Il settore della pesca del paese è ancora completamente sottosviluppato.</p>
      <p sl="sv">Pertanto, l’Unione delle Comore percepisce 2,7 milioni di euro per far accedere le imbarcazioni comunitarie. Noi contribuenti mettiamo a disposizione il 65 per cento di tale importo, e i proprietari delle imbarcazioni il 35 per cento. Nel medesimo periodo tali pescherecci, la maggior parte dei quali sono adibiti alla pesca del tonno, hanno pescato una quantità di pesce per un valore di 13,7 milioni di euro, secondo la valutazione. Si tratta di attività redditizie per i titolari delle imbarcazioni, ma nella valutazione si legge che l’intero valore aggiunto è finito nelle tasche dell’UE.</p>
      <p sl="sv">Nessun comoriano è stato assunto come equipaggio sulle navi. Il pesce non ha mai raggiunto le coste delle Comore. L’intero processo di lavorazione del pesce si è svolto altrove, ad esempio nelle Seychelles. Convengo col Commissario che è positivo che l’UE sia presente nella Commissione per i tonni dell’Oceano Indiano (CTOI), ma la domanda che vorrei rivolgere alla Commissione è la seguente:</p>
      <p sl="sv">La Commissione come intende accertarsi che il nuovo accordo venga attuato meglio di quelli che l’hanno preceduto? Ad esempio, come si può convincere la flotta comunitaria ad assumere comoriani a bordo delle proprie imbarcazioni, e la Commissione come garantirà che l’accordo contribuisca veramente allo sviluppo delle Comore di modo che le somme stanziate per lo sviluppo del settore della pesca non siano soltanto parole vuote, ma siano dotate di una certa sostanza?</p>
    </intervention>
    <intervention id="2-570-000" speaker_id="96790" name="Marek Józef GRÓBARCZYK" is_mep="True" mode="spoken" nationality="Poland" birth_date="13-03-1968" birth_place="Nowy Sącz" p_group="European Conservatives and Reformists Group" m_state="PL">
      <p sl="pl">a nome del gruppo ECR . – Signor Presidente, vorrei esordire esprimendo i miei più sinceri ringraziamenti e complimenti a tutti i relatori per il lavoro svolto nel preparare le rispettive relazioni, un fattore chiave per l’attuazione della politica comune della pesca.</p>
      <p sl="pl">Al contempo, occorre richiamare l’attenzione sulla divergenza d’opinioni tra il Parlamento europeo e la Commissione europea in materia di accordi internazionali. è pratica comunemente accettata che la Commissione europea si comporti in modo inopportunamente reticente all’atto di negoziare accordi con i paesi terzi, contrariamente alle disposizioni del trattato di Lisbona, che prevedono un maggiore coinvolgimento del Parlamento nella redazione di atti normativi. Tutto ciò va contro il principio di trasparenza e limita il ruolo del Parlamento, che in fin dei conti deve esercitare una funzione di supervisione. La possibilità di influire sul processo negoziale permetterebbe ai deputati di compiere debitamente la funzione loro spettante in veste di membri del Parlamento europeo.</p>
      <p sl="pl">Commissario, chiedo che i deputati del Parlamento europeo assumano un ruolo maggiore nel processo negoziale, in quanto il sistema attuale, che prevede che un funzionario della Commissione europea pubblichi una relazione generica sui negoziati, è inadeguato.</p>
    </intervention>
    <intervention id="2-571-000" speaker_id="28493" name="Derek Roland CLARK" is_mep="True" mode="spoken" nationality="United Kingdom" birth_date="10-10-1933" birth_place="Bristol" p_group="Europe of freedom and democracy Group" m_state="GB">
      <p sl="en">a nome del gruppo EFD. – Signor Presidente, dopo 30 anni è tempo di occuparsi della pratica deleteria dei rigetti in mare. Le flotte di Grimsby sono composte da poche decine di pescherecci, quando una volta ce n’erano un centinaio. Due anni fa i pescatori della Scozia occidentale hanno presentato un piano per la conservazione del merluzzo bianco ma, nel frattempo, l’esaurimento delle riserve prosegue inarrestabile. è stato suggerito un approccio regionale; perché no? L’UE divide il paese in regioni.</p>
      <p sl="en">Situazione ancor peggiore è quella relativa al rinnovo delle licenze che autorizzano le flotte europee a saccheggiare le acque delle Isole Comore – si tratterà di un vero e proprio saccheggio, in quanto i pescatori locali non possono competere con i motopescherecci più potenti finanziati dall’UE. Anche altri pescatori della zona hanno subito lo stesso trattamento. L’Aula si sorprende forse del fatto che i pescatori somali, a cui è stato negato il sostentamento, abbiamo ripreso le vecchie pratiche della pirateria?</p>
      <p sl="en">Cinque anni fa, i miei onorevoli colleghi hanno visto in televisione le immagini di centinaia di abitanti del Sahara occidentale che cercavano di rifugiarsi alle Canarie? Erano state appena rinnovate le licenze dell’UE per le loro acque e anch’essi si ritrovavano nuovamente in una situazione a loro ben nota. Nel tentativo commovente e disperato di compiere la traversata di 800 miglia a bordo di pescherecci non adatti al mare aperto, molti persero la vita. Tuttavia, all’UE non interessa che gli abitanti dei paesi meno sviluppati del mondo siano finiti in povertà a causa delle sue azioni e merita pertanto la nostra condanna.</p>
    </intervention>
    <intervention id="2-572-000" speaker_id="96951" name="Diane DODDS" is_mep="True" mode="spoken" nationality="United Kingdom" birth_date="16-08-1958" birth_place="Banbridge" p_group="Non" m_state="GB">
      <p sl="en">Signor Presidente, uno dei nostri relatori ha citato la diffidenza con cui i pescatori guardano alla politica comune della pesca. Non c’è da sorprendersi, perché la politica comune della pesca nella sua versione attuale ha comportato la distruzione della nostra flotta ma non ha comportato la ricostituzione delle riserve ittiche. A mio parere, prima restituiremo agli Stati membri la gestione della politica della pesca, meglio sarà. Ammetto comunque che ciò non accadrà a breve, pertanto vorrei esprimere qualche osservazione su questa discussione congiunta in materia di pesca.</p>
      <p sl="en">Partirei dalla questione dell’istituzione di una misura finanziaria comunitaria per l’attuazione della politica comune della pesca. Fintantoché l’UE avrà la possibilità di interferire con la pesca, ritengo che tale interferenza debba essere finanziata con risorse congrue. Tuttavia, mentre cerchiamo di garantire i finanziamenti disponibili ai fini dell’amministrazione della PAC, dovremmo pensare anche alle parti interessate – in particolare i nostri pescatori – che faticano a destreggiarsi in mezzo alla moltitudine di norme e regolamenti attualmente in vigore, per non parlare di quelli per i quali vengono consultati.</p>
      <p sl="en">Diversi interlocutori del settore marittimo lamentano sempre più spesso il fatto che l’intero settore fatichi a gestire questa problematica specifica.</p>
    </intervention>
    <intervention id="2-573-000" speaker_id="96849" name="Alain CADEC" is_mep="True" mode="spoken" nationality="France" birth_date="21-06-1953" birth_place="Saint-Brieuc" p_group="Group of the European People's Party (Christian Democrats)" m_state="FR">
      <p sl="fr">Signor Presidente, Commissario, onorevoli colleghi, vorrei rivolgervi un appello che mi viene dal cuore: il Parlamento ha un’unica sede, ed è Strasburgo.</p>
      <p sl="fr">Vorrei ora congratularmi con l’onorevole Ferreira per la sua relazione relativa all’istituzione di un’azione finanziaria della Comunità per l’attuazione della politica comune della pesca e in materia di diritto del mare. Gli emendamenti al regolamento proposti dalla Commissione e dal Parlamento stabiliranno il livello di investimenti comunitari che potranno essere impiegati per finanziare la ricerca. Allineeranno il regolamento alle modifiche del quadro legislativo dell’UE in materia di raccolta, gestione e uso dei dati.</p>
      <p sl="fr">Particolarmente gradite sono le possibilità di finanziare la ricerca scientifica sulla pesca e l’acquacoltura. Adesso potremo svolgere ricerche sul livello di dipendenza dell’Unione europea dalle importazioni da paesi terzi. Come saprete, il 60 per cento del nostro mercato si affida alle importazioni, e questo dato è in costante ascesa. è essenziale aumentare il nostro sostegno ai produttori europei invece di promuovere una maggiore apertura degli scambi in tutte le direzioni, una pratica dannosa per la produzione europea.</p>
      <p sl="fr">Ringrazio anche l’onorevole Grelier della relazione. Le misure tecniche sono un tema oltremodo delicato, e devono essere modificate il prima possibile, non appena avremo sul tavolo le proposte della Commissione sul pacchetto di riforma della politica comune della pesca. La relazione che adotteremo domani prevede una proroga delle misure tecniche transitorie che disciplinano il settore della pesca. Tale proroga ci consentirà di evitare il vuoto normativo dopo il 30 giugno di quest’anno e permetterà ai pescatori di proseguire le loro attività fino alla riforma della PCP. Inoltre, consentirà una valutazione d’impatto approfondita di tutte le misure tecniche attualmente in vigore. In questo momento non sarebbe effettivamente ragionevole adottare emendamenti sostanziali alla relazione, in quanto ciò allungherebbe la procedura legislativa e comporterebbe lunghe discussioni in sede di Consiglio.</p>
      <p sl="fr">Vorrei infine complimentarmi con l’onorevole Santos per la relazione sull’accordo di partenariato nel settore della pesca con le Comore e con la mia collega Fraga Estévez per la relazione sulla Groenlandia,</p>
    </intervention>
    <intervention id="2-574-000" speaker_id="28154" name="Ole CHRISTENSEN" is_mep="True" mode="spoken" nationality="Denmark" birth_date="07-05-1955" birth_place="Pandrup" p_group="Group of the Progressive Alliance of Socialists and Democrats in the European Parliament" m_state="DK">
      <p sl="da">Signor Presidente, vorrei iniziare ringraziando i relatori per il lavoro svolto sulla raccomandazione e le tre relazioni. Domani voteremo sull’accordo in materia di importazioni dalla Groenlandia, per il quale sono relatore ombra per il gruppo dell’Alleanza progressista dei Socialisti e dei Democratici al Parlamento europeo. Mi rallegra che ci stiamo sbarazzando di una burocrazia onerosa e costosa, onorando al contempo tutti gli obblighi comunitari in materia di sicurezza alimentare. L’accordo offrirà alla Groenlandia l’opportunità gradita di vendere i propri prodotti della pesca in base alle norme del mercato interno, a condizione che tali prodotti soddisfino i requisiti comunitari in termini di salute e sicurezza. I pesci della Groenlandia sono attualmente già soggetti al controllo delle autorità alimentari danesi, sia in Groenlandia, sia al momento della loro esportazione nell’UE. Si tratta di un duplice lavoro molto costoso, che fortunatamente verrà eliminato dal regolamento. Il regolamento è destinato a produrre vantaggi per tutti, benché la sua formulazione sia naturalmente durata troppo tempo. Era tuttavia importante che il Parlamento avesse la certezza assoluta della base giuridica, e contiamo sul sostegno della Commissione e del Consiglio.</p>
      <p sl="da">Voteremo anche sull’accordo di partenariato nel settore della pesca con l’Unione delle Comore. In sostanza, ho un’opinione molto positiva degli accordi sulla pesca sostenibile, che si traducono in sostenibilità in termini di riserve ittiche e per i pescatori, per la popolazione locale e infine per i pescatori comunitari che utilizzano tali accordi. Purtroppo, l’accordo con l’Unione delle Comore non ha un livello di sostenibilità pari a quello che avrei desiderato, in quanto non prevede un tetto massimo sulla quantità di pesce che le imbarcazioni comunitarie sono autorizzate a catturare. Quando verrà raggiunta la quota convenuta di 4 850 tonnellate l’anno, ogni tonnellata supplementare costerà 65 euro.</p>
      <p sl="da">La tendenza a non prevedere un limite massimo per la quantità di pesce che le imbarcazioni dell’UE sono autorizzate a catturare nelle acque di paesi terzi è deleteria e sbagliata. Non è accettabile perseguire una politica della pesca diversa a seconda che ci troviamo nelle nostre acque territoriali o in quelle di un paese terzo. Vorrei inoltre insistere affinché ci si impegni maggiormente ad assicurare che il denaro versato dall’UE a paesi terzi in cambio della stipulazione di accordi sulla pesca venga stanziato in maniera tale da beneficiare la popolazione locale.</p>
    </intervention>
    <intervention id="2-575-000" speaker_id="96875" name="Britta REIMERS" is_mep="True" mode="spoken" nationality="Germany" birth_date="27-07-1971" birth_place="Itzehoe" p_group="Group of the Alliance of Liberals and Democrats for Europe" m_state="DE">
      <p sl="de">Signor Presidente, Commissario Damanaki, onorevoli colleghi, mi rallegra che il Parlamento stia finalmente per votare sulla questione in oggetto, e vorrei ringraziare i relatori del lavoro svolto.</p>
      <p sl="de">L’emendamento al regolamento del Consiglio sulle misure finanziarie nella Comunità è uno degli strumenti principali che ci occorrono per attuare la politica comune della pesca. Ciò vale soprattutto per gli ambiti delle relazioni internazionali nel settore della pesca, della raccolta di dati e degli studi scientifici. Particolarmente importanti sono i sistemi di controllo della politica comune della pesca e la loro attuazione.</p>
      <p sl="de">Il relatore ha fatto il possibile per convincere gli onorevoli colleghi della necessità di incrementare il tasso di finanziamento congiunto a un massimo del 75 per cento. Non siamo riusciti a soddisfare le sue richieste. I regolamenti esistenti hanno dimostrato la loro efficacia nella prassi e consentono già qualche eccezione. Gli Stati membri si avvalgono già della possibilità del finanziamento congiunto e non occorrono ulteriori incentivi.</p>
      <p sl="de">è importante che l’emendamento al regolamento prepari il terreno a un quadro giuridico coerente.</p>
    </intervention>
    <intervention id="2-576-000" speaker_id="2338" name="Ian HUDGHTON" is_mep="True" mode="spoken" nationality="United Kingdom" birth_date="19-09-1951" birth_place="Forfar" p_group="Group of the Greens/European Free Alliance" m_state="GB">
      <p sl="en">Signor Presidente, la relazione Grelier fa troppe concessioni alla Commissione, a mio parere. I pescatori della Scozia occidentale hanno difficoltà a comprendere il motivo per cui la Commissione può affermare di voler eliminare i rigetti in mare e al contempo respinge gli emendamenti a tali misure tecniche.</p>
      <p sl="en">La Commissione preferisce prorogare di almeno 18 mesi l’insieme attuale di misure tecniche che prevedono i rigetti in mare, anche dell’eglefino. La Commissione preferisce altri 18 mesi di cosiddette misure transitorie che non sono riuscite a preservare le riserve. Altri 18 mesi di rigetto in mare di pesci morti. Esorto i colleghi a sostenere tutti gli emendamenti nella votazione di domani, e mi auguro che tali emendamenti vengano adottati e, una volta adottati, spero che la Commissione cambi atteggiamento e colga l’occasione di intervenire adesso sui rigetti in mare, evitando di parlare di azioni che verranno intraprese in un futuro indefinito.</p>
    </intervention>
    <intervention id="2-577-000" speaker_id="4546" name="Struan STEVENSON" is_mep="True" mode="spoken" nationality="United Kingdom" birth_date="04-04-1948" birth_place="Ballantrae " p_group="European Conservatives and Reformists Group" m_state="GB">
      <p sl="en">Signor Presidente, ho presentato un emendamento al regolamento relativo alle misure tecniche per tentare di risolvere l’anomalia a cui ha appena fatto riferimento l’onorevole Hudghton e che riguarda la situazione al largo della costa occidentale della Scozia.</p>
      <p sl="en">In un tentativo, animato da buone intenzioni, di conservare le riserve di merluzzo bianco della zona, alla fine del 2009 la Commissione ha introdotto norme transitorie sulla composizione della cattura per un periodo di 12 mesi, ma queste misure provvisorie si sono protratte per un altro anno, con un accordo generalizzato che prorogava tutte le misure tecniche dell’UE di 12 mesi. Adesso la Commissione sta tentando nuovamente di estendere la validità di tali norme fino alla fine del 2012, mentre nel frattempo redigerà un nuovo quadro per le misure tecniche ai sensi del pacchetto di riforme della PCP.</p>
      <p sl="en">La conseguenza non intenzionale di ciò sarà che una norma transitoria introdotta per un periodo di un anno soltanto verrà ora mantenuta per almeno tre anni, periodo in cui le circostanze nella parte orientale della Scozia hanno subito cambiamenti radicali, costringendo i nostri pescatori a rigettare in mare eglefini morti ma in perfette condizioni. Mi auguro che il Parlamento sostenga il mio emendamento nella votazione di domani.</p>
    </intervention>
    <intervention id="2-578-000" speaker_id="96902" name="Maria do Céu PATRÃO NEVES" is_mep="True" mode="spoken" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Signor Presidente, Commissario, mi congratulo con tutti e quattro i relatori, ma vorrei concentrarmi solo su due delle relazioni oggetto della discussione. Nel 2008, il mancato consenso su un progetto di regolamento teso a semplificare e chiarire il regolamento comunitario relativo alla conservazione delle risorse ittiche ha portato all’adozione del regolamento attuale, che istituiva un insieme di misure transitorie, inizialmente previste per il periodo tra il 1° gennaio 2010 e il 30 giugno 2011. La proposta legislativa attuale proroga le norme transitorie per un periodo supplementare di 18 mesi – vale a dire fino al 1° gennaio 2013 – in attesa di un nuovo regolamento sulle misure tecniche che inquadri la riforma della politica comune della pesca (PCP).</p>
      <p sl="pt">è importante mantenere un quadro normativo per la pesca durante questo periodo di transizione, per salvaguardare gli interessi dei pescatori senza perdere di vista l’obiettivo di base di promuovere la pesca sostenibile. L’attuale intenzione di non prorogare l’utilizzo dei tramagli e di vietarli a una profondità compresa tra i 200 e i 600 metri dal 1° ottobre 2010, non è un buon esempio di quanto testé descritto. Il divieto attuale di questa tecnica di pesca, utilizzata da decenni da una parte della piccola flotta portoghese per lo sfruttamento sostenuto di specie quali il nasello e la rana pescatrice, è stato un colpo economico e sociale molto duro per il settore e le comunità di pescatori che dipendono enormemente dallo sfruttamento di tali risorse.</p>
      <p sl="pt">Chiedo pertanto il vostro sostegno per l’adozione di una proposta presentata in Aula da me e dai colleghi Santos e Ferreira, proposta che non fa altro che assicurarsi che la norma in vigore fino al 1° ottobre 2010 rimanga tale fino al 2013.</p>
      <p sl="pt">Vorrei anche citare il progetto di regolamento che istituisce un’azione finanziaria della Comunità per l’attuazione della politica comune della pesca e in materia di diritto del mare, la relazione Ferreira. Insieme al Fondo europeo per la pesca, questo è lo strumento finanziario più importante per sostenere la pesca, in quanto garantisce i finanziamenti nel campo delle relazioni internazionali, della governance, della raccolta di dati e pareri scientifici e della supervisione dell’attuazione della PCP.</p>
      <p sl="pt">In tale contesto, vorrei esprimere il mio pieno sostegno alle proposte presentate in quest’Aula dal relatore al fine di portare la percentuale di finanziamento congiunto dell’UE al 60 per cento nell’area della raccolta, gestione e utilizzo dei dati di base, nonché per la raccolta, gestione e utilizzo dei dati supplementari. Il riconoscimento diffuso e crescente dell’importanza di una gestione della pesca sostenuta da una conoscenza scientifica aggiornata e dettagliata dello stato delle riserve giustifica pienamente l’adozione delle proposte del relatore, nonché della relazione nel suo complesso.</p>
    </intervention>
    <intervention id="2-579-000" speaker_id="96986" name="Josefa ANDRÉS BAREA" is_mep="True" mode="spoken" nationality="Spain" birth_date="17-02-1958" birth_place="Valencia" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">Signor Presidente, Commissario, vorrei complimentarmi con i quattro relatori di queste relazioni per il lavoro eccellente. Mi soffermerò su due relazioni, vista la loro importanza.</p>
      <p sl="es">Una di esse riguarda l’accordo con l’Unione delle Comore. Si tratta di un accordo nel settore della pesca tra l’Unione europea e un paese dell’Africa sudorientale – lo voglio precisare per chiarire dove si trova geograficamente – in cui il 60 per cento della popolazione vive al di sotto della linea di povertà e in cui l’unica fonte di reddito è rappresentata dal turismo o dagli aiuti statali.</p>
      <p sl="es">Tale accordo prevede la possibilità di catturare il pesce in eccesso di tale paese. Lo ripeto: il pesce in eccesso. Inoltre, garantisce un meccanismo compensativo finalizzato a promuovere lo sviluppo del paese e a migliorarne l’infrastruttura e le capacità. Istituisce un partenariato in base a criteri di pesca sostenibile e responsabile, nonché di mantenimento delle risorse biologiche. Non va dimenticato che nelle acque di tale paese vi sono specie migratorie quali il tonno, e che ogni anno vengono stabiliti gli stock ittici per l’anno successivo ricorrendo a criteri scientifici. L’accordo agevola la ricerca scientifica e la presenza a bordo di osservatori, nonché il mantenimento delle riserve ittiche della zona, ed è limitato all’area costiera, per sviluppare la pesca nei vivai.</p>
      <p sl="es">Il protocollo è molto vantaggioso, grazie all’accesso alla zona garantito ai pescherecci europei, agli aiuti allo sviluppo, agli incentivi occupazionali e al miglioramento delle prospettive economiche. Tuttavia, contiene un altro elemento molto importante: impedisce ai paesi terzi di praticare la pesca se non attenendosi adeguatamente al principio della conservazione dell’ambiente. I paesi terzi catturano il 75 per cento delle risorse di pesca della zona.</p>
      <p sl="es">Riteniamo pertanto che l’accordo in oggetto sia vantaggioso non solo per l’Unione delle Comore, ma anche per preservare l’ambiente.</p>
      <p sl="es">Inoltre, un’attenzione particolare va dedicata all’importante relazione Grelier relativa a un regolamento che istituisce misure tecniche che scadono tra tre mesi, per le quali viene chiesta una proroga fino a dicembre 2012, in quanto, in caso contrario, le conseguenze sarebbero un vuoto giuridico, l’incertezza del diritto e una conservazione scadente delle risorse marine.</p>
      <p sl="es">Tuttavia, vorremmo anche porre l’accento sulla valutazione della dichiarazione in allegato, che invita la Commissione ad accettare determinati emendamenti: alcune misure tecniche proposte dagli Stati membri. Si è già parlato della questione delle reti, e un’altra problematica trattata è quella della profondità. Riguarda determinate attività di pesca, e secondo noi la Commissione dovrebbe inserirla per l’impatto che esercita sulle riserve stesse. Riguarda le aree 8, 9 e 10, ed è importante colmare le lacune che stanno emergendo in relazione all’applicazione di un regolamento che non danneggia solo la pesca, ma anche le popolazioni locali.</p>
    </intervention>
    <intervention id="2-580-000" speaker_id="96922" name="Izaskun BILBAO BARANDICA" is_mep="True" mode="spoken" nationality="Spain" birth_date="27-03-1961" birth_place="Bermeo" m_state="ES">
      <p sl="es">Signor Presidente, voterò a favore dell’accordo, in quanto è positivo per la flotta europea. Nel complesso, saranno 70 le imbarcazioni che ne trarranno vantaggio, 12 in più rispetto all’accordo precedente, e tali navi ospiteranno a bordo almeno un equipaggio locale.</p>
      <p sl="es">è positivo per le Comore, per la loro popolazione e il loro settore produttivo, per diversi motivi. In primo luogo, è positivo perché la relazione incoraggia la cooperazione mediante la promozione dello sviluppo locale e perché la compensazione finanziaria prevista va impiegata in quest’area. Secondariamente, è positivo perché incoraggia i governi della regione a rispettare i diritti umani, una condizione chiave per mantenere l’accordo. In terzo luogo, è positivo perché sostiene la pesca su piccola scala praticata in questa zona e fa sì che gli 8 500 abitanti delle Comore che vivono di quest’attività dispongano di una zona di pesca propria: le imbarcazioni europee non saranno autorizzate a pescare all’interno di un raggio di 10 miglia nautiche da ogni isola.</p>
      <p sl="es">Infine, è positivo perché promuove la pesca sostenibile nella regione, comprende un meccanismo per analizzare obiettivamente gli stock ittici, e istituisce meccanismi per la cooperazione scientifica in quest’area.</p>
    </intervention>
    <intervention id="2-581-000" speaker_id="96668" name="Seán KELLY" is_mep="True" mode="spoken" nationality="Ireland" birth_date="26-04-1952" birth_place="Killarney" m_state="IE">
      <p sl="ga">Signor Presidente, sono lieto di potermi esprimere sul tema a nome del mio gruppo: la pesca rappresenta indubbiamente un argomento controverso, uno degli ambiti più dibattuti del Parlamento. Nel mio paese c’è un detto che afferma che ci sono tante opinioni quante persone, e questo vale soprattutto per i pescatori e la pesca. Pertanto, è difficile per noi deputati esprimere un parere unanime sulla questione, ma dobbiamo comunque fare del nostro meglio.</p>
      <p sl="en">Per quel che concerne in particolare la Groenlandia, ritengo che il Commissario abbia fornito una panoramica piuttosto bilanciata della situazione. Permangono delle perplessità riguardo la fiducia del Parlamento europeo nei confronti del Consiglio, ma, come lei stessa ha affermato, verrà trovata una soluzione pragmatica, il che è auspicabile. è importante dal punto di vista dell’Unione europea. è altrettanto importante, se non più importante, dal punto di vista della Groenlandia – un paese quasi totalmente dipendente dal mercato europeo per lo smercio del pesce e, naturalmente, quasi interamente dipendente dalla pesca per la propria economia.</p>
      <p sl="en">Una cosa che si può dire riguardo la Groenlandia è che il pesce che proviene da questa regione, come indicato nella relazione, sarà controllabile e di ottima qualità – a differenza di gran parte del pesce che entra nell’Unione europea dalle attività di piscicoltura del sudest asiatico, la qualità del quale non può essere verificata e che molti ritengono provenire da acque inquinate.</p>
      <p sl="en">Abbiamo un’ingente quantità di compiti che ci attendono, soprattutto perché il Commissario stesso durante il Tempo delle interrogazioni di questo pomeriggio ha dipinto un quadro piuttosto tetro della sostenibilità degli stock ittici e delle comunità costiere in futuro. Per tale ragione, occorre sviluppare una politica solida in materia di acquacoltura in Europa come parte della PCP futura. Nel frattempo, accolgo le proposte qui presentate e prendo atto di quanto affermato dal Commissario sulle prospettive future.</p>
    </intervention>
    <intervention id="2-583-000" speaker_id="28295" name="Antolín SÁNCHEZ PRESEDO" is_mep="True" mode="spoken" nationality="Spain" birth_date="05-04-1955" birth_place="Betanzos" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">Signor Presidente, Commissario, onorevoli colleghi, anch’io mi associo ai complimenti ai relatori delle quattro relazioni. Prima di soffermarmi sulle relazioni Ferreira e Fraga Estévez, vorrei esprimere il mio sostegno alla relazione Santos, che raccomanda l’adozione del protocollo che illustra le possibilità per la pesca e il contributo finanziario previsti dall’accordo di partenariato con l’Unione delle Comore, e ci ricorda la necessità che il Parlamento partecipi attivamente a tale processo.</p>
      <p sl="es">Concordo anche con gli aspetti salienti della relazione Grelier sulle misure tecniche. Chiedo alla Commissione di accelerare la propria valutazione d’impatto e di dare la priorità alla formulazione di un regolamento su tali misure, per poterlo poi adottare il prima possibile, magari entro il 2013.</p>
      <p sl="es">La relazione Ferreira modifica il regolamento (CE) n. 861/2006 sulle misure finanziarie comunitarie, uno degli strumenti utilizzati per applicare la politica comune della pesca, insieme al Fondo europeo per la pesca (FEP). La relazione ne chiarisce l’ambito di applicazione e lo adegua alle esigenze reali della politica comune della pesca si sensi del nuovo trattato di Lisbona, per cui il mio giudizio è positivo.</p>
      <p sl="es">Tuttavia, analogamente al relatore, e poiché una delle condizioni essenziali per la sostenibilità della pesca è avere una conoscenza aggiornata e accurata degli stock ittici, mi rammarico che non sia stato possibile aumentare i tassi di finanziamento congiunto per la raccolta, la gestione e l’utilizzo dei dati.</p>
      <p sl="es">La relazione Fraga Estévez relazione riguarda la fissazione di norme in materia di salute degli animali e sicurezza alimentare per l’importazione di determinati prodotti e sottoprodotti della pesca provenienti dalla Groenlandia o da altri paesi terzi.</p>
      <p sl="es">Le norme interessano praticamente il 90 per cento delle esportazioni della Groenlandia in quest’area, che nel 2007 sono ammontate a 251 milioni di euro. Vi è un ampio consenso riguardo l’applicazione a questi prodotti importati delle norme che disciplinano il commercio con l’Unione europea, che mantiene un accordo di associazione con la Groenlandia. Di conseguenza, ne deriverà un ampliamento del mercato unico per i prodotti e sottoprodotti della pesca.</p>
      <p sl="es">è evidente che manca un accordo sulla base giuridica da utilizzare, pertanto accogliamo con favore la decisione della Commissione di promuoverne uno. Il Parlamento si sta attenendo alla relazione dei suoi servizi legali, al parere della commissione per gli affari legali e alla posizione della commissione per la pesca.</p>
      <p sl="es">Ci auguriamo che tali questioni trovino una soluzione, che la Groenlandia sia trattata con la priorità che merita e che venga raggiunto un accordo legislativo.</p>
    </intervention>
    <intervention id="2-584-000" speaker_id="95281" name="Viorica DĂNCILĂ" is_mep="True" mode="spoken" nationality="Romania" birth_date="16-12-1963" birth_place="Roşiori de Vede" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Signor Presidente, vorrei complimentarmi con tutti e quattro i relatori per l’arduo lavoro svolto sul pacchetto di misure per la pesca.</p>
      <p sl="ro">Mi preme sottolineare che le misure finanziarie della Comunità per l’attuazione della politica comune della pesca sono uno strumento finanziario comunitario di rilievo in questo settore, e devono essere continuamente adeguate alle esigenze dei cittadini che operano nel settore ed essere rigorosamente in linea con le sfide affrontate. Le risorse finanziarie necessarie per attuare la politica comune della pesca comprendono anche i finanziamenti di progetti in aree quali i rapporti internazionali, la governance, la raccolta dei dati, la consulenza scientifica, i sistemi di controllo e l’esecuzione di tale politica.</p>
      <p sl="ro">Ritengo che la gestione della pesca debba basarsi su una conoscenza scientifica aggiornata e accurata dello stato degli stock, proprio per rendere le disposizioni del regolamento più efficacemente mirate alle reali necessità.</p>
    </intervention>
    <intervention id="2-585-000" speaker_id="photo_generic" name="Maria Damanaki" is_mep="True" mode="spoken">
      <p sl="en">membro della Commissione. − Signor Presidente, vorrei commentare brevemente le osservazioni appena espresse.</p>
      <p sl="en">Per quanto riguarda la discussione sugli accordi di partenariato nel settore della pesca, stiamo cercando, nel quadro della nostra proposta di riforma, di garantire un’applicazione corretta di tali accordi a vantaggio della popolazione locale. In attesa della nuova proposta per la nuova generazione di accordi sulla pesca, abbiamo tentato di migliorare la situazione attuale. Ci stiamo adoperando per assicurare l’attuazione dell’accordo con le Comore e di fare il possibile per aiutare la popolazione locale.</p>
      <p sl="en">Per quanto riguarda i problemi citati in relazione al Parlamento e le informazioni sugli accordi trasmesse ai deputati, la Commissione ha fornito agli europarlamentari tutte le informazioni – persino quelle riservate – e continueremo a farlo anche in futuro.</p>
      <p sl="en">Sul tema delle misure tecniche e della relazione Grelier, capisco che siano emerse molte perplessità per la nostra decisione di prorogare il regolamento attuale. Abbiamo dovuto farlo perché dobbiamo attendere l’attuazione della riforma, ma capisco che ci stiate esortando ad adoperarci per poter avere il nuovo regolamento prima della fine del 2013. Quel che posso dirvi – visto che non posso farvi promesse che non sono in grado di mantenere – è che faremo del nostro meglio per accelerare la procedura di approvazione del nuovo regolamento e anche per l’attuazione del regolamento di base per la riforma, per poter fornire agli Stati membri alcune competenze sulle misure tecniche.</p>
      <p sl="en">Sul tema successivo – il regolamento finanziario – mi auguro che potremo procedere in prima lettura, in quanto sarebbe molto positivo per la futura attuazione del regolamento.</p>
      <p sl="en">In merito alla Groenlandia, ribadisco che siamo qui per trovare una soluzione sulla base giuridica della proposta. Per la Commissione è molto importante guardare alla sostanza, in quanto un buon rapporto con la Groenlandia è una priorità politica assoluta per noi. Vi ripeto che la Commissione è qui per fare da mediatrice e agevolare il raggiungimento di un compromesso col Consiglio.</p>
    </intervention>
    <intervention id="2-586-000" speaker_id="28311" name="Luis Manuel CAPOULAS SANTOS" is_mep="True" mode="spoken" role="relatore" nationality="Portugal" birth_date="22-08-1951" birth_place="Montemor-o-Novo" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Signor Presidente, solo qualche secondo per esprimere i miei ringraziamenti per tutti gli interventi, dopo di che passeremo a quello di cui avevo intenzione di parlare. Sappiamo che vi sono alcuni aspetti minori degli accordi di partenariato che devono essere rivisti.</p>
      <p sl="pt">Apprezzo la posizione del Commissario, compresa la sua opinione personale sulla partecipazione degli eurodeputati, e spero che possa influenzare la posizione istituzionale della Commissione per poter conseguire l’obiettivo a cui puntiamo.</p>
    </intervention>
    <intervention id="2-587-000" speaker_id="96706" name="João FERREIRA" is_mep="True" mode="spoken" role="relatore" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Signor Presidente, mi associo ai ringraziamenti per i commenti espressi e per la notevole resistenza di cui tutti stanno dando prova a quest’ora. Per quanto riguarda i commenti sulla relazione in materia di misure finanziarie, ci tengo a precisar che gli emendamenti da noi proposti non compromettono il consenso ottenuto sino ad oggi nel trilogo. Ritengo sia possibile fare un passo avanti pur salvaguardando tale consenso, e a questo proposito sono grato per i commenti che sono stati espressi da numerosi oratori a sostegno degli emendamenti proposti.</p>
      <p sl="pt">A mio parere, come hanno rilevato diversi deputati, non adottare tali emendamenti rappresenterebbe un’incoerenza incomprensibile da parte dell’Unione europea, che da una parte vuole aumentare la partecipazione in determinate aree a cui attribuisce grande importanza, e dall’altra si oppone allo stanziamento dei fondi necessari per riconoscere effettivamente tale importanza crescente.</p>
      <p sl="pt">Per quanto riguarda la relazione sulle misure tecniche transitorie, vorrei porre l’accento – come hanno già fatto diversi oratori – sull’emendamento presentato da me e da due altri deputati che si propone di eliminare la discriminazione negativa priva di base scientifica, e ribadisco che non vi è alcuna base scientifica che giustifichi la discriminazione negativa contro alcuni segmenti della piccola flotta portoghese che usano i tramagli. Negli anni questa flotta ha dimostrato la capacità di utilizzare le risorse in questione, le sogliole e il nasello, in maniera sostenibile. Poiché non esistono ragioni scientifiche valide che giustifichino tale divieto, non si sarebbe dovuto introdurre, soprattutto alla luce delle ingenti conseguenze economiche e sociali negative che comporterebbe.</p>
      <p sl="pt">Per le stesse ragioni, e con questo concludo, signor Presidente, sosteniamo le proposte presentate dai nostri onorevoli colleghi irlandesi e scozzesi relative allo stesso documento.</p>
    </intervention>
    <intervention id="2-588-000" speaker_id="96953" name="Estelle GRELIER" is_mep="True" mode="spoken" role="relatore" nationality="France" birth_date="22-06-1973" birth_place="La Roche sur Yon" p_group="Group of the Progressive Alliance of Socialists and Democrats in the European Parliament" m_state="FR">
      <p sl="de">Signor Presidente, farò del mio meglio per parlare più lentamente – lo prometto.</p>
      <p sl="fr">Signor Presidente, vorrei ringraziare i miei onorevoli colleghi per i loro commenti generalmente favorevoli sulla relazione, che richiamano anche le discussioni svoltesi durante le riunioni della commissione per la pesca.</p>
      <p sl="fr">Condivido il punto di vista del Commissario che accetta l’emendamento che specifica le dimensioni delle maglie delle reti per il pesce tamburo e non accetta nessuna richiesta specifica di emendamenti a determinate misure tecniche per il fatto che non sono sostenuti da valutazioni d’impatto per le imbarcazioni e gli ecosistemi interessati, o perché gli Stati membri non hanno fatto pervenire i dati scientifici necessari. Tali misure sono tutte interconnesse e non sono state valutate.</p>
      <p sl="fr">Mi preme sottolineare, come hanno fatto anche altri oratori stasera, quanto sia urgente che la Commissione effettui quanto prima una valutazione delle misure attuali e, sulla base di tale valutazione, rediga una nuova proposta che possa essere trattata contemporaneamente alla riforma della politica comune della pesca, invece che successivamente. Vorrei richiamare la sua attenzione su questo punto, Commissario, e prendo atto della sua disponibilità ad accelerare la formulazione della proposta.</p>
      <p sl="fr">In conclusione, vorrei ribadire nuovamente l’importanza della collaborazione tra le istituzioni europee e il settore della pesca per la raccolta e la condivisione dei dati scientifici. Ritengo sia una base necessaria per una nuova politica comune della pesca equa e collaborativa, che disponga di risorse sufficienti – un punto importante – e che sappia conciliare le necessità economiche e la sostenibilità del settore nell’interesse di tutti: la comunità di pescatori, i consumatori e i cittadini.</p>
    </intervention>
    <intervention id="2-590-000" speaker_id="1993" name="Carmen FRAGA ESTÉVEZ" is_mep="True" mode="spoken" role="relatore" nationality="Spain" birth_date="19-10-1948" birth_place="Léon" p_group="Group of the European People's Party (Christian Democrats)" m_state="ES">
      <p sl="es">Signor Presidente, vorrei esprimere un ringraziamento particolare al Commissario per le risposte che ha dato alla mia domanda, affermando che sarebbe disposta ad accettare la modifica della base giuridica, e mi auguro che anche il Consiglio segua la stessa linea prospettata dal Commissario.</p>
      <p sl="es">In ogni caso, avevo valutato la possibilità di chiedere che la relazione venisse rinviata alla commissione prima della votazione finale, ma poi ho cambiato idea e mi sono resa conto che ciò avrebbe comportato un ulteriore ritardo della proposta, che reputo positiva per la Groenlandia e per l’Unione europea, e che non avrebbe dovuto subire ulteriori rinvii.</p>
      <p sl="es">Spero comunque che il Consiglio si adegui alle intenzioni della commissione per la pesca, che sono ampiamente giustificate, e auspico che venga individuata una soluzione, visto che l’unico problema è rappresentato dalla base giuridica e non dal contenuto.</p>
      <p sl="es">Mi rallegro comunque del risultato raggiunto; tra l’altro, abbiamo sempre la possibilità di adire la Corte di giustizia se riteniamo che sia opportuno portare avanti la questione. Domani daremo prova della nostra buona volontà formulando un parere, e spero che il Consiglio risponda e consideri questa la prima lettura del Parlamento, come ho già detto.</p>
      <p sl="es">Pertanto, ringrazio il Commissario per la sua disponibilità a cooperare sulla questione in maniera così diretta, e ringrazio tutti i colleghi che hanno lavorato sulla relazione e che l’hanno appoggiata. Non ci resta che sperare che il Consiglio accolga le nostre intenzioni, che sono come ho detto giustificate e sostenute non soltanto dalla commissione per gli affari legali, ma anche dai servizi legali del Parlamento europeo.</p>
    </intervention>
    <intervention id="2-591-000" speaker_id="2323" is_mep="True" mode="spoken" role="Presidente" name="Rainer WIELAND" nationality="Germany" birth_date="19-02-1957" birth_place="Stuttgart - Bad Cannstatt" m_state="DE">
      <p sl="unknown">Dichiaro chiusa la discussione congiunta su quattro relazioni relative al settore della pesca.</p>
      <p sl="unknown">La votazione su tutte e quattro le relazioni si svolgerà il 6 aprile alle 12:00.</p>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="2-591-250" speaker_id="28117" name="Jim HIGGINS" is_mep="True" mode="written" nationality="Ireland" birth_date="04-05-1945" birth_place="Ballyhaunis" p_group="Group of the European People's Party (Christian Democrats)" m_state="IE">
      <p sl="en">Per quanto riguarda la relazione Grelier, ho votato contro il mio gruppo su quattro emendamenti – emendamenti nn. 4, 5CP, 6 e 3. Mi rammarico che non siano stati accolti. Tuttavia, alla fine ho deciso di appoggiare la relazione per garantire la tutela del settore irlandese della pesca del pesce tamburo e per assicurare la certezza del diritto sulla questione, invece di aspettare la riforma del 2013.</p>
    </intervention>
    <intervention id="2-591-500" speaker_id="40599" name="Sirpa PIETIKÄINEN" is_mep="True" mode="written" nationality="Finland" birth_date="19-04-1959" birth_place="Parikkala" m_state="FI">
      <p sl="fi">La riforma della politica comune della pesca dell’Unione è uno dei compiti più importanti del Parlamento. Come tutti sappiamo, la politica europea della pesca è da tempo oggetto di forti critiche, e a ragione. Vi sono molte problematiche che devono essere risolte tempestivamente, tra cui la pesca eccessiva, la pesca nel territorio dei paesi in via di sviluppo e gli aiuti di Stato per l’industria della pesca.</p>
      <p sl="fi">La relazione Ferreira sull’azione finanziaria comunitaria di cui ci occupiamo oggi tratta questioni chiave per quanto riguarda la riforma della politica della pesca. Tra queste si annoverano: la raccolta dei dati, la ricerca, la cooperazione interna, la gestione delle questioni della pesca e i sistemi di monitoraggio della politica comune della pesca. Inoltre, è importante assicurarsi che l’armonizzazione della politica della pesca, soprattutto con le politiche ambientale e marittima, assuma la massima priorità; inoltre, sarà necessario stanziare risorse adeguate.</p>
    </intervention>
    <intervention id="2-591-750" speaker_id="96974" name="Nuno TEIXEIRA" is_mep="True" mode="written" nationality="Portugal" birth_date="13-01-1973" birth_place="Funchal" p_group="Group of the European People's Party (Christian Democrats)" m_state="PT">
      <p sl="pt">La politica comune della pesca (PCP) riunisce tutta una serie di misure studiate dall’Unione europea per garantire la sostenibilità e competitività del settore europeo della pesca. Nel quadro della riforma della PCP, le priorità principali consistono nel renderla più efficace per meglio garantire la sopravvivenza economica delle flotte europee, la conservazione delle riserve ittiche, il legame con la politica marittima e la fornitura di alimenti di qualità ai consumatori. Le misure adottate oggi dal Parlamento, quali la revisione delle misure tecniche e l’adeguamento della legislazione esistente per tener conto dei dati scientifici raccolti, rientrano in questa rubrica. Occorre un equilibrio tra la sostenibilità e la competitività del settore. L’attività della pesca è essenziale per lo sviluppo economico e sociale delle comunità costiere, in quanto contribuisce a galvanizzare le regioni e promuove l’attività nei settori correlati. Ad esempio, nelle regioni ultraperiferiche dell’Unione, che rappresentano la zona economica esclusiva più vasta dell’Unione europea, il settore della pesca svolge un ruolo fondamentale nelle loro attività economiche; è pertanto prioritario assicurarne la sostenibilità e lo sviluppo.</p>
    </intervention>
  </section>
  <section id="creitem24" title="16. Ordine del giorno della prossima seduta: vedasi processo verbale"/>
  <section id="creitem25" title="17. Chiusura della seduta"/>
</text>
