<?xml version='1.0' encoding='utf-8'?>
<text id="20100520.IT" lang="it" date="2010-05-20" place="Strasburgo" edition="Edizione GU">
  <section id="creitem1" title="1. Apertura della seduta"/>
  <section id="creitem2" title="2. Europa 2020 (proposte di risoluzione presentate): vedasi processo verbale"/>
  <section id="creitem3" title="3. Unione per il Mediterraneo (discussione)">
    <intervention id="4-007" speaker_id="23707" is_mep="True" mode="spoken" role="Presidente" name="Libor ROUČEK" nationality="Czechia" birth_date="04-09-1954" birth_place="Kladno" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="unknown">L’ordine del giorno reca la relazione, (A7-0133/2010), presentata dall’onorevole Peillon, a nome della commissione per gli affari esteri, sull’Unione per il Mediterraneo [2009/2215(INI) ]. Passo adesso la parola al relatore per quattro minuti.</p>
    </intervention>
    <intervention id="4-008" speaker_id="28166" name="Vincent PEILLON" is_mep="True" mode="spoken" role="relatore" nationality="France" birth_date="07-07-1960" birth_place="Suresnes" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">Signor Presidente desidero innanzi tutto esprimere i miei più sentiti ringraziamenti a tutti i colleghi che hanno collaborato alla stesura di questa relazione, che rappresenta il frutto di un lavoro realmente collettivo. Abbiamo conquistato 28 compromessi, che non hanno indebolito ma piuttosto arricchito il taglio strategico che desideravamo impartire a questa relazione, al nostro impegno per il Mediterraneo. Vorrei dunque estendere i miei più sentiti ringraziamenti all’onorevole Giannakou, del gruppo del Partito popolare europeo (Democratico cristiano), all’onorevole Vajgl, del gruppo dell’Alleanza dei Liberali e dei Democratici per l’Europa, all’onorevole Flautre e ai relatori per parere della commissione per il commercio internazionale, l’onorevole De Sarnez e della commissione per l’industria, la ricerca e l’energia, l’onorevole Tzavela.</p>
      <p sl="fr">Per noi era importante far comprendere che sono in gioco dei temi strategici per l’Europa. Non si tratta solo di pensare che il Sud ha bisogno di noi, siamo anche noi, di fatto, ad avere bisogno del Sud, specialmente in un periodo di crisi come quello attuale. Se vogliamo avere un progetto che si estenda sul lungo periodo, se desideriamo una crescita sostenibile in un mondo multipolare, allora abbiamo anche bisogno del Sud.</p>
      <p sl="fr">In questo contesto, l’Europa deve impegnarsi per rendere l’Unione per il Mediterraneo (UpM) un’area di pace, sicurezza e prosperità per i suoi 800 milioni di abitanti e deve considerare questo impegno al pari di una priorità di lungo termine. Ci siamo riuniti grazie alla nostra volontà comune, consapevoli che le sfide di natura economica, demografica e geopolitica che ci troviamo ad affrontare, al pari di quelle sociali e culturali, presuppongono la capacità di collaborare con l’altra sponda del Mediterraneo. Per noi sono in gioco anche questioni legate alla cultura e alla civilizzazione.</p>
      <p sl="fr">Noi lo sappiamo, il Parlamento ha lavorato consapevole delle difficoltà legate alla creazione dell’Unione per il Mediterraneo per due anni. Non abbiamo evitato di affrontare la questione dei conflitti che si svolgono al Sud, ma volevamo affermare con decisione che proprio l’approccio dell’Unione per il Mediterraneo – caratterizzato da progetti specifici, eguaglianza tra il Nord ed il Sud all’interno degli organismi decisionali e la possibilità, ad esempio, di condurre gli israeliani ed i palestinesi al tavolo delle negoziazioni – costituisce il metodo giusto per contribuire alla risoluzione di questi conflitti e che, oltretutto, non si dovrebbe chiedere all’Unione per il Mediterraneo di perseguire tutti gli obiettivi contemporaneamente, quanto piuttosto di concentrarsi su queste attività specifiche.</p>
      <p sl="fr">Con questo progetto – e mi auguro che il secondo Vertice dei capi di Stato e di governo si tenga a Barcellona il 7 giugno – noi, il Parlamento europeo, volevamo mandare un messaggio forte ai capi di Stato e di governo, per dire loro che è necessario che si impegnino affinché questo Vertice sia un successo. In questo contesto, abbiamo messo in luce gli approcci che, a nostro giudizio, è necessario intraprendere oggi. Innanzi tutto, dobbiamo rimuovere alcuni ostacoli, compresi, ovviamente, quelli economici e finanziari.</p>
      <p sl="fr">Ecco perché il Parlamento europeo si augura che l’Unione europea si assumerà un impegno finanziario commisurato alla posta in gioco: inizialmente ci si regolerà su quanto rimane delle prospettive finanziarie 2007-2013 ma ci aspettiamo che poi, nelle prospettive finanziarie 2014-2020, l’impegno dell’Unione venga considerevolmente accresciuto al fine di portare a termine i sei grandi progetti in corso. E’ necessario migliorare l’ambiente economico e giuridico, nonché l’integrazione regionale Sud-Sud. Oltre a rinnovate condizioni economiche, abbiamo anche bisogno di nuove condizioni politiche, ed è per questo che abbiamo posto l’accento sull’integrazione culturale, l’istruzione, i progetti culturali e sui diritti degli uomini e delle donne.</p>
      <p sl="fr">Infine, l’Europa, durante questa crisi, deve guardare in lungo e in largo. Non dobbiamo sacrificare il lungo termine a vantaggio del breve termine. Dobbiamo assumerci le nostre responsabilità. L’Europa ha bisogno del Sud.</p>
    </intervention>
    <intervention id="4-009" speaker_id="photo_generic" name="Štefan Füle" is_mep="True" mode="spoken">
      <p sl="en">membro della Commissione. – Signor Presidente, è per me un piacere potervi parlare oggi dell’Unione per il Mediterraneo e della relazione preparata dall’onorevole Peillon. Questo prezioso contributo del Parlamento europeo giunge proprio al momento giusto, dal momento che descrive alcune delle principali sfide che l’Unione per il Mediterraneo dovrà affrontare nei prossimi mesi – e oltretutto, onorevole Peillon, sono perfettamente d’accordo con l’introduzione alla sua relazione.</p>
      <p sl="en">Con l’entrata in vigore del trattato di Lisbona, l’Unione europea ha assunto un’identità istituzionale più coesa e forte e si è dotata del mandato di agire più efficacemente a livello internazionale. Al contempo, la maggior parte dei governi del Mediterraneo ha seguito un piano ambizioso di riforme economiche e la politica europea di vicinato sta trasformando i rapporti tra l’Unione europea e i suoi vicini nel Mediterraneo.</p>
      <p sl="en">I contatti politici si sono potenziati per profilo e intensità dal 2004. Il commercio, sostenuto da un costante processo di liberalizzazione e di convergenza normativa, ha raggiunto valori a due cifre. L’Unione europea ha adeguato la propria assistenza alle esigenze di riforma dei suoi partner e il volume degli aiuti nell’attuale contesto finanziario è aumentato sensibilmente.</p>
      <p sl="en">Queste le nostre conquiste nell’ambito delle relazioni bilaterali. Tuttavia, nel Mediterraneo più che altrove, la rete di relazioni bilaterali tra l’Unione eruopea e i paesi vicini nel Mediterranaeo deve essere affiancata da un’integrazione e cooperazione Sud-Sud nonché dalla creazione di una vera area economica. L’integrazione regionale può fornire un importante contributo, al pari delle riforme nazionali, per incentivare gli investimenti e la crescita, ridurre il divario esistente, in termini di ricchezza, tra l’Europa ed i suoi vicini nel Mediterraneo nonché per garantire una maggiore convergenza intorno ai nostri valori condivisi e alle pratiche democratiche.</p>
      <p sl="en">Anche i progetti di integrazione Sud-Sud e di integrazione interregionale – come nel caso dell’accordo di libero scambio, noto come Accordo di Agadir – sono fondamentali per la creazione dei cinque milioni di posti di lavoro che sono necessari, ogni anno, per andare incontro alle esigenze della popolazione giovane della regione. Il lancio dell’Unione per il Mediterraneo a Parigi, nel 2008, ha dato nuovo slancio al partenariato euro-mediterraneo, ha puntato, con un sistema di copresidenza, alla condivisione della titolarità e della responsabilità e ha posto l’attenzione su progetti concreti, fornendo oltretutto un segretariato tecnico per promuovere l’integrazione regionale e incentivare gli investimenti.</p>
      <p sl="en">Come sappiamo bene, la sua attuazione è stata rallentata dalle crescenti tensioni in Medio Oriente, ma si sono registrati dei progressi con il lancio dei colloqui indiretti tra Israele e l’Autorità palestinese. Adesso esiste un certo margine per sperare, seppur con le dovute cautele, che le circostanze politiche nella regione possano essere più favorevoli alla cooperazione.</p>
      <p sl="en">In un contesto segnato da gravi sfide globali, quali la crisi economica e finanziaria internazionale, il cambiamento climatico e la sicurezza energetica, l’Unione per il Mediterraneo dovrà gestire la situazione politica nel Medio Oriente, avviare il funzionamento operativo del segretariato dell’Unione stessa e valutare i progressi compiuti dal partenariato dal luglio 2008.</p>
      <p sl="en">Abbiamo la possibilità di riformare collettivamente il nostro impegno e la nostra volontà politica di creare uno spazio di pace, stabilità e prosperità condivisa nel Mediterraneo. A questo scopo, i partner dovrebbero anche concentrarsi, nello specifico, sullo sviluppo futuro dell’Unione e sui risultati che possono essere conseguiti in loco in termini di progetti, posti di lavoro e crescita.</p>
      <p sl="en">L’area del Mediterraneo è estremamente dinamica e le giovani generazioni chiedono più posti di lavoro e maggiori opportunità. Chiedono maggiore responsabilità e rappresentazione democratica, un’istruzione migliore e un accrescimento della mobilità, per viaggiare e studiare. Non sono richieste a cui si possa rispondere facilmente ma, alla fin fine, devono essere loro i beneficiari della nostra azione collettiva.</p>
      <p sl="en">Se realizzeremo progetti concreti, come nel caso dell’accesso all’acqua e alle risorse alimentari ed energetiche, e miglioreremo le capacità di protezione civile, lo faremo nell’interesse dei nostri popoli.</p>
      <p sl="en">L’Unione per il Mediterraneo mira a porre i cittadini, gli imprenditori, le organizzazioni non governative, le università e, soprattutto, i giovani al centro della società civile, della cooperazione e dello sviluppo economico. Si dovrebbe ottenere un maggior coinvolgimento dei cittadini facendo leva anche sulla piena partecipazione e sul coinvolgimento dei rappresentanti eletti.</p>
      <p sl="en">Ecco perché la Commissione è fermamente convinta che una dimensione parlamentare forte e vibrante rafforzi la legittimità democratica del partenariato. Il ruolo dell'Assemblea parlamentare euro-mediterranea dovrebbe venire ulteriormente consolidato e il suo lavoro dovrebbe potersi articolare meglio con quello degli altri organismi del partenariato.</p>
      <p sl="en">Vogliamo tutti che l’UpM funzioni e sappiamo tutti che verrà giudicata sulla base della sua capacità di realizzare progetti concreti per la regione. Le interconnessioni energetiche, le autostrade del mare per collegare le strutture portuali del Mediterraneo meridionale con quelle europee e il Piano solare per il Mediterraneo sono settori dal grande potenziale in termini di investimenti, creazione di posti di lavoro e rafforzamento delle relazioni commerciali. Se vogliamo sfruttare tale potenziale, è necessario che il settore privato e le principali istituzioni finanziarie collaborino e, perché ciò accada, abbiamo bisogno di un catalizzatore, ruolo che può essere svolto dal segretariato dell’Unione per il Mediterraneo.</p>
      <p sl="en">Dopo numerosi mesi di duro lavoro ad opera di 43 partner euro-mediterranei, siamo finalmente riusciti ad adottare lo status legale del segretariato generale dell’Unione per il Mediterraneo, a nominare il segretario generale e ad approvare un bilancio provvisorio per il funzionamento del segretariato. Il nostro desiderio di promuovere la sicurezza, la crescita e la stabilità nella regione si colloca al centro delle nostre relazioni con i nostri partner nel Mediterraneo. Ma siamo altresì fermamente convinti di essere parte di un progetto ancora più ambizioso, che consiste nella creazione di una regione di pace e nell’affermazione dei nostri obiettivi e valori comuni.</p>
      <p sl="en">Sono convinto che, potendoci avvalere della collaborazione del Parlamento europeo e dei parlamenti nazionali degli Stati membri dell’Unione europea e grazie ad un forte slancio da parte dell'Assemblea parlamentare euro-mediterranea, riusciremo ad essere all’altezza di questa sfida.</p>
    </intervention>
    <intervention id="4-010" speaker_id="4335" name="Marielle de SARNEZ" is_mep="True" mode="spoken" nationality="France" birth_date="27-03-1951" birth_place="Paris" p_group="Group of the Alliance of Liberals and Democrats for Europe - Vice" m_state="FR">
      <p sl="fr">relatore per parere della commissione per il commercio internazionale. – Signor Presidente, non vi sono dubbi che il Vertice di Barcellona sia incerto. Non v’è dubbio, il conflitto israelo-palestinese fa parlare di sé, ma non è un motivo sufficiente. L’UpM è l’unica possibile risposta a nostra disposizione per accelerare lo sviluppo nei paesi meridionali, rafforzando i legami tra di loro e migliorando il dialogo su entrambe le sponde del Mediterraneo. La regione deve potenziare il proprio sviluppo economico e gli accordi sugli scambi culturali e ha bisogno di progetti futuri specifici che mobilitino le energie e coinvolgano un ampio numero di paesi.</p>
      <p sl="fr">In questo contesto, dovremo fare quanto in nostro potere per promuovere gli investimenti privati e pubblici e la Commissione europea dovrebbe essere più attiva e rafforzare il suo ruolo di investitore. Dovrebbe anche prestare maggiore attenzione agli effetti del processo di liberalizzazione nella preparazione della nuova generazione di accordi di associazione.</p>
      <p sl="fr">Infine, l’accordo di Agadir andrebbe esteso, al fine di migliorare lo sviluppo degli scambi Sud-Sud. Per quanto riguarda la politica agricola, dovrebbe tutelare la sovranità alimentare e, come sappiamo tutti molto bene, anche l’energia è un settore cruciale. E’ importante che i progetti vengano attuati innanzi tutto nell’interesse di questi paesi, al fine di rispondere alle loro esigenze e contribuire al loro sviluppo nonostante, o piuttosto, proprio a causa delle difficoltà. Il rilancio dell’UpM è più urgente che mai.</p>
    </intervention>
    <intervention id="4-011" speaker_id="96660" name="Niki TZAVELA" is_mep="True" mode="spoken" nationality="Greece" birth_date="30-06-1947" birth_place="Lamia" p_group="Europe of freedom and democracy Group - Vice" m_state="GR">
      <p sl="el">relatori per parere della commissione per l’industria, la ricerca e l’energia. – Signor Presidente, nella nostra relazione sul mercato euro-mediterraneo abbiamo confermato la raccomandazione a mantenere e sviluppare le infrastrutture di base che rendono un’economia unita e coesa ed è interessante che adesso, con la crisi in corso, l’attuale situazione economica dimostri, con estrema chiarezza, che al Sud esistono coesione e denominatori comuni. Dobbiamo ricordarcene per alcuni sviluppi futuri.</p>
      <p sl="el">La mia relazione pone l’accento in particolar modo sul gas naturale liquefatto (GNL) che, nel brevissimo termine, potrebbe rappresentare la forza motrice per l’economia del mercato euro-mediterraneo – non solo in termini di fornitura, ma anche di vendita – e sulle fonti di energia rinnovabile, un’ulteriore risorsa economica per l’area euro-mediterranea, che però si sviluppa più sul breve termine. Permettetemi un commento: la strategia e la politica dell’Unione per quanto riguarda l’energia per l’Europa settentrionale sono molto ben documentate. Il punto debole, signor Commissario, è rappresentato dalle politiche e dalla strategia nel settore dell’energia per l’Europa settentrionale.</p>
      <a text="(Il Presidente interrompe l’oratore)"/>
    </intervention>
    <intervention id="4-012" speaker_id="1431" name="Marietta GIANNAKOU" is_mep="True" mode="spoken" nationality="Greece" birth_date="05-06-1951" birth_place="Gerakion " p_group="Group of the European People's Party (Christian Democrats)" m_state="GR">
      <p sl="el">a nome del gruppo PPE. – Signor Presidente, vorrei fare i miei complimenti all’onorevole Peillon e ai relatori delle altre commissioni, gli onorevoli Sarnez e Tzavela per le loro relazioni. La relazione sull’Unione per il Mediterraneo è importante poiché si concentra su obiettivi immediati e quantificabili. I loro risultati potrebbero essere estremamente specifici poiché il Parlamento, nella relazione, chiede che vengano assegnati fondi specifici per il segretariato dell’Unione per il Mediterraneo, a Barcellona, tramite la prospettiva finanziaria e, ovviamente, che le varie differenze esistenti non si ripercuotano sugli obiettivi dell’Unione, ovvero la crescita, il potenziamento dei diritti individuali e umani, gli scambi culturali, le questioni energetiche e qualunque altro elemento che possa fungere da collante tra i popoli che vivono nel bacino del Mediterraneo.</p>
      <p sl="el">Ovviamente, il Consiglio e la Presidenza spagnola, che immagino nutra un particolare interesse per l’Unione per il Mediterraneo, sono assenti oggi e devo ammettere che ne sono sorpreso, poiché il Consiglio avrebbe dovuto ascoltare quanto il relatore ed i correlatori hanno dichiarato e quanto è stato illustrato qui, in altre parole, che si tratta di un impegno che supera le difficoltà specifiche che hanno impedito ai programmi di procedere come previsto.</p>
      <p sl="el">Il conflitto tra Israele e Palestina non può chiaramente essere risolto tramite l’Unione per il Mediterraneo, ma la presenza dei funzionari nel segretariato ci dà motivo di sperare che i conflitti non ostacoleranno i nostri tentativi di far progredire l’UpM seguendo i criteri appena descritti.</p>
      <p sl="el">E’ particolarmente importante che l’Unione per il Mediterraneo invii un messaggio di sviluppo democratico, di eguaglianza tra i sessi e di impegno per una società civile anche nei paesi del Nord Africa.</p>
    </intervention>
    <intervention id="4-013" speaker_id="4328" name="Raimon OBIOLS" is_mep="True" mode="spoken" nationality="Spain" birth_date="05-08-1940" birth_place="Barcelona" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">a nome del gruppo S&amp;D. – Signor Presidente, l’aspetto che preferisco di questa relazione – e vorrei complimentarmi con il suo autore, l’onorevole Peillon – è che è precisa e specifica. Se solo la precisione della relazione valesse anche per il suo tema, ovvero l’Unione per il Mediterraneo (UpM).</p>
      <p sl="es">Questo perché l’UpM attualmente manca decisamente di chiarezza, per usare un eufemismo. Ritengo che i leader, che dovrebbero riunirsi – ce lo auguriamo – il 7 giugno a Barcellona, farebbero bene a seguire le priorità specifiche e precise illustrate nella relazione Peillon.</p>
      <p sl="es">Innanzi tutto il contesto politico. L’UpM non può continuare ad essere bloccata o paralizzata dal conflitto nel Medio Oriente ma, al contempo, non può nemmeno ignorarlo. Deve contribuire positivamente alla risoluzione del conflitto al massimo delle sua capacità.</p>
      <p sl="es">In secondo luogo, è necessario definire progetti efficaci, da sviluppare in modo professionale ed intelligente.</p>
      <p sl="es">In terzo luogo, è necessario trovare risorse e impegni finanziari adeguati.</p>
      <p sl="es">In quarto luogo, è necessario progredire nella creazione di un rapporto positivo che eviti gli ostacoli e gli scontri e che invece persegua le sinergie tra l’UpM e le strutture euro-mediterranee.</p>
      <p sl="es">Dobbiamo pretendere chiarezza e impegno su questi quattro punti, quattro sfide, e ritengo che questa relazione sia uno strumento efficace, un’ottima tabella di marcia per potere perseguire questo accordo.</p>
    </intervention>
    <intervention id="4-014" speaker_id="97019" name="Ivo VAJGL" is_mep="True" mode="spoken" nationality="Slovenia" birth_date="03-03-1943" birth_place="Maribor" p_group="Group of the Alliance of Liberals and Democrats for Europe" m_state="SI">
      <p sl="sl">a nome del gruppo ALDE. – Signor Vicepresidente, Commissario Füle, vorrei innanzi tutto ringraziare il relatore, l’onorevole Peillon, per il suo coinvolgimento costruttivo, aperto e creativo che ha condotto a questa relazione. Mi auguro che susciterà l’interesse non solo di quanti hanno collaborato alla sua stesura, ma anche di altri. La relazione tratta di una regione che, nel corso della storia, ha rappresentato un centro dinamico di vita culturale e spirituale e di innovazione economica e commerciale. Oggi, sfortunatamente, è fonte di numerosi problemi che riguardano tutti noi, ma anche il resto del mondo e che vorremmo venissero risolti.</p>
      <p sl="sl">L’Unione per il Mediterraneo costituisce un progetto importante ma, sfortunatamente, non si è sviluppata tanto velocemente quanto ci saremmo augurati. Vorrei che venisse istituito il segretariato a Barcellona e che, in seguito, si progredisse rapidamente con l’attuazione dei progetti prioritari. I progetti devono rappresentare la forza trainante, ovvero l’obiettivo del lavoro dell’Unione per il Mediterraneo. Al contempo, tuttavia, dobbiamo ammettere che ci sono ancora delle questioni irrisolte di natura politica, specialmente la questione palestinese e la mancata definizione di uno status per il Sahara occidentale, problemi che hanno ostacolato il progresso necessario. Ecco perché dobbiamo impegnarci maggiormente affinché ci siano più dialogo, tolleranza e fiducia nella regione.</p>
      <p sl="sl">A questo proposito, il Parlamento europeo potrebbe indubbiamente svolgere un ruolo estremamente importante ed attivo e mi auguro che tutte le parti coinvolte riconosceranno in quest’istituzione un attore in grado di contribuire alla risoluzione del problema.</p>
      <p sl="sl">Infine, permettetemi di aggiungere che è indispensabile prestare la giusta attenzione alle generazioni future, promuovere lo scambio tra studenti nel quadro dell’Unione per il Mediterraneo, sostenere l'università euro-mediterranea EMUNI e incentivare la partecipazione delle istituzioni di più lunga tradizione, il mondo universitario e i fora culturali. In questo modo potremo aumentare il livello di comprensione reciproca e di interconnessione.</p>
    </intervention>
    <intervention id="4-015" speaker_id="96732" name="Malika BENARAB-ATTOU" is_mep="True" mode="spoken" nationality="France" birth_date="25-03-1963" birth_place="Aïn-Benian " p_group="Group of the Greens/European Free Alliance" m_state="FR">
      <p sl="fr">a nome del gruppo Verts/ALE. – Signor Presidente, onorevoli deputati, l’Unione per il Mediterraneo non è mai stata così importante per il nostro futuro come lo è oggi. Insieme abbiamo tentato, nella relazione sull’UpM, di proporre una strategia diversa per il Mediterraneo. Non solo una semplice zona di libero scambio, bensì un’Unione fondata su una civiltà comune di individui che condividono gli stessi valori fondamentali.</p>
      <p sl="fr">Vorrei parlare ora del principale ostacolo alle nostre ambizioni per il Mediterraneo: la violenza a cui sono sottoposti i palestinesi, vittime di un’occupazione, espulsi e uccisi da Israele, mentre l’Europa non è in grado di assumersi la propria responsabilità storica in questo conflitto e agire in favore della pace, riconoscendo lo Stato della Palestina ai sensi del diritto internazionale, su cui si fondano le nostre democrazie.</p>
      <p sl="fr">La prossima settimana, una delegazione ufficiale del Parlamento visiterà la Striscia di Gaza nel tentativo di comprendere perché gli aiuti, nell’ordine delle centinaia di milioni di euro, che gli europei stanno inviando ai palestinesi non arrivino alle scuole e agli ospedali a Gaza che ho visitato in gennaio. Ho appreso, con stupore e costernazione, che il presidente della commissione per gli affari esteri ha deciso, senza informare né i suoi colleghi – e io sono uno di loro – né gli altri presidenti di delegazione, che la delegazione parlamentare non avrebbe visitato Gaza, su indicazioni dell’ambasciata israeliana.</p>
      <p sl="fr">Boicottando la visita della delegazione parlamentare a Gaza, il presidente della nostra commissione sta screditando l’intero Parlamento, che ha approvato una risoluzione sulla base della relazione Goldstone, che condanna il fatto che l’esercito israeliano stia bloccando i contatti con gli abitanti di Gaza e richiede di porre fine immediatamente al blocco. E’ opportuno ricordare questa risoluzione e la posizione del Parlamento.</p>
      <p sl="fr">In questa situazione, chiedo all’onorevole Albertini di rinunciare alla presidenza della commissione per gli affari esteri, di cui io stesso sono un membro, dal momento che non è stato in grado di adempiere ai compiti legati a questo ruolo.</p>
      <p sl="fr">Che senso ha finanziare e monitorare le elezioni se poi ci rifiutiamo di riconoscere quanti hanno preferito le urne alle armi?</p>
      <p sl="fr">Infine, un altro ostacolo ad un’Unione per il Mediterraneo basata su una vera fratellanza è dato dalle vittime dei paesi della sponda meridionale che annegano nel viaggio per raggiungere le nostre coste, in parte poiché i confini europei sono completamente chiusi per loro. La nostra politica attuale sull’immigrazione non è più accettabile. Dobbiamo essere in grado, come raccomanda l’UNDP, di garantire che la mobilità dei cittadini dal Sud sia pari alla nostra mobilità verso il Sud. Dobbiamo rimanere fedeli al nostro progetto e ai nostri valori. I nostri figli ci ringrazieranno per questo e noi saremo fieri rappresentanti dei nostri popoli.</p>
    </intervention>
    <intervention id="4-016" speaker_id="28407" name="Willy MEYER" is_mep="True" mode="spoken" nationality="Spain" birth_date="19-08-1952" birth_place="Madrid" p_group="Confederal Group of the European United Left - Nordic Green Left" m_state="ES">
      <p sl="es">a nome del gruppo GUE/NGL. – Signor Presidente, l’Unione per il Mediterraneo si trova ad affrontare ostacoli reali e io mi trovo a chiedere all’Unione europea, a tutte le istituzioni e al Parlamento, di dimostrare determinazione, molta più determinazione, quando si tenta di superare questi ostacoli.</p>
      <p sl="es">Il principale tra questi – non vi sono dubbi in merito e altri onorevoli deputati hanno sollevato questa questione – sono i conflitti; il conflitto palestinese, a fronte dell’atteggiamento del governo israeliano che si fa sistematicamente beffe del diritto internazionale e di ogni accordo che ha sottoscritto, come nel caso dell’accordo di Annapolis sugli insediamenti; il conflitto del Sahara occidentale; l’occupazione militare della parte settentrionale della Repubblica di Cipro. Si tratta chiaramente di ostacoli evidenti per una qualunque istituzione che desideri istituire un certo rapporto tra le due sponde del Mediterraneo. Fintantoché non saranno risolti, questi conflitti costituiranno una reale barriera.</p>
      <p sl="es">Il gruppo che rappresento chiede un maggiore impegno e una risposta più energica a quanti si prendono gioco del diritto internazionale.</p>
      <p sl="es">Tuttavia, non dobbiamo dimenticare che ci troviamo a fronteggiare anche il problema degli squilibri sociali ed economici che esistono attraverso tutto il Mediterraneo. Ritengo che una qualunque soluzione che miri a gestire questi squilibri in riferimento al commercio limitandosi a proporre, in modo semplicistico e diretto, degli accordi di libero scambio, non stia adottando il giusto approccio. Sarebbe piuttosto opportuno tenere conto di queste diversità e cercare di approdare a degli accordi che si basino sulla complementarietà e sulla solidarietà. Il nocciolo della questione è che molti dei paesi bagnati dal Mediterraneo versano in condizioni di assoluta povertà e totale privazione.</p>
      <p sl="es">Tuttavia, e vorrei insistere su questo punto, è assolutamente necessario un maggiore impegno da parte dell’Unione europea in risposta a questi conflitti, che si stanno inasprendo: mi riferisco alla Palestina ed al Sahara occidentale, dove l’Unione europea non sta facendo assolutamente nulla. Non solo non sta facendo nulla, ma sta anche potenziando lo status avanzato di cui, al momento, gode il Marocco e sta altresì cercando, nel caso di Israele, di promuovere l’accordo di associazione ad accordo di status avanzato.</p>
    </intervention>
    <intervention id="4-017" speaker_id="99416" name="Nikolaos SALAVRAKOS" is_mep="True" mode="spoken" nationality="Greece" birth_date="15-02-1946" birth_place="Kalamata" p_group="Europe of freedom and democracy Group" m_state="GR">
      <p sl="el">a nome del gruppo EFD. – Signor Presidente, voglio esprimere le mie congratulazioni al relatore, l’onorevole Peillon per l’eccellente relazione che ci ha presentato. Sappiamo tutti che il bacino del Mediterraneo è un punto d’incontro di molte culture; al contempo, tuttavia, è un centro nevralgico e una zona calda, in subbuglio ormai da molti anni. Il cambiamento climatico, la crisi finanziaria ed economica, l’immigrazione, l’inquinamento, la pesca eccessiva e i danni all’ambiente naturale sono solo alcuni dei problemi che affliggono i cittadini, europei e non, che abitano nel bacino del Mediterraneo.</p>
      <p sl="el">E’ necessario attribuire particolare importanza alla questione dell’immigrazione illegale e a dei controlli efficaci nei confini di quei paesi del bacino del Mediterraneo, specialmente la Grecia e l’Italia, che costituiscono un punto d’accesso all’Unione europea per gli immigrati illegali. Sui confini di questi paesi si combatte una lotta quotidiana. E’ necessario anche interessarsi al potenziamento del settore energetico e all’utilizzo delle fonti di energia rinnovabile e del piano solare mediterraneo al fine di stimolare la crescita economica nei paesi del Mediterraneo meridionale.</p>
      <a text="(Il Presidente interrompe l’oratore)"/>
    </intervention>
    <intervention id="4-018" speaker_id="96893" name="Louis BONTES" is_mep="True" mode="spoken" nationality="Netherlands" birth_date="28-02-1956" birth_place="Rotterdam" p_group="Non" m_state="NL">
      <p sl="nl">Nel 2008 il Presidente francese, Nicolas Sarkozy, ha annunciato di avere sognato un’Unione per il Mediterraneo, un’Unione in grado di dare nuovo impulso agli obiettivi della cooperazione euro-mediterranea, che si basano sul riconoscimento reciproco di valori comuni quali la democrazia, lo stato di diritto, una buona governance ed il rispetto per i diritti dell’uomo.</p>
      <p sl="nl">Mi chiedo come possiate parlare di valori comuni quando, in un paese come la Mauritania, non esiste alcuna libertà religiosa dal momento che, in questo paese, l’Islam ha dominato per più di mille anni. Secondo la sua costituzione, la Siria è ufficialmente uno Stato unitario popolare e democratico orientato al socialismo quando, nella realtà, la Siria è una dittatura. Il Marocco occupa il Sahara occidentale e, in Tunisia, i diritti umani vengono costantemente ignorati. L’elenco dei paesi potrebbe continuare ancora a lungo, ma devo rispettare il tempo a mia disposizione.</p>
      <p sl="nl">Sono questi i paesi con cui vorremmo incrementare i nostri scambi culturali? Sono questi i paesi con i quali vorremmo costituire una zona di libero scambio, per poi passare alla libera circolazione degli individui in tutto il Mediterraneo? Otterremo solo un’ulteriore diffusione dell’Islam in Europa. Non possiamo permettere che l’Europa diventi l’Eurabia: né adesso, né mai! Dobbiamo arrestare questo processo prima che il sogno si trasformi in un incubo.</p>
      <p sl="nl">Ricordo un altro sogno sul Mediterraneo che risale al 1995, che prese la forma della dichiarazione di Barcellona, e poi un altro ancora nel 2005. Questi progetti non hanno portato a nulla, a parte costare diversi miliardi ai contribuenti europei. Smettetela di sprecare il denaro dei contribuenti e smettetela di sognare! Tuttavia, vorrei esprimere il dovuto rispetto all’onorevole Albertini, che ha assunto una posizione coraggiosa e che io ed il mio gruppo sosteniamo.</p>
    </intervention>
    <intervention id="4-019" speaker_id="96818" name="Salvatore IACOLINO" is_mep="True" mode="spoken" nationality="Italy" birth_date="18-11-1963" birth_place="Favara" p_group="Group of the European People's Party (Christian Democrats)" m_state="IT">
      <p sl="it">Signor Presidente, signor Commissario, onorevoli colleghi, la regione euromediterranea rappresenta un'area strategica della politica dell'Unione europea: non possiamo affrontare questioni fondamentali come ambiente, valori religiosi, cultura, infrastrutture, agricoltura, energia, sicurezza e flussi migratori senza il concorso responsabile dei paesi terzi che si affacciano sul Mediterraneo.</p>
      <p sl="it">Il quadro di cooperazione tuttavia richiede ancora molta strada da percorrere, si potrebbe dire da Barcellona a Barcellona guardando oltre. L'Unione europea deve impegnarsi di più nel processo di rinnovo e di verifica dei singoli accordi di associazione con i paesi terzi che si affacciano sul Mediterraneo, deve finanziare i grandi progetti strategici, quelli per le infrastrutture e per i porti.</p>
      <p sl="it">Di contro, occorre tutelare in maniera robusta le produzioni simili delle due sponde del Mediterraneo, sopratutto quelle dell'agricoltura, per garantire sviluppo sostenibile e un quadro di riferimento normativo quanto più possibile omogeneo. Auspichiamo pertanto un rafforzamento del ruolo di governance dell'Unione europea con i paesi del Mediterraneo, per affermare un principio fondamentale, che è quello della cooperazione che rappresenta successo politico, successo imprenditoriale in un quadro accresciuto di garanzie a tutela della persona.</p>
      <p sl="it">Poi volevo suggerire alla signora Benarab-Attou di attaccare – è giusto farlo – il collega Albertini, ma in sua presenza, per garantire al collega Albertini, che sta guidando autorevolmente la commissione, una difesa, che è una caratteristica fondamentale in ogni assemblea democraticamente eletta.</p>
    </intervention>
    <intervention id="4-020" speaker_id="28365" name="Pier Antonio PANZERI" is_mep="True" mode="spoken" nationality="Italy" birth_date="06-06-1955" birth_place="Riviera D'Adda" p_group="Group of the Progressive Alliance of Socialists and Democrats in the European Parliament" m_state="IT">
      <p sl="it">Signor Presidente, onorevoli colleghi, penso che stiamo compiendo un passo in avanti molto importante con l'approvazione di questa relazione e sarà molto utile anche in vista del Vertice di Barcellona del 7 giugno, vertice che come sappiamo si annuncia difficile dato il blocco del negoziato tra israeliani e palestinesi e anche per qualche incertezza e difficoltà sulla definizione dell'assetto amministrativo della nuova struttura del segretariato.</p>
      <p sl="it">Di fronte a questi problemi la relazione Peillon interviene nell'unico modo possibile: sottolineando, da un lato, che i conflitti non devono frenare la possibilità di avanzare concretamente verso cooperazioni settoriali e multilaterali e riconoscendo, dall'altro, che non ci potrà essere un successo pieno e totale dell'Unione per il Mediterraneo senza la soluzione di questi conflitti.</p>
      <p sl="it">Ora, quindi, la vera sfida passa da un impegno politico forte e chiaro che deve venire dal Vertice di Barcellona, mettendo finalmente le strutture della nuova istituzione in condizione di funzionare e di impegnarsi a dotare dei fondi necessari i grandi progetti che ne costituiscono l'obiettivo principale. L'Europa deve essere consapevole che deve riorientare i propri sforzi politici ed economici e i propri interessi verso sud, perché è qui che può trovare le soluzioni a tanti problemi che oggi la investono.</p>
    </intervention>
    <intervention id="4-021" speaker_id="97229" name="Niccolò RINALDI" is_mep="True" mode="spoken" nationality="Italy" birth_date="03-12-1962" birth_place="Firenze" p_group="Group of the Alliance of Liberals and Democrats for Europe - Vice" m_state="IT">
      <p sl="it">Signor Presidente, signor Commissario, onorevoli colleghi, un ricercatore indipendente, Gabriele Del Grande, da anni aggiorna in rete la contabilità delle morti di chi tenta, con i barconi gestiti dal crimine organizzato, di attraversare il Mediterraneo. La sua minuziosa contabilità è arrivata a 4 200 vittime, diciotto delle quali lo scorso marzo: una vera ecatombe.</p>
      <p sl="it">A Lampedusa, l'anziano custode del cimitero da anni si occupa volontariamente di dare una degna sepoltura con una croce e un fiore per ogni corpo tra i pochi che sono recuperati. Questi due cittadini europei agiscono anche in nome nostro, agiscono anche per supplire al nostro fallimento politico. Il loro impegno spontaneo scandisce l'urgenza di una nuova architettura e sostanza politica diversa dai rimpatri forzati in mare adottati dal governo italiano in spregio al diritto internazionale, che solo aggiungono disperazione.</p>
      <p sl="it">L'Unione per il Mediterraneo sia dunque una nuova umanità, tenendo conto che il tempo è poco! Oggi più della metà della popolazione dal Marocco alla Turchia ha meno di diciotto anni. Il Mediterraneo è quindi destinato a cambiare in fretta.</p>
    </intervention>
    <intervention id="4-022" speaker_id="96907" name="Takis HADJIGEORGIOU" is_mep="True" mode="spoken" nationality="Cyprus" birth_date="11-12-1956" birth_place="Pafos" p_group="Confederal Group of the European United Left - Nordic Green Left" m_state="CY">
      <p sl="el">Desidero iniziare ringraziando l’onorevole Peillon per il lavoro svolto. La relazione si rivolge agli Stati membri dell’Unione per il Mediterraneo, affinché avviino un dialogo aperto, che si basi sul rispetto e la comprensione reciproci, promuovendo i diritti umani e le libertà, e noi sosteniamo questo appello. Al contempo, tuttavia, non include alcuna proposta concreta per la risoluzione dei problemi politici esistenti che affliggono la regione. Comprendo il ragionamento su cui si fondano le parole dell’onorevole Peillon e che potrebbe essere considerato utile per l’avviamento dell’Unione per il Mediterraneo. D’altra parte, però, chiudere un occhio e fingere che non stia accadendo nulla a Gaza, ad esempio, è un grave errore che ci impedisce di affrontare i problemi.</p>
      <p sl="el">Sono turbato dal fatto che nell’Unione europea ci stiamo abituando pian piano a convivere con i problemi piuttosto che a risolverli. Dobbiamo assumere un atteggiamento più attivo nel gestire le questioni che ci riguardano. Non si fa alcun riferimento al bisogno che Israele approdi ad una soluzione immediata, equa e fattibile della questione palestinese. Non si fa alcun riferimento al bisogno che la Turchia dimostri il dovuto rispetto a tutti gli Stati membri dell’Unione del Mediterraneo, senza alcuna eccezione. Fare riferimento al bisogno che le forze di occupazione turca si ritirino da uno Stato membro è un atto di rispetto necessario – il minimo direi – per la giustizia europea.</p>
      <p sl="el">Il Mediterraneo bagna le coste di diverse migliaia di città e paesi di culture diverse, unite dallo stesso mare per più di diecimila anni. Solo una città, tuttavia, tra queste migliaia di città e paesi sulle coste del Mediterraneo, solo una città è disabitata. Invece che essere abitata da cittadini, è popolata da ratti, lucertole e serpenti. Le case delle persone, insieme ai loro ricordi, si sono erose. Rimangono solo i sogni di migliaia di individui, molti dei quali sono morti da rifugiati. Il minimo che possiamo fare per quelli ancora in vita è restituire la città di Famagosta ai suoi abitanti. La relazione sull’Unione per il Mediterraneo avrebbe dovuto contenere questa richiesta basilare, poiché lavoriamo per unire e non per dividere il Mediterraneo.</p>
      <a text="(Il Presidente interrompe l’oratore)"/>
    </intervention>
    <intervention id="4-023" speaker_id="28497" name="Gerard BATTEN" is_mep="True" mode="spoken" nationality="United Kingdom" birth_date="27-03-1954" birth_place="London" p_group="Europe of Freedom and Direct Democracy Group" m_state="GB">
      <p sl="en">Signor Presidente, le relazioni di iniziativa sono solitamente solo parole vuote ma, se adottate, diventano espressione della volontà politica del Parlamento europeo.</p>
      <p sl="en">Questa relazione propone la creazione di un unione di 17 paesi non UE, con un’assemblea parlamentare e un segretariato, e dotato di fondi per progetti di natura decisamente ambiziosa. Il finanziamento di questi schemi ammonterebbe a diversi miliardi di euro che, chiaramente, dovrebbero essere forniti dai cittadini europei. Non si fa riferimento alle fonti da cui reperire il denaro, la realtà non deve intromettersi nella fantasia.</p>
      <p sl="en">Questa relazione è folle! Ma, prima di farci due risate, dovremmo ricordare che, ai sensi del trattato di Lisbona, l’Unione europea ha, per legge, il diritto di firmare il tipo di trattati che stiamo ipotizzando. Questa relazione propone l’istituzione di un’Unione di paesi non europei che potrebbe, in un secondo momento, venire assorbita dall’Unione europea: è questo il vero messaggio della relazione.</p>
    </intervention>
    <intervention id="4-024" speaker_id="28255" name="Andreas MÖLZER" is_mep="True" mode="spoken" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Signor Presidente, quando l’Unione per il Mediterraneo è stata fondata quasi due anni fa, l’intenzione, come sappiamo, era quella di legarla al processo di Barcellona, al fine di creare un rapporto più stretto tra i paesi del Mediterraneo e l’UE. Tuttavia il processo è chiaramente giunto ad una fase di stallo a causa del conflitto tra gli Stati arabi ed Israele. L’Unione europea ha siglato un accordo di associazione con Israele e ha fornito aiuti finanziari che includono 440 milioni di euro per la ricostruzione di Gaza. I cittadini dell’UE chiedono, a ragion veduta, perché le loro tasse siano state versate nella Striscia di Gaza, dove tutto è ancora raso al suolo dalle bombe, e chiedono che vengano tratte delle conclusioni da quanto è accaduto. E’ anche possibile che Hamas stia traendo profitto da questi aiuti.</p>
      <p sl="de">Nel corso degli anni, l’UE non è riuscita a fungere da mediatore imparziale nella Striscia di Gaza. Ora, il Vertice dell’Unione per il Mediterraneo a Barcellona, previsto per l’inizio di giugno, potrebbe non avere luogo a causa del conflitto tra Israele e gli Stati arabi. Specialmente nei periodi di crisi è importante, a mio avviso, valutare i piani con maggiore attenzione e, se necessario, metterli da parte. Durante questa crisi non potremo permetterci progetti che puntano solo al prestigio o che si rivelano pozzi senza fondo in cui buttare denaro.</p>
    </intervention>
    <intervention id="4-025" speaker_id="1759" name="Dominique BAUDIS" is_mep="True" mode="spoken" nationality="France" birth_date="14-04-1947" birth_place="Paris" p_group="Group of the European People's Party (Christian Democrats)" m_state="FR">
      <p sl="fr">Signor Presidente, nella fase successiva al processo di Barcellona, l’Unione per il Mediterraneo costituisce un’opportunità per sviluppare i nostri rapporti con i paesi ad est e a sud del bacino del Mediterraneo. Come sottolineato dall’eccellente relazione dell’onorevole Peillon, non possiamo trascurare né il potenziale di questa regione né i rischi ad essa associati.</p>
      <p sl="fr">Manteniamo almeno la presenza di spirito necessaria per riconoscere che, dall’inizio dei bombardamenti di Gaza e con la continua occupazione dei territori palestinesi, l’Unione per il Mediterraneo è stata messa in un angolo. La situazione politica è in stallo. Non siamo neppure certi che il Vertice di Barcellona di giugno avrà effettivamente luogo. Non mi stupirei se apprendessimo, nei prossimi giorni o ore, che è stato posticipato a data da destinarsi. Tuttavia non dobbiamo arrenderci, l’Unione europea deve assumersi una maggiore responsabilità alla ricerca di una soluzione politica. Non possiamo permettere che gli Stati Uniti monopolizzino la gestione delle crisi politiche in questa regione, la nostra regione, né limitarci al suo sviluppo. La nostra sicurezza e crescita dipendono dallo sviluppo e dalla stabilità del Mediterraneo, motivo per cui l’Unione per il Mediterraneo è ancora il migliore strumento a nostra disposizione.</p>
    </intervention>
    <intervention id="4-026" speaker_id="39319" name="Maria Eleni KOPPA" is_mep="True" mode="spoken" nationality="Greece" birth_date="01-03-1963" birth_place="Athina" p_group="Group of the Progressive Alliance of Socialists and Democrats in the European Parliament" m_state="GR">
      <p sl="el">Signor Presidente, vorrei iniziare congratulandomi con il relatore per la relazione estremamente esaustiva. L’Unione per il Mediterraneo potrebbe fornire un contributo decisivo per la creazione di rapporti euro-mediterranei equilibrati e per il consolidamento della fiducia tra i paesi di quest’area. Il Mediterraneo dovrebbe essere un’area di pace, stabilità e sicurezza, in cui i principi democratici e i diritti umani vengono pienamente rispettati. Esistono differenze sociali ed economiche tra i paesi del Mediterraneo. La sfida è anche maggiore in considerazione della crisi economica e consiste nel raggiungere un reale riavvicinamento tra l’UE ed i paesi del Mediterraneo tramite la crescita, la cooperazione ed il commercio. La sicurezza energetica, la lotta al cambiamento climatico e l’ambiente marino sono anch’esse delle aree in cui è necessaria una stretta collaborazione.</p>
      <p sl="el">L’Unione per il Mediterraneo non è, ovviamente, il quadro adatto per potere affrontare i conflitti regionali. Tuttavia, coltivare uno spirito di cooperazione, di dialogo politico e di impegno congiunto per raggiungere obiettivi specifici contribuirà ampiamente alla creazione di un clima di fiducia, necessario per il raggiungimento di soluzioni praticabili. Tuttavia, affinché ciò accada e affinché l’Unione per il Mediterraneo possa avere successo, sono necessarie risorse finanziarie adeguate e questa volta non dobbiamo essere negligenti.</p>
    </intervention>
    <intervention id="4-027" speaker_id="4507" name="Bas BELDER" is_mep="True" mode="spoken" nationality="Netherlands" birth_date="25-10-1946" birth_place="Ridderkerk" p_group="European Conservatives and Reformists Group" m_state="NL">
      <p sl="nl">La ringrazio per avere trovato un posto anche per me, dal momento che sono stato trattenuto a causa di un incontro di emergenza dell’ufficio di presidenza ampliato della commissione per gli affari esteri. La ringrazio per la sua comprensione.</p>
      <p sl="nl">Signor Presidente, il paragrafo 5 della relazione dell’onorevole Peillon si sofferma ampiamente sul bisogno di una soluzione equa e duratura del conflitto arabo-israeliano. Il relatore fa appello all’Unione europea e agli Stati membri dell’Unione per il Mediterraneo affinché profondano il massimo impegno per questa causa. In quanto presidente della delegazione per Israele, io sostengo con decisione questo impegno volto alla pace, ma credo che potrà essere efficace solo quando saranno state soddisfatte due condizioni, ovvero: a) che la soluzione di due Stati venga intesa come la coesistenza di uno Stato ebraico, e dunque israeliano e di uno palestinese e b) che gli Stati membri dell’UE e quelli dell’Unione per il Mediterraneo promuovano un clima di fiducia reciproca tra le parti in conflitto nel Medio Oriente. Qui, la lotta comune contro il male endemico dell’antisemitismo, qualunque forma esso assuma (incluso l’antisionismo), occupa una posizione centrale. Potremo anche nominare lo stesso numero di israeliani e di palestinesi per il segretariato, ma dovremmo comunque batterci perché si giunga ad una fiducia reciproca. E’ questa la prova decisiva.</p>
    </intervention>
    <intervention id="4-028" speaker_id="28400" name="Francisco José MILLÁN MON" is_mep="True" mode="spoken" nationality="Spain" birth_date="08-03-1955" birth_place="Pontevedra" m_state="ES">
      <p sl="es">Signor Presidente, mi conceda una spiegazione preliminare: a mio avviso, un rappresentante della Presidenza del Consiglio, o forse dell’attuale copresidenza francese dell’Unione per il Mediterraneo (UpM), sarebbe dovuto intervenire nel corso del dibattito odierno; la loro assenza è decisamente deplorevole.</p>
      <p sl="es">Onorevoli deputati, l’Unione europea deve garantire, in via prioritaria, che i suoi vicini più stretti costituiscano un’area di pace, prosperità, libertà e sicurezza. Dovrebbe essere questo l’obiettivo primario dell’UpM, che mi auguro terrà il suo secondo vertice il prossimo mese.</p>
      <p sl="es">Vorrei fare i miei complimenti all’onorevole Peillon ed esprimergli i miei ringraziamenti, innanzi tutto per la sua apertura mentale e per l’approccio estremamente costruttivo.</p>
      <p sl="es">Nonostante la vicinanza dell’Unione europea alle coste meridionali del Mediterraneo, esistono notevoli differenze in termini economici, politici, sociali, demografici, culturali, eccetera. Alcune di queste disparità dipendono da gravi mancanze all’interno dei nostri paesi vicini.</p>
      <p sl="es">E’ fondamentale promuovere un dialogo ed una cooperazione stretti nell’ambito del quadro dell’UpM e sviluppare i principali progetti individuati, oltre alla dimensione bilaterale degli accordi di associazione, al fine di rafforzare il rapporto tra entrambe le sponde ed essere in grado di ridurre le suddette disparità. Al fine di raggiungere questo scopo, anche i nostri vicini devono attuare delle riforme. L’immobilità non è un’alternativa accettabile.</p>
      <p sl="es">Vorrei sollevare in breve tre ulteriori punti. Innanzi tutto è estremamente importante che il segretariato dell’UpM a Barcellona sia pienamente operativo quanto prima.</p>
      <p sl="es">In secondo luogo vorrei citare un punto strettamente legato al precedente: l’UpM non può essere ostaggio di conflitti come nel caso del Medio Oriente. L’UpM può contribuire al raggiungimento di una soluzione ma non pretende di essere lo strumento per la soluzione né dovrebbe essere bloccato da questi scontri.</p>
      <p sl="es">Infine, per passare al mio terzo punto, l’UpM deve anche prestare particolare attenzione al tema meglio conosciuto come il quarto capitolo della cooperazione euro-mediterranea: migrazione, sicurezza, integrazione sociale e giustizia.</p>
    </intervention>
    <intervention id="4-029" speaker_id="23707" is_mep="True" mode="spoken" role="Presidente" name="Libor ROUČEK" nationality="Czechia" birth_date="04-09-1954" birth_place="Kladno" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="unknown">Vorrei scusarmi per il Consiglio, il cui rappresentante non è presente qui oggi perché è giovedì mattina, mentre la discussione per questa relazione era stata prevista per lunedì.</p>
    </intervention>
    <intervention id="4-030" speaker_id="2229" name="Bernd POSSELT" is_mep="True" mode="spoken" nationality="Germany" birth_date="04-06-1956" birth_place="Pforzheim" p_group="Group of the European People's Party (Christian Democrats)" m_state="DE">
      <p sl="de">Signor Presidente, la pregerei di richiedere che il Consiglio sia sempre rappresentato in quest’Aula il giovedì mattina in occasione del trilogo. Nel caso di alcune Presidenze del Consiglio, che non nominerò per ragioni di modestia, il rappresentante era presente addirittura il giovedì pomeriggio. Ritengo che il Consiglio dovrebbe essere presente per la maggior parte delle tornate della plenaria.</p>
    </intervention>
    <intervention id="4-031" speaker_id="23707" is_mep="True" mode="spoken" role="Presidente" name="Libor ROUČEK" nationality="Czechia" birth_date="04-09-1954" birth_place="Kladno" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="unknown">La ringrazio e lo farò. Stavo semplicemente riportando le parole del Consiglio. Farò quanto lei ha suggerito, la ringrazio.</p>
    </intervention>
    <intervention id="4-032" speaker_id="96986" name="Josefa ANDRÉS BAREA" is_mep="True" mode="spoken" nationality="Spain" birth_date="17-02-1958" birth_place="Valencia" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">Signor Presidente, signor Commissario, a nome della commissione per il commercio internazionale, vorrei ringraziare l’onorevole De Sarnez per la sua collaborazione.</p>
      <p sl="es">Oggi più che mai abbiamo bisogno dell’Unione per il Mediterraneo, per aumentare il sostegno ai principali progetti e per lo sviluppo istituzionale. Oggi più che mai abbiamo bisogno di trovare risposte alla crisi, alla ricerca, al cambiamento climatico, all’acqua, ai nuovi modelli energetici, allo sviluppo sostenibile. Dobbiamo dunque promuovere e stringere relazioni commerciali ed economiche nella regione, con scadenze a breve e medio termine, costituire una zona di libero scambio, eliminare gli ostacoli tariffari e perseguire l’apertura di mercati Nord-Sud e Sud-Sud.</p>
      <p sl="es">Durante il Vertice di Barcellona, la Presidenza spagnola offrirà l’opportunità di raggiungere un nuovo accordo, una nuova situazione, una nuova collaborazione, democratizzazione e risposte sociali ed economiche. Il Vertice di Barcellona può metterci nella condizione di assumere un ruolo di guida nel Mediterraneo.</p>
    </intervention>
    <intervention id="4-033" speaker_id="4393" name="Mario MAURO" is_mep="True" mode="spoken" nationality="Italy" birth_date="24-07-1961" birth_place="S. Giovanni Rotondo" p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, oggi la contiguità tra i popoli mediterranei si manifesta, come ha ricordato anche il collega Rinaldi, soprattutto attraverso il fenomeno epocale dell'immigrazione.</p>
      <p sl="it">Questo è un fattore da considerare prioritario da parte dell'Unione europea, perché i flussi migratori fanno nascere, sono stati capaci di evocare, problematiche sul piano umano, sociale, culturale ed economico che saranno il futuro stesso delle due diverse sponde del Mediterraneo. E la vicinanza tra i popoli del Mediterraneo si manifesta anche nel rapporto di cooperazione economica e sociale all'interno dello Spazio economico europeo e tra l'Unione europea e i paesi del Mediterraneo.</p>
      <p sl="it">In questo senso, la nostra radicata presenza a tutti i livelli nella regione deve farci operare in primo piano per evitare che l'Unione per il Mediterraneo ricada nelle contraddizioni di Barcellona. Quanti errori, quanti errori, quante volte abbiamo pensato di fare dei passi avanti e stavamo invece facendo dei passi indietro!</p>
      <p sl="it">Quello che occorre instaurare è innanzitutto quindi un dialogo sociale, culturale e umano che abbia come presupposto comprensione reciproca e promozione di quei valori buoni che fondano le nostre civiltà, ma a questo fattore imprescindibile è legata la buona riuscita della cooperazione sul piano innanzitutto economico.</p>
      <p sl="it">Il moltiplicarsi degli accordi e degli scambi ha infatti favorito e continuerà a favorire l'estensione di relazioni economiche e sociali equilibrate tra le parti. Inoltre, a livello politico, è urgente perseverare nella ricerca incessante di un dialogo che riguardi la politica di sicurezza per sviluppare relazioni sempre più incisive tra i paesi interessati.</p>
    </intervention>
    <intervention id="4-034" speaker_id="23707" is_mep="True" mode="spoken" role="Presidente" name="Libor ROUČEK" nationality="Czechia" birth_date="04-09-1954" birth_place="Kladno" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="unknown">Colleghi, vi prego di rispettare il tempo che vi è stato assegnato. Sono le 10.57 e alle 12.00 si terrà la votazione.</p>
    </intervention>
    <intervention id="4-035" speaker_id="96890" name="Mario PIRILLO" is_mep="True" mode="spoken" nationality="Italy" birth_date="11-09-1945" birth_place="Amantea" p_group="Group of the Progressive Alliance of Socialists and Democrats in the European Parliament" m_state="IT">
      <p sl="it">Signor Presidente, onorevoli colleghi, il vertice dei capi di Stato e di governo del 7-8 giugno prossimo a Barcellona rappresenta senza dubbio un'occasione importante per l'avvio concreto dell'Unione per il Mediterraneo. È quindi uno straordinario momento per creare le basi durature per una vera e più forte cooperazione per la pace e per la sicurezza.</p>
      <p sl="it">Proprio per questo è necessario che l'occasione possa essere utilizzata al meglio per costruire una strategia di sviluppo e per arrivare alla definizione di progetti capaci di rilanciare quell'area e favorire una crescita economica. Spero che dall'incontro escano rafforzate iniziative come Energia solare per la pace, e Desertec, che sono strumenti importanti per la creazione di un mercato energetico regionale interdipendente.</p>
      <p sl="it">Infine, l'UpM dovrà potenziare la ricerca scientifica e tecnologica e l'innovazione, utilizzando gli istituti di ricerca presenti per accrescere la competitività delle imprese locali, troppo deboli per affrontare le sfide del mercato globale. Sono convinto che la crescita dell'Unione possa rafforzare l'Europa unita.</p>
    </intervention>
    <intervention id="4-036" speaker_id="96838" name="Cristian Dan PREDA" is_mep="True" mode="spoken" nationality="Romania" birth_date="26-10-1966" birth_place="Bucureşti" p_group="Group of the European People's Party (Christian Democrats)" m_state="RO">
      <p sl="ro">Vorrei dichiarare che, quasi due anni dopo il lancio dell’Unione per il Mediterraneo, è giunto il momento di rivedere questo nuovo progetto federativo e di riflettere anche sulle sue prospettive di sviluppo. Da questo punto di vista, ritengo che la relazione elaborata dall’onorevole Peillon sia apprezzabile e vorrei unirmi ai miei colleghi nel complimentarmi con il relatore.</p>
      <p sl="ro">Guardando al Vertice di Barcellona di giugno, ritengo che sia estremamente importante confermare l’impegno del Parlamento per il successo di questo progetto in una regione che, come tutti sappiamo, costituisce il punto d’incontro di tre continenti e che è ovviamente importante per l’Europa in termini geostrategici e culturali. Sono in una certa misura turbato dallo scetticismo manifestato dall’onorevole Baudis in riferimento alla possibilità che il vertice venga posticipato. Mi auguro che non si giunga a questo punto e che sfrutteremo tutte le risorse istituzionali a nostra disposizione al fine di garantire che il vertice abbia luogo. Esso rappresenterà non solo un’occasione per riflettere, ma anche un successo istituzionale, dal momento che l’Unione per il Mediterraneo deve superare lo stallo politico e le difficoltà istituzionali riscontrate nel processo di attuazione dei sei progetti strategici che incarnano l’essenza stessa dell’istituzione.</p>
      <p sl="ro">La longevità e la credibilità dell’Unione per il Mediterraneo dipendono dalla sua capacità di agire. A questo scopo, non ha solo bisogno di fondi adeguati per l’attuazione dei progetti e le attività del segretariato, ma ritengo sia necessario anche un maggiore impegno da parte della società civile e dei gruppi nazionali e parlamentari, oltre che dall’Assemblea parlamentare euro-mediterranea (APEM), al fine di garantire la legittimità democratica dell’Unione per il Mediterraneo.</p>
    </intervention>
    <intervention id="4-037" speaker_id="1941" name="Roberta ANGELILLI" is_mep="True" mode="spoken" nationality="Italy" birth_date="01-02-1965" birth_place="Roma" p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, deve essere una priorità politica del Parlamento europeo quella di contribuire al pieno successo del prossimo vertice di Barcellona, dopo due anni di stallo dalla conferenza di Parigi del 2008. Molti sono gli obiettivi ricordati anche oggi, dalla lotta all'immigrazione clandestina alla lotta alla violazione dei diritti umani, ma c'è anche un importante aspetto economico: il Mediterraneo offre enormi potenzialità a partire dalle energie rinnovabili.</p>
      <p sl="it">Va quindi sostenuto con forza il Piano solare per il Mediterraneo e le iniziative industriali come il Desertec, coinvolgendo le imprese e le università, allo scopo di realizzare progetti concreti di cooperazione. Infatti il processo di pace, che è prioritario, va accompagnato da un processo di sviluppo economico, proprio per garantire quella coesione sociale necessaria che può aiutare il superamento dei conflitti.</p>
    </intervention>
    <intervention id="4-039" speaker_id="96718" name="Olga SEHNALOVÁ" is_mep="True" mode="spoken" nationality="Czechia" birth_date="25-10-1968" birth_place="Kromĕříž" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="cs">Non vi è dubbio che l’Unione per il Mediterraneo rappresenti anche un coraggioso progetto interculturale, il cui successo dipende, tra l’altro, dalla disponibilità a superare tradizioni culturali e sociali diverse. La diversità culturale porta un arricchimento reciproco se i suoi stimoli sono percepiti apertamente come opportunità e non come minacce. Una di queste opportunità riguarda l’atteggiamento verso la parità di genere nella società, ambito considerato con particolare sensibilità in quest’area geografica. L’Unione per il Mediterraneo deve prestare attenzione a questo aspetto e non soltanto per via degli impegni assunti nel novembre 2009 in occasione della conferenza ministeriale di Marrakech, , volti a sostenere dal punto di vista formale e concreto l’uguaglianza di genere e a rafforzare il ruolo della donna nella società, attraverso una maggiore partecipazione alla vita pubblica e la lotta alla violenza contro le donne. Questo settore potrebbe fornire un potenziale umano enorme all’intera regione, che ne trarrà grande beneficio. L’uso di un doppio metro di giudizio e una riluttanza al cambiamento, spesso giustificata con la scusa delle abitudini e della tradizione, non possono essere accettati, ma devono essere rifiutati in quanto ostacolano lo sviluppo della regione Mediterranea.</p>
    </intervention>
    <intervention id="4-040" speaker_id="96775" name="Lara COMI" is_mep="True" mode="spoken" nationality="Italy" birth_date="18-02-1983" birth_place="Garbagnate Milanese" p_group="Group of the European People's Party (Christian Democrats) - Vice" m_state="IT">
      <p sl="it">Signor Presidente, onorevoli colleghi, ritengo che l'Unione europea deve sostenere maggiormente il progetto dell'Unione per il Mediterraneo sia in termini politici sia finanziari. Il 7 giugno prossimo a Barcellona si svolgerà il vertice dei quarantatre capi di Stato e di governo dell'Unione per il Mediterraneo e come Parlamento europeo dobbiamo augurarci che questo appuntamento si riveli un successo per l'avvio delle istituzioni della UpM e l'attuazione dei progetti. Come relatore ombra del PPE per il parere della commissione ITRE ho puntato l'attenzione su aspetti che ritengo importanti come ad esempio la realizzazione di un'area di libero scambio nei paesi del Mediterraneo, il coinvolgimento del settore della ricerca e dell'istruzione, lo sviluppo della banda larga e delle tecnologie informatiche e in più l'aumento delle opportunità per le piccole e medie imprese. Su quest'ultimo punto in particolar modo, le piccole e medie imprese e lo sviluppo imprenditoriale rappresentano già uno dei settori strategici. I grandi progetti devono essere adeguatamente sostenuti dalle istituzioni finanziarie europee e internazionali e i nuovi progetti dovranno quindi sforzarsi di associare il maggior numero possibile di partner europei.</p>
    </intervention>
    <intervention id="4-041" speaker_id="4521" name="Charles TANNOCK" is_mep="True" mode="spoken" nationality="United Kingdom" birth_date="25-09-1957" birth_place="Aldershot" p_group="European Conservatives and Reformists Group" m_state="GB">
      <p sl="en">Signor Presidente, la proposta avanzata dal Presidente Sarkozy a favore di un’Unione per il Mediterraneo ha rappresentato l’apice della Presidenza francese dell’Unione europea, che da quel momento in poi ha perso un po’ di splendore. Non è un aspetto del tutto negativo, però, perché l’Unione europea stessa sta trasformando la propria politica di vicinato in una dimensione meridionale solida e di successo, e questo quasi vent’anni dopo la definizione del processo di Barcellona e del suo apparato politico.</p>
      <p sl="en">A ragione, i contribuenti europei non vedono di buon grado la duplicazione degli sforzi e lo spreco di risorse, processi intorno ai quali esiste ancora una certa confusione. Qualunque decisione venga presa in merito al destino dell’Unione per il Mediterraneo in occasione del vertice dell’8 giugno, non dobbiamo comunque permettere che la dimensione orientale della politica europea di vicinato passi in secondo piano. Purtroppo, non abbiamo sviluppato l’Assemblea Euronest secondo le stesse modalità di Euromed, operativa già da tempo principalmente a causa di problemi legati alla partecipazione della Bielorussia.</p>
      <p sl="en">Il gruppo ECR dà pieno sostegno alla decisione dell’onorevole Albertini, presidente della commissione per gli affari esteri, di astenersi dal guidare la delegazione UE in Medio Oriente, decisione controversa e discussa stamane in seno all’Ufficio di presidenza ampliato. Ci opporremo ai voti di sfiducia alla presidenza della commissione per gli affari esteri espressi da parte del gruppo Socialista.</p>
    </intervention>
    <intervention id="4-042" speaker_id="96981" name="Franz OBERMAYR" is_mep="True" mode="spoken" nationality="Austria" birth_date="25-05-1952" p_group="Non" m_state="AT">
      <p sl="de">Signor Presidente, il Mediterraneo è stato la culla della cultura europea e il motore che le ha dato impulso per millenni. Accolgo, pertanto, con grande favore questo approccio comune.</p>
      <p sl="de">La regione mediterranea tuttavia costituisce anche un ponte per un’immigrazione quasi incontrollata verso l’Unione europea. A nostro avviso, l’immigrazione clandestina rappresenta uno dei maggiori problemi dell’area mediterranea ed è stata inclusa nei sei progetti principali; per questo, dobbiamo dare priorità a questo grave problema. Soltanto un approccio comune nei paesi del Mediterraneo, compreso anche il Nord Africa, può contribuire a rallentare il massiccio flusso dell’immigrazione clandestina poiché costituisce l’unica soluzione per arginare la marea dei profughi fin dall’inizio. Oltre a combattere il traffico organizzato di esseri umani, l’Unione europea deve concentrarsi sulla lotta alla povertà e sulle iniziative di sensibilizzazione e di informazione nei paesi di origine degli immigrati. Occorre spiegare chiaramente a chi intende emigrare che l’Europa non è una miniera d’oro, che non è in grado di offrire lavoro e prosperità a tutti e che spesso questi viaggi traumatici si concludono con l’arresto e l’espulsione.</p>
    </intervention>
    <intervention id="4-043" speaker_id="96757" name="Raffaele BALDASSARRE" is_mep="True" mode="spoken" nationality="Italy" birth_date="23-09-1956" birth_place="Lecce" p_group="Group of the European People's Party (Christian Democrats)" m_state="IT">
      <p sl="it">Signor Presidente, signor Commissario, onorevoli colleghi, nonostante l'istituzione dell'Unione e la fissazione del vertice dei capi di Stato e di governo, continuano a mancare una definizione chiara della politica mediterranea da parte dell'Unione europea e una visione strategica a lungo termine per lo sviluppo e la stabilizzazione della regione.</p>
      <p sl="it">Eppure le potenzialità del Mediterraneo sono enormi: un terzo del traffico mondiale navale si muove ormai nelle acque del Mediterraneo, proviene dalla Cina, dall'Asia, dai paesi europei, dall'India e attraverso Suez è nelle nostre acque. I paesi rivieraschi del Medio Oriente, dell'Africa, sono paesi in via di sviluppo avanzati e sono per noi necessari in alcuni settori fondamentali, quale quello dei flussi migratori.</p>
      <p sl="it">È necessario quindi definire meglio l'architettura istituzionale operativa dell'Unione per il Mediterraneo, dotando il segretariato di risorse finanziarie e di criteri di adesione e attuazione dei progetti. Alcuni punti chiave: agricoltura, trasporti, autostrade del mare, corridoi transnazionali, energia rinnovabile, piano per il solare. Diceva Paul Morand, diplomatico e scrittore francese: "Il Mediterraneo è soprattutto la civiltà dell'antideserto". Facciamo propria questa affermazione!</p>
    </intervention>
    <intervention id="4-044" speaker_id="96951" name="Diane DODDS" is_mep="True" mode="spoken" nationality="United Kingdom" birth_date="16-08-1958" birth_place="Banbridge" p_group="Non" m_state="GB">
      <p sl="en">Signor Presidente, tralascerò il quesito di maggior rilievo sollevato questa mattina – ovvero su come potrebbero mai i contribuenti europei sostenere i costi dell’apparato politico e del segretariato oggetto della proposta e della discussione odierna – per parlare invece della stabilità del Mediterraneo, che considero decisamente vantaggiosa per l’intera Unione europea.</p>
      <p sl="en">Il sostegno dell’Unione europea comporta un’assunzione di responsabilità proprio da parte dei paesi che si aspettano benefici dalle istituzioni e migliori opportunità economiche. Vorrei soffermarmi brevemente sul fatto che, quest’anno, le autorità marocchine hanno respinto migliaia di tonnellate di patate da semina provenienti dall’Irlanda del Nord; un commercio che proseguiva da vent’anni. Le patate erano state ispezionate in base alle normative vigenti prima di lasciare il mio paese, ma sono state respinte dalle autorità marocchine sulla base di un regime diverso.</p>
      <p sl="en">Comprendo e rispetto la decisione del Commissario De Gucht di prendere in esame la questione, ma vorrei sottolineare che chi spera di trarre benefici da questa situazione deve assumersi anche le dovute responsabilità.</p>
    </intervention>
    <intervention id="4-045" speaker_id="photo_generic" name="Štefan Füle" is_mep="True" mode="spoken">
      <p sl="en">membro della Commissione. – Signor Presidente, è stato un dibattito davvero valido e ricco di spunti. Concordo con chi sostiene che abbiamo perso molto tempo, in particolare per la creazione di un segretariato. Tornerò su questo punto tra poco.</p>
      <p sl="en">Stiamo ancora affrontando questioni di grande rilevanza: garantire che l’Unione europea non diventi ostaggio dell’Unione per il Mediterraneo per eventuali problemi legati al processo in Medio Oriente; garantire che il vertice abbia luogo e crei quella spinta di cui si è parlato; decidere in merito all’approccio intergovernativo rispetto a quello comunitario per quanto riguarda l’Unione per il Mediterraneo. Vorrei fare cinque osservazioni brevissime.</p>
      <p sl="en">In primo luogo, vorrei esprimere il mio apprezzamento per l’operato della Presidenza spagnola, con la quale abbiamo collaborato proficuamente negli ultimi mesi. Il 4 marzo abbiamo inaugurato il segretariato insieme e la Presidenza spagnola sta lavorando con impegno per garantire il corretto svolgimento del vertice di Barcellona.</p>
      <p sl="en">In secondo luogo, è importante non solo che il segretariato sia operativo, ma anche che riceva finanziamenti, che sinora sono giunti solamente dalla Commissione europea. Invieremo un esperto al fine di verificare la compatibilità tra il progetto e la politica dell’Unione europea. Il segretariato avrà dimensioni limitate, con all’incirca 40 persone, e dovrà diventare uno strumento in grado di produrre un numero sempre crescente di progetti a vantaggio dei membri dell’Unione per il Mediterraneo.</p>
      <p sl="en">In terzo luogo, sempre a questo proposito, è importante precisare che si sta tenendo una serie di incontri settoriali molto proficui. La settimana prossima si terrà a Marsiglia una riunione dei ministri delle Finanze, mentre i ministri dell’Agricoltura si riuniranno il mese prossimo al Cairo.</p>
      <p sl="en">In quarto luogo, mentre l’Unione per il Mediterraneo rappresenta una parte importantissima della politica europea di vicinato, il nostro compito principale consiste nello sviluppare le relazioni bilaterali con questi paesi, nelle quali molti partner meridionali vorrebbero rivestire una posizione di rilievo. Secondo la mia interpretazione, una posizione di rilievo comporta anche un maggiore impegno da parte di tutti i nostri partner e a tutti i livelli, anche in merito a questioni di rilievo quali i diritti dell’uomo e la mobilità. Concordo con gli onorevoli parlamentari che si sono rivolti a noi per richiedere maggiore sinergia tra gli approcci bilaterale e multilaterale.</p>
      <p sl="en">Infine, noi siamo determinati a collaborare con il Parlamento europeo e potremo farlo prossimamente in occasione della discussione del pacchetto sulla politica di vicinato, quando ne valuteremo il contesto sia bilaterale sia multilaterale.</p>
    </intervention>
    <intervention id="4-046" speaker_id="28166" name="Vincent PEILLON" is_mep="True" mode="spoken" role="relatore" nationality="France" birth_date="07-07-1960" birth_place="Suresnes" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">Signor Presidente, signor Commissario, avrei tre brevi commenti da fare.</p>
      <p sl="fr">In primo luogo, non abbiamo mancato di rispetto a nessuno, men che meno alle vittime; abbiamo invece ritenuto che la compassione, l’indignazione morale e gli insulti non rientrassero in alcuna politica.</p>
      <p sl="fr">In secondo luogo, non abbiamo assolutamente ignorato i conflitti esistenti a Cipro, nel Sahara o nei territori della Palestina. Ci siamo comunque chiesti se, nell’ambito della politica estera e di sicurezza comune o nei diversi negoziati che hanno avuto luogo, spettasse all’Unione per il Mediterraneo affrontare tali questioni. Non si può essere l’unico punto di riferimento e la confusione di propositi non corrisponde all’efficienza.</p>
      <p sl="fr">In terzo luogo, sono davvero dispiaciuto che il Consiglio non sia presente. Non è un segno positivo, visto che questa mancanza di volontà politica ci dà motivo di dubitare del vertice del 7 giugno, come ha giustamente rilevato l’onorevole Baudis. In ogni caso, il Parlamento europeo si sarà assunto le proprie responsabilità. Chi ha costruito l’Europa ha seguito una visione lungimirante, sentendo la necessità di sviluppare politiche specifiche, anche alla luce delle guerre fratricide che ci hanno diviso. E’ questo spirito che desideravamo sviluppare con l’Unione per il Mediterraneo in questa relazione.</p>
      <p sl="fr">Come ho già ribadito, in questo momento di profonda crisi per l’Europa, bisogna definire una strategia di crescita, senza però ripiegarci su noi stessi. In questo momento, quando si smette di intrattenere relazioni con il mondo esterno, allora si inizia a morire. Per questa ragione ritengo che questo lavoro rappresenti un risultato importante e mi auguro che i capi di Stato o di governo, che di recente non sono stati all’altezza della loro responsabilità storica, vogliano ascoltare e tenerne conto.</p>
    </intervention>
    <intervention id="4-047" speaker_id="4308" is_mep="True" mode="spoken" role="Presidente" name="Alejo VIDAL-QUADRAS" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="unknown">La discussione è chiusa.</p>
      <p sl="unknown">La votazione si svolgerà oggi alle 12.00.</p>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="4-048" speaker_id="96823" name="Petru Constantin LUHAN" is_mep="True" mode="written" nationality="Romania" birth_date="19-03-1977" birth_place="Jud. Suceava" p_group="Group of the European People's Party (Christian Democrats)" m_state="RO">
      <p sl="ro">L’Unione per il Mediterraneo (UpM) e il Partenariato orientale sono due iniziative di cooperazione volte a consolidare la politica europea di vicinato. Ritengo che il Parlamento europeo debba controllare da vicino gli sviluppi di queste iniziative, particolarmente nella congiuntura attuale quando gli equilibri geopolitici ed economici globali sono in via di ridefinizione. Questo impegno contribuirà a promuovere un clima di fiducia essenziale per raggiungere obiettivi comuni, siano essi economici, culturali, educativi o di sicurezza regionale.</p>
      <p sl="ro">Vorrei sottolineare che solo attraverso l’attuazione di progetti su vasta scala e di un dialogo ad ogni livello sarà possibile ottenere un reale progresso in materia di cooperazione regionale. Oltre ai sei settori strategici di investimento specificati, ritengo sia necessario avviare nuovi progetti in aree quali alimentazione, agricoltura e cultura.</p>
    </intervention>
    <intervention id="4-049" speaker_id="96817" name="Erminia MAZZONI" is_mep="True" mode="written" nationality="Italy" birth_date="28-04-1965" birth_place="Napoli" p_group="Group of the European People's Party (Christian Democrats)" m_state="IT">
      <p sl="it">Il processo di Barcellona é stato bloccato per motivazioni politiche, prima fra tutte quella legata ai conflitti regionali nell´area del Mediterraneo, ma tecnicamente e´ ancora attivo, come dimostrano i grandi progetti di integrazione che l´Unione sostiene con propri finanziamenti e i passi avanti compiuti per la definizione della struttura istituzionale dell´UpM. L´Assemblea Parlamentare Euro-mediterranea, dal 2003, anno della sua costituzione a Napoli, ha svolto la sua attivita´ di coordinamento e di controllo democratico sulla attuazione di tali progetti, che rispondono alle diverse sfide regionali: inquinamento marino, trasporti, energie rinnovabili, istruzione, piccole e medie imprese e protezione civile. E´ mancata pero´ la spinta politica necessaria a far decollare la strategia euromediterranea. La risoluzione sull´Unione per il Mediterraneo e´ un atto politico importante che richiama l´attenzione del Consiglio, della Commissione e degli stati membri, dopo oltre due decenni di sforzi profusi per l´allargamento a Est, sulla necessita´ di cambiare i propri orizzonti geopolitici e di rimettere al centro della propria politica estera la promozione delle relazioni con i paesi del bacino del Mediterraneo, partendo dalla definizione di una posizione unitaria rispetto al conflitto medio-orientale.</p>
    </intervention>
    <intervention id="4-050" speaker_id="4345" name="Tokia SAÏFI" is_mep="True" mode="written" nationality="France" birth_date="11-07-1959" birth_place="Hautmont" p_group="Group of the European People's Party (Christian Democrats)" m_state="FR">
      <p sl="fr">La presente relazione sull’Unione per il Mediterraneo testimonia l’interesse e gli investimenti del Parlamento europeo nel dialogo tra le due sponde del Mediterraneo. L’inaugurazione della sede dell’Unione per il Mediterraneo a Barcellona e la nomina del primo segretario generale rappresentano un passo essenziale nella definizione dei progetti da attuare nell’ambito dell’UpM, che si trova comunque ad affrontare alcune tensioni politiche che ne rallentano la crescita. Una di queste è sicuramente il conflitto israelo-palestinese, con l’interruzione del processo di pace dopo gli eventi di Gaza, il boicottaggio di un precedente vertice a Istanbul, e molti altri esempi. In questo difficile contesto, mi auguro che il secondo vertice dell’UpM, in programma il 7 giugno a Barcellona, possa dare nuovo impulso e una nuova dinamica al processo e agli obiettivi da raggiungere. I conflitti regionali esistenti, se non risolti, renderanno senza dubbio più difficile il compito dell’UpM, ma chiediamo ai capi di Stato e di governo degli Stati membri dell’UpM di onorare le proprie responsabilità politiche e storiche. Il vertice di Barcellona sarà il simbolo del nostro impegno nei confronti del Mediterraneo.</p>
    </intervention>
    <intervention id="4-051" speaker_id="28252" name="Richard SEEBER" is_mep="True" mode="written" nationality="Austria" birth_date="15-01-1962" birth_place="Innsbruck" p_group="Group of the European People's Party (Christian Democrats)" m_state="AT">
      <p sl="de">L’Unione per il Mediterraneo, fondata circa due anni fa sulla base del processo di Barcellona e sotto la guida della Francia, si trova ad affrontare ancora numerose problematiche. Il dialogo politico tra l’Unione europea e i suoi vicini meridionali non si limita soltanto al’immigrazione e agli accordi economici, ma include anche settori quali il controllo delle catastrofi naturali, l’energia e l’ambiente.</p>
      <p sl="de">Le regioni mediterranee sono particolarmente colpite dalla scarsità di risorse idriche e dalla siccità. Nel 2007, un terzo degli europei viveva in regioni con un limitato approvvigionamento idrico, problema che si acuisce ancor più nei paesi del Maghreb, che non dispongono delle risorse tecniche e finanziarie per un uso più efficiente dell’acqua. Inoltre, in caso di intense e improvvise precipitazioni, in queste regioni le inondazioni possono rivelarsi ancora più dannose a causa dei problemi infrastrutturali.</p>
      <p sl="de">L’acqua è un elemento fondamentale per qualsiasi forma di vita e per questo dobbiamo incrementare la nostra cooperazione finanziaria ed economica. I progetti volti a migliorare la difesa dell’ambiente possono essere attuati soltanto sulla base di una migliore collaborazione tra i paesi della regione mediterranea.</p>
    </intervention>
  </section>
  <section id="creitem4" title="4. La necessità di una strategia europea per il Caucaso meridionale (discussione) &lt;BRK&gt;">
    <intervention id="4-053" speaker_id="4308" is_mep="True" mode="spoken" role="Presidente" name="Alejo VIDAL-QUADRAS" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="unknown">L'ordine del giorno reca la relazione (A7-0123/2010), presentata dall'onorevole Kirilov a nome della commissione per gli affari esteri, sulla necessità di una strategia europea per il Caucaso meridionale [2009/2216 (INI)].</p>
    </intervention>
    <intervention id="4-054" speaker_id="34231" name="Evgeni KIRILOV" is_mep="True" mode="spoken" role="relatore" nationality="Bulgaria" birth_date="26-01-1945" birth_place="Lyubichevo" p_group="Group of the Progressive Alliance of Socialists and Democrats in the European Parliament" m_state="BG">
      <p sl="en">Signor Presidente, innanzi tutto, desidero ringraziare i relatori ombra e tutti i colleghi che hanno contribuito all’elaborazione di questa importante relazione sull’esigenza di una strategia UE per il Caucaso meridionale. Questa regione non solo rientra nel vicinato più prossimo dell’Unione europea – ha infatti una frontiera marittima in comune con la Romania e la Bulgaria – ma riveste anche grande importanza strategica per l’Unione europea dal punto di vista politico, economico e di sicurezza.</p>
      <p sl="en">Gli obiettivi principali dell’Unione europea nella regione, pertanto, dovrebbero essere la partecipazione attiva al processo di stabilizzazione e di incoraggiare lo sviluppo di Armenia, Azerbaigian e Georgia in paesi stabili e democratici, nonché di instaurare relazioni di buon vicinato e di integrazione nelle politiche comunitarie. Il Parlamento europeo sostiene con forza tutte le iniziative volte a incrementare la presenza dell’Unione europea nella regione e, in particolare, la più recente, ovvero il Partenariato orientale. Quest’ultimo rappresenta un quadro prezioso per una migliorata cooperazione regionale, per introdurre l’esenzione dal visto di entrata in Unione europea nonché per la conclusione di accordi di libero scambio completi. Si tratta di un processo bidirezionale che richiede impegno e dedizione da entrambe le parti; è nell’interesse dei tre paesi continuare a impegnarsi per ottenere un’ulteriore democratizzazione.</p>
      <p sl="en">Buon governo, pluralismo politico, stato di diritto e rispetto per i diritti dell’uomo sono di fondamentale importanza al fine di determinare le relazioni future di questi paesi con l’Unione europea, che deve continuare a fornire loro assistenza finanziaria e tecnica allo scopo di promuovere i suddetti principi nel contesto della condizionalità politica. La collocazione geopolitica strategica del Caucaso meridionale, la sua crescente importanza quale corridoio per l’energia, i trasporti e le comunicazioni che collega la regione del Caspio e l’Asia Centrale con l’Europa, nonché la crescente preoccupazione dell’Unione europea per la sicurezza energetica invitano a una partecipazione più attiva ai progetti energetici nella regione, compreso il completamento del gasdotto Nabucco.</p>
      <p sl="en">Queste ambiziose politiche comunitarie possono difficilmente essere realizzate quando sulla regione incombe una grande ombra, ovvero i conflitti irrisolti in Georgia e nel Nagorno-Karabakh, che costituiscono peraltro un serio ostacolo alla democratizzazione, alla stabilità politica e allo sviluppo socioeconomico. Con lo scoppio del conflitto in Georgia nel 2008, l’Unione europea si è resa conto di dover svolgere un ruolo più attivo nella regione per quanto riguarda la prevenzione dei conflitti e la loro gestione. La situazione di stallo provocata da questi conflitti e l’entrata in vigore del trattato di Lisbona giustificano una politica comunitaria sempre più proattiva, soprattutto in riferimento agli scontri nel Nagorno-Karabakh dove l’Unione europea è stata praticamente assente. Se l’UE intende seriamente assumere un ruolo più attivo nella politica estera, una semplice dichiarazione di sostegno per il lavoro svolto dal gruppo di Minsk in questa fase non è sufficiente.</p>
      <p sl="en">L’Unione europea è il mediatore internazionale accettato da entrambe le parti e la cui presenza non solleva controversie. L’Unione europea deve guidare l’impegno internazionale per riabilitare e ricostruire questa zona di conflitto attraverso progetti di riconciliazione, programmi di contatti interpersonali, nonché inviando una missione in loco una volta trovata una soluzione politica.</p>
      <p sl="en">I conflitti in questa regione rendono, inoltre, necessaria una particolare attenzione per quanto riguarda la situazione delle centinaia di migliaia di sfollati e delle relative gravi conseguenze umanitarie. L’Unione europea dispone dei mezzi e dell’esperienza per creare un clima di maggiore tolleranza nel Caucaso meridionale, nonché dell’esperienza storica necessaria per dimostrare agli abitanti della regione che è possibile convivere in pace e prosperità, ripristinando le buone relazioni e la fiducia che storicamente sono sempre esistite. Il compito principale dell’UE è convincere i leader e i cittadini – il cuore e la mente dei cittadini – che la nostra presenza nella regione è finalizzata al sostegno delle iniziative di pace, e per fomentare minacce o tensioni. Le prospettive per il futuro sono buone se cercheremo di agire congiuntamente.</p>
    </intervention>
    <intervention id="4-055" speaker_id="photo_generic" name="Štefan Füle" is_mep="True" mode="spoken">
      <p sl="en">membro della Commissione. – Signor Presidente, sono lieto di partecipare a questo scambio di opinioni con il Parlamento europeo circa le relazioni dell’Unione europea con i tre paesi del Caucaso meridionale, ovvero Armenia, Azerbaigian e Georgia. Ho già avuto modo di discutere la questione in modo approfondito con i membri della commissione per gli affari esteri il 28 aprile, poco dopo la mia visita nella regione.</p>
      <p sl="en">Accolgo con favore questa relazione che rappresenta un prezioso contributo alla riflessione su come l’Unione europea possa ampliare e rafforzare le proprie relazioni con Armenia, Azerbaigian e Georgia. Vorrei ricordare che disponiamo già di un solido contesto di impegno, formato dalla consolidata politica europea di vicinato – che rimane una delle principali priorità per le relazioni esterne dell’UR – nonché dal Partenariato orientale inaugurato l’anno scorso. Se quest’ultimo viene attuato in modo efficace e con il sostegno attivo dei paesi partner, le nostre relazioni verranno ulteriormente rafforzate sulla base di valori condivisi.</p>
      <p sl="en">Vorrei precisare due passaggi fondamentali di questo percorso.</p>
      <p sl="en">Innanzi tutto, la settimana scorsa, la Commissione europea ha pubblicato la sua terza relazione annuale di avanzamento per i paesi del Caucaso meridionale. I piani d’azione della politica europea di vicinato (PEV) e il regolare controllo della loro attuazione rappresentano uno strumento essenziale per sviluppare le riforme politiche ed economiche in quei paesi, nonché la collaborazione con l’Unione europea.</p>
      <p sl="en">Questa volta, abbiamo scelto una valutazione quinquennale del pacchetto sulla politica europea di vicinato. L’obiettivo principale è utilizzare i risultati come base per estese consultazioni con gli Stati membri, con voi europarlamentari e con i nostri partner del vicinato, allo scopo di conoscere il parere delle parti sull’idoneità degli strumenti impiegati, sull’adeguatezza delle risorse in termini di importo e distribuzione, sulla efficacia e correttezza delle tempistiche e della portata dei nostri interventi.</p>
      <p sl="en">I risultati saranno presentati nell’ambito del pacchetto dell’anno prossimo, che dovrebbe rendere la nostra politica più coerente e che, senza dubbio, porterà a un maggiore livello di autodeterminazione da parte dei nostri vicini. Sarà, inoltre, l’occasione ideale per sostenere la nostra posizione a favore di un’adeguata assegnazione di risorse entro la prossima prospettiva finanziaria.</p>
      <p sl="en">In secondo luogo, sempre la scorsa settimana, il Consiglio ha autorizzato l’apertura dei negoziati sugli accordi di associazione con Armenia, Azerbaigian e Georgia. L’adozione di queste direttive di negoziato testimonia chiaramente il nostro impegno ad approfondire ulteriormente le relazioni tra l’Unione europea e i paesi del Caucaso meridionale sulla base di valori e principi condivisi, quali la democrazia, lo stato di diritto e il rispetto dei diritti dell’uomo.</p>
      <p sl="en">La Commissione europea si sta già preparando per questi negoziati, che dovrebbero iniziare tra alcuni mesi. Questi due ambiti dimostrano chiaramente che l’Unione europea possiede una strategia ben consolidata e completa per il Caucaso meridionale, volta ad avvicinare maggiormente all’Unione europea la regione del Caucaso meridionale, il cui potenziale va sfruttato appieno.</p>
      <p sl="en">Alla luce della relazione presentata dall’onorevole Kirilov, che rappresenta un contributo prezioso e molto apprezzato, posso concludere che le opinioni del Parlamento europeo e della Commissione coincidono perfettamente su una serie di punti. La stabilità e la sicurezza del Caucaso meridionale hanno un impatto diretto sull’Europa e anche l’Unione europea ha pertanto la responsabilità di sostenere una risoluzione pacifica del conflitto e di costruire la fiducia. L’Unione europea è interessata alla regione del Caucaso meridionale anche a causa dei suoi collegamenti energetici e di trasporto. Una governance migliorata e un sistema di stato di diritto più solido faciliteranno il commercio e gli investimenti nonché la mobilità delle persone, mentre i nuovi accordi di associazione implementeranno le disposizioni commerciali in base agli accordi di partenariato e di cooperazione.</p>
      <p sl="en">Credo che l’Unione europea sia sulla strada giusta per rafforzare le relazioni con Armenia, Azerbaigian e Georgia. Vorrei comunque sottolineare che la creazione di un contesto di impegno costruttivo è una responsabilità congiunta. Dobbiamo trasformare le intenzioni dei nostri partner del Caucaso meridionale rispetto ad avvicinarsi all’Europa in un ulteriore passo verso la democrazia, l’economia di mercato e la stabilità politica attese. Invito quindi l’Armenia, l’Azerbaigian e la Georgia a portare avanti il loro impegno verso una società democratica, prospera, moderna, inclusiva, pluralista e in pace con gli Stati vicini.</p>
    </intervention>
    <intervention id="4-056" speaker_id="38613" name="Metin KAZAK" is_mep="True" mode="spoken" nationality="Bulgaria" birth_date="29-07-1972" birth_place="Targovishte" p_group="Group of the Alliance of Liberals and Democrats for Europe" m_state="BG">
      <p sl="bg">relatore per parere della commissione per il commercio internazionale. – Signor Presidente, onorevoli colleghi, in qualità di coordinatore per il gruppo dell’Alleanza dei Liberali e dei Democratici per l’Europa, ho avuto l’opportunità di presentare il parere della commissione per il commercio internazionale sulla necessità di una strategia europea per il Caucaso meridionale. Sono consapevole che questa relazione è complessa e per molti versi delicata.</p>
      <p sl="bg">Questa strategia è di importanza vitale per garantire una politica di buon vicinato coerente poiché riafferma il ruolo dell’Unione europea come attore globale nella regione in termini di politica estera generale e di politica per la sicurezza. La cooperazione con il Caucaso meridionale nel settore dell’energia e nella promozione della democrazia e del buon governo deve figurare tra le priorità dell’Unione europea.</p>
      <p sl="bg">La strategia è fondamentale sia per la cooperazione regionale sia in considerazione della situazione geopolitica di Armenia, Georgia e Azerbaigian, da una parte, e dall’altra di Russia, Iran e Turchia, quest’ultima in quanto candidata all’adesione all’Unione europea. Dobbiamo eliminare le barriere commerciali e rafforzare i legami commerciali ed economici tra l’Unione europea e il Caucaso meridionale, promuovendo in questo modo la stabilità politica e il rispetto dei diritti dell’uomo e generando prosperità e una crescita sostenibile nella regione.</p>
      <p sl="bg">Anche per questi motivi la firma di un accordo di associazione e di accordi di libero scambio di vasta portata deve diventare un elemento chiave della nostra politica estera per il Caucaso meridionale. Questa firma contribuirà alla soluzione dei conflitti congelati, consentirà all’Azerbaigian di entrare molto presto nell’Organizzazione mondiale del commercio e di migliorerà la capacità amministrativa e istituzionale dei paesi della regione. A questo riguardo, invito la Commissione europea a mostrare un maggiore impegno per il raggiungimento di questi obiettivi.</p>
    </intervention>
    <intervention id="4-057" speaker_id="28125" name="Anna IBRISAGIC" is_mep="True" mode="spoken" nationality="Sweden" birth_date="23-05-1967" birth_place="Sanski Most" p_group="Group of the European People's Party (Christian Democrats)" m_state="SE">
      <p sl="sv">a nome del gruppo PPE. – Signor Presidente, oggi voteremo in merito a una relazione sull’esigenza di una strategia dell’UE per il Caucaso meridionale. E’ una questione molto rilevante e, considerando la situazione politica della regione, è essenziale che l’Unione europea svolga un ruolo politico più attivo.</p>
      <p sl="sv">In qualità di relatore ombra del gruppo del Partito popolare europeo (Democratico cristiano), mi sono impegnato per rafforzare il ruolo dell’Unione europea nel Caucaso meridionale e per individuare le possibili misure concrete a sostegno dei paesi della regione per avvicinarli all’UE secondo modalità e tempistiche adeguate alle specifiche condizioni nazionali. La relazione propone due misure importanti che l’Unione europea dovrebbe intraprendere quanto prima per attuare la strategia, accelerando il ritmo dei negoziati in materia di liberalizzazione dei visti e creando un’area di libero scambio tra Unione europea e Caucaso meridionale.</p>
      <p sl="sv">Tutti i paesi della regione (Georgia, Armenia e Azerbaigian) sono ex Stati sovietici e l’influenza della Russia sulla regione è più forte di quanto si possa pensare. Per preservare la sicurezza, la stabilità e la pace anche in futuro, la presenza dell’Unione europea nella regione deve essere più marcata rispetto ad oggi. E’ imprescindibile che i cittadini della regione abbiano migliori prospettive di adesione all’UE ed è essenziale che l’Unione europea comprenda l’importanza della stabilità nel Caucaso.</p>
      <p sl="sv">Ho fatto il possibile per ottenere resoconti chiari dei vecchi attriti esistenti nella regione e del costante pericolo che possano evolvere in conflitti armati. Sono quindi lieto di notare che il testo ribadisce chiaramente il nostro incondizionato sostegno all’integrità territoriale e all’inviolabilità dei confini internazionalmente riconosciuti della Repubblica di Georgia e condanna pertanto risolutamente il riconoscimento da parte della Federazione russa dell’indipendenza delle regioni separatiste georgiane dell’Ossezia meridionale e dell’Abkhazia in quanto contrario al diritto internazionale.</p>
      <p sl="sv">La relazione che ci accingiamo a votare oggi è stata accolta con un ampio – e incoraggiante – sostegno politico in seno alla commissione. Invito tutti a votare a favore degli emendamenti proposti dal gruppo del PPE insieme al gruppo dell’Alleanza progressista di Socialisti e Democratici al Parlamento europeo e al gruppo Verde/Alleanza libera europea.</p>
    </intervention>
    <intervention id="4-058" speaker_id="2295" name="Hannes SWOBODA" is_mep="True" mode="spoken" nationality="Austria" birth_date="10-11-1946" birth_place="Bad Deutsch Altenburg" p_group="Group of the Progressive Alliance of Socialists and Democrats in the European Parliament - Vice" m_state="AT">
      <p sl="de">a nome del gruppo S&amp;D. – Signor Presidente, innanzi tutto vorrei ringraziare l’onorevole Kirilov per l’esauriente lavoro svolto che, come già detto, ha rappresentato un prezioso contributo per la nostra strategia in questa regione.</p>
      <p sl="de">Durante una mia recente visita a Tbilisi, una persona proveniente da un altro paese della stessa regione ha affermato che la cooperazione regionale è un concetto imposto dall’Europa. Queste parole testimoniano l’atteggiamento di molti politici e persone che occupano posizioni di responsabilità in questa regione, ovvero: in realtà, non vogliamo proprio cooperare, ma se è questo che l’Europa vuole da noi, allora forse non abbiamo altra scelta.</p>
      <p sl="de">Occorre spiegare con chiarezza che, in Europa, la cooperazione regionale è stata la base che ha avvicinato i nostri paesi, portando uno sviluppo pacifico; lo stesso dovrà avvenire per questa regione. Molti degli influssi negativi esterni a cui è soggetta la regione, incluse le pressioni esercitate dalla sua ex patria, la Russia, avrebbero senza dubbio meno effetto se i paesi della regione fossero in grado di collaborare tra loro.</p>
      <p sl="de">Questa regione non è importante solo per l’Europa ma anche, naturalmente, per i paesi vicini, in particolare per la Turchia, con la quale potremmo instaurare una stretta collaborazione nella regione. Mi auguro che si trovi presto una soluzione congiunta y ai due problemi di cui la Turchia è del tutto o in parte responsabile: le questioni legate alla vicina Armenia e al Nagorno-Karabakh.</p>
      <p sl="de">Nulla impedisce alle truppe armene abbandonare almeno le province dell’Azerbaigian che non fanno parte del Nagorno-Karabakh; il ritiro delle truppe sarebbe un buon inizio per avviare relazioni migliori tra Armenia e Turchia.</p>
      <p sl="de">I membri del mio gruppo, io in particolare e anche l’onorevole Severin, hanno in più occasioni avanzato l’idea di un’unione tra l’UE e i paesi del Mar Nero perché convinti dell’importanza della cooperazione tra questa regione e l’Unione europea, ma anche con le vicine Turchia e Russia. Ritengo che il contenuto della relazione potrebbe gettare le basi per una simile unione, che rimane al momento solamente una speranza, ma che mi auguro si possa presto trasformare in realtà.</p>
    </intervention>
    <intervention id="4-059" speaker_id="96825" name="Norica NICOLAI" is_mep="True" mode="spoken" nationality="Romania" birth_date="27-01-1958" birth_place="Sinaia" p_group="Group of the European People's Party (Christian Democrats)" m_state="RO">
      <p sl="ro">a nome del gruppo ALDE. – In qualità di relatore ombra del gruppo dell’Alleanza dei Liberali e dei Democratici per l’Europa, credo che questa relazione offra un importante punto di partenza per un approccio coerente nei confronti della regione del Caucaso nonché un punto di riferimento qualitativo per le prossime relazioni. Vorrei quindi congratularmi con l’onorevole Kirilov e credo che l’impegno di tutti i gruppi politici abbia portato alla definizione di un approccio perfettamente coerente per la regione.</p>
      <p sl="ro">Ritengo che il 2010 possa offrire sia all’Unione europea sia ai paesi del Caucaso meridionale, una serie di opportunità; una partecipazione più attiva da parte della diplomazia europea nei tre fascicoli di alto profilo in materia di conflitto – ovvero i fascicoli riguardanti Abkhazia e Ossezia, il Nagorno-Karabakh e la controversia tra Turchia e Armenia – può infatti portare a significativi passi avanti.</p>
      <p sl="ro">In conclusione, la relazione sottolinea un fattore chiave per la nostra sicurezza energetica, ovvero la necessità di un maggiore coinvolgimento dell’l’Unione europea al fine di normalizzare i livelli di sicurezza nella regione. A mio parere, l’approccio più efficace è l’estensione del partenariato, al quale deve però corrispondere anche un profondo impegno europeo per portare democrazia e stabilità nella regione; l’influenza del totalitarismo è infatti ancora molto forte, affiancata da una generale carenza di democrazia.</p>
      <p sl="ro">Sono necessari politiche e progetti importanti e ben finanziati per eliminare i fattori che caratterizzano questa regione, quali la mancanza di buon governo, l’aumento della bellicosità e, ultima ma non meno importante, la corruzione. Per raggiungere questo obiettivo serve una volontà democratica da parte sia dell’Unione europea sia dei loro governi nazionali.</p>
      <p sl="ro">La relazione affronta tutti gli argomenti che ho menzionato e molti altri temi rilevanti ai fini della definizione di un approccio europeo, quali i diritti e le libertà individuali. Ritengo, inoltre, che sia essenziale per l’Unione europea e gli Stati membri prendere in considerazione un partenariato strategico.</p>
    </intervention>
    <intervention id="4-060" speaker_id="97017" name="Ulrike LUNACEK" is_mep="True" mode="spoken" nationality="Austria" birth_date="26-05-1957" birth_place="Krems a.d. Donau" p_group="Group of the Greens/European Free Alliance" m_state="AT">
      <p sl="de">a nome del gruppo Verts/ALE. – Signor Presidente, come gli onorevoli colleghi che mi hanno preceduto, vorrei anch’io ringraziare l’onorevole Kirilov per l’ottimo lavoro svolto e l’alta qualità della relazione, che è davvero esauriente.</p>
      <p sl="de">Vorrei fare cenno ad alcuni punti che non sono ancora stati sollevati, ma che mi stanno molto a cuore. Purtroppo, i tre conflitti congelati in questa regione rappresentano un ostacolo enorme non solo al pieno sviluppo della politica europea di vicinato, ma anche allo sviluppo dei paesi stessi. Quando si ha un nemico esterno, reale o presunto, le cose sono relativamente semplici. Nel Caucaso meridionale, i governi e gli Stati spesso non attribuiscono la giusta importanza alla lotta contro la povertà, alle iniziative a favore della popolazione e all’assunzione di responsabilità nei confronti dei cittadini. Questo significa che l’elemento cardine della relazione, che mi lascia soddisfatto, è la necessità di ridurre gli elevati livelli di spesa militare – incrementati negli anni recenti e criticati nella relazione – a favore degli investimenti in settori quali i servizi sociali, la cultura o l’ambiente, che vanno a vantaggio della popolazione.</p>
      <p sl="de">Un altro aspetto, che era stato affrontato, per esempio, nella relazione Tagliavini circa il conflitto tra Georgia e Russia, riguarda la necessità di un disarmo a livello intellettuale e linguistico allo scopo di contrastare un linguaggio istigatore e la manipolazione della storia. Tutto questo sarà necessario se intendiamo progredire veramente nell’opera di pacificazione della regione.</p>
      <p sl="de">Tra gli altri fattori possiamo inserire la necessità di maggiore democrazia, il sostegno alla società civile, la tutela delle minoranze etniche, sessuali e religiose e le questioni relative ai diritti dell’uomo. Vorrei portarvi un esempio che arriva dall’Azerbaigian. Si tratta del caso di due giovani blogger che hanno avuto il coraggio di criticare il governo; sono stati incarcerati ed ora, dopo sei mesi, non sono stati ancora rilasciati. La libertà dei media è un problema comune. Fortunatamente, tutti questi aspetti sono stati inclusi nella relazione e mi unisco al giudizio degli onorevoli colleghi che mi hanno preceduto: la dimensione regionale e la cooperazione transfrontaliera sono elementi essenziali. Sosteniamo, pertanto, la Commissione nelle attività congiunte che sta conducendo in questo ambito.</p>
    </intervention>
    <intervention id="4-061" speaker_id="4521" name="Charles TANNOCK" is_mep="True" mode="spoken" nationality="United Kingdom" birth_date="25-09-1957" birth_place="Aldershot" p_group="European Conservatives and Reformists Group" m_state="GB">
      <p sl="en">a nome del gruppo ECR. – Signor Presidente, come spiegato con chiarezza nella relazione Kirilov, i paesi del Caucaso meridionale sono strategicamente importanti per l’Unione, non da ultimo in termini di sicurezza energetica, in quanto corridoio di transito per le risorse di petrolio e gas del bacino del Caspio. Purtroppo questa regione rimane paralizzata da conflitti congelati, il più recente dei quali è, naturalmente, l’occupazione di fatto da parte della Russia di Abkhazia e Ossezia meridionale, che, a nostro avviso, sono territorio sovrano della Georgia. In termini di relazioni tra Unione europea e Russia non possiamo fingere che questo attacco non sia mai accaduto.</p>
      <p sl="en">Tramite i meccanismi del Partenariato orientale e della politica europea di vicinato, dobbiamo ora raddoppiare i nostri sforzi per ricompensare la determinazione dimostrata dalla Georgia nel realizzare le proprie aspirazioni euroatlantiche. Il mio gruppo ed io siamo pienamente a favore della possibilità di un accordo di libero scambio, di una liberalizzazione dei visti e di accordi di associazione per tutti i paesi del Caucaso meridionale. Per la profonda amicizia che mi lega all’Armenia, sono lieto che la versione finale della relazione sia più equilibrata rispetto alle versioni iniziali. Mi rimangono però ancora dei dubbi riguardo ad alcuni elementi della relazione che paiono contraddire la posizione ufficiale dell’Unione europea e la posizione del gruppo di Minsk in particolare sulla risoluzione della questione del Nagorno-Karabakh.</p>
      <p sl="en">Ora l’Armenia ha compiuto sforzi coraggiosi per risolvere finalmente l’annosa questione del Nagorno-Karabakh; ha anche cercato di normalizzare le relazioni con la Turchia, stabilizzando probabilmente in questo modo il Caucaso meridionale. Sarebbe auspicabile che anche la Turchia rispondesse in maniera altrettanto costruttiva senza porre condizioni preliminari. L'apertura del confine non solo solleverebbe l’Armenia dalle sofferenze dell’embargo, proseguite per fin troppo tempo, ma una regione della Turchia orientale poverissima e sottosviluppata avrebbe una possibilità di prosperità economica. La Turchia ha quindi un chiaro interesse nello spingere affinché si affronti la questione. Non è plausibile che la Turchia giustifichi la chiusura permanente del confine con l’Armenia adducendo un rapporto di solidarietà verso l’Azerbaigian, in merito alla disputa irrisolta del Nagorno-Karabakh. E’ una scusa tanto logica quando sostenere che la Grecia dovrebbe chiudere il proprio confine con la Turchia in Tracia per solidarietà con i greci ciprioti in relazione all’occupazione turca di Cipro. In Unione europea crediamo in confini aperti e nel libero commercio come condizioni sine qua non per la pace e la stabilità nel nostro continente e nel Caucaso meridionale.</p>
    </intervention>
    <intervention id="4-062" speaker_id="96994" name="Fiorello PROVERA" is_mep="True" mode="spoken" nationality="Italy" birth_date="31-03-1946" birth_place="Vigevano" p_group="Europe of freedom and democracy Group" m_state="IT">
      <p sl="it">a nome del gruppo EFD . – Signor Presidente, onorevoli colleghi, mi congratulo anch'io con il collega Kirilov per l'eccellente lavoro svolto in un settore pieno di difficoltà, ma anche di opportunità, come quello dei rapporti tra i paesi dell'Unione europea e i paesi del Caucaso meridionale.</p>
      <p sl="it">L'Europa ha aperto un interessante progetto di partenariato orientale, che ha incontrato la condivisione e l'interesse da parte di Armenia, Georgia e Azerbaigian. Ma le sfide da affrontare sono molteplici e investono questioni energetiche, economiche e politiche, soprattutto di sicurezza, come nel caso della Georgia, della questione del Nagorno-Karabakh e le tensioni tra Turchia e Armenia.</p>
      <p sl="it">Uno sviluppo dei rapporti tra Unione europea e questi tre paesi sarà molto più efficace se verrà stabilito un clima di reciproca cooperazione tra Armenia, Georgia e Azerbaigian, nel rispetto del principio dell'integrità territoriale e delle risoluzioni ONU che costituiscono la base per la soluzione dei conflitti irrisolti nell'area. È importante ribadire la politica che sottolinea l'intangibilità dei confini di uno Stato, da sempre sostenuta dall'Unione europea, confini che non possono essere modificati in nessun caso con l'uso della forza militare.</p>
    </intervention>
    <intervention id="4-063" speaker_id="34254" name="Dimitar STOYANOV" is_mep="True" mode="spoken" nationality="Bulgaria" birth_date="17-05-1983" birth_place="Sofia" p_group="Non" m_state="BG">
      <p sl="bg">Signor Presidente, vorrei iniziare informando gli onorevoli colleghi che i relatori, gli onorevoli Kirilov e Kazak, appartengono a partiti che, in seno all’assemblea nazionale bulgara, votano automaticamente contro il riconoscimento del genocidio armeno. Con questa premessa, non risulta strano che, come ha già affermato l’onorevole Tannock prima di me, questa relazione si allontani da alcune delle posizioni sinora presentate. Numerose rispettabili organizzazioni armene mi hanno contattato, soprattutto in merito alla questione del Nagorno-Karabakh, informandomi che la relazione, per esempio, non è stata menzionata e che non hanno avuto luogo consultazioni con esponenti di spicco del gruppo di Minsk. Inoltre, sebbene la relazione faccia riferimento ai criteri di Madrid, in realtà non li rispetta.</p>
      <p sl="bg">Mi permetto quindi di portare una critica costruttiva all’onorevole Kirilov, proprio perché ritengo che una presentazione unilaterale dei fatti non può migliorare la situazione né contribuire a risolvere i conflitti. Occorre un’impostazione flessibile che esamini la realtà da tutte le prospettive, altrimenti finiremo per esacerbare i conflitti anziché risolverli.</p>
    </intervention>
    <intervention id="4-064" speaker_id="39725" name="Iuliu WINKLER" is_mep="True" mode="spoken" nationality="Romania" birth_date="14-03-1964" birth_place="Hunedoara" m_state="RO">
      <p sl="en">Signor Presidente, ritengo che la democratizzazione, il buon governo, lo stato di diritto e il rispetto dei diritti dell’uomo siano le fondamenta sulle quali costruire le nostre relazioni future con Armenia, Azerbaigian e Georgia. Naturalmente anche la cooperazione transfrontaliera a livello regionale nel Caucaso meridionale contribuirà ad aumentare le possibilità di cooperazione tra la regione e l’Unione europea.</p>
      <p sl="en">La nostra cooperazione economica comprende una serie di importanti dimensioni, tra cui la cooperazione in materia di energia e sicurezza, specialmente nel contesto di validi progetti sostenuti dalla Commissione europea, come il progetto del gasdotto Nabucco. Le regioni del Mar Caspio e del Mar Nero rivestono un ruolo fondamentale per la sicurezza energetica europea, come la strategia dell’UE per il Caucaso meridionale giustamente riconosce.</p>
      <p sl="en">Vorrei brevemente puntualizzare tre aspetti specifici. In primo luogo, abbiamo bisogno di una solida cooperazione regionale e dobbiamo quindi coinvolgere le autorità locali nella cooperazione transfrontaliera. In secondo luogo, per quanto riguarda la questione dell’adesione dell’Azerbaigian all’OMC, ritengo che la Commissione debba fornire al paese assistenza tecnica e tutto il sostegno necessario per raggiungere i requisiti per l’adesione.</p>
      <p sl="en">In terzo luogo, il meccanismo dell’assistenza tecnica che potremmo fornire per rafforzare i sistemi bancario e finanziario degli Stati del Caucaso meridionale offrirebbe ottime prospettive al settore imprenditoriale e agli investitori.</p>
    </intervention>
    <intervention id="4-065" speaker_id="33990" name="Adrian SEVERIN" is_mep="True" mode="spoken" nationality="Romania" birth_date="28-03-1954" birth_place="Bucureşti" p_group="Group of the Progressive Alliance of Socialists and Democrats in the European Parliament - Vice" m_state="RO">
      <p sl="en">Signor Presidente, la relazione presentata dall’onorevole Kirilov fa riferimento all’esigenza di una strategia dell’UE per il Caucaso meridionale. In effetti, concordo sulla necessità di una strategia, ma una strategia ha bisogno di obiettivi e gli obiettivi presuppongono una chiara identità geopolitica, sulla quale forse dobbiamo concentrarci per definire meglio la strategia stessa. Quali sono i nostri obiettivi nel Caucaso meridionale? In poche parole: stabilità, apertura nella regione e interoperabilità legislativa, democratica, politica, eccetera.</p>
      <p sl="en">La specificità della regione nell’ambito del Partenariato orientale va riconosciuta e considerate in quanto tale, così come va riconosciuta e considerata la specificità di ciascun paese della regione. Dobbiamo definire e valutare il ruolo della Turchia nella regione e utilizzare i nostri negoziati con questo paese come base per la creazione di un partenariato tra UE e Turchia teso ad affrontare problematiche locali e regionali. Come è già stato precisato, la Turchia, ne sono certo, potrebbe avere un ruolo molto costruttivo da questo punto di vista.</p>
      <p sl="en">La regione del Caucaso meridionale inoltre appartiene al nostro vicinato comune con la Russia, all’interno del quale vanno rintracciate le modalità per promuovere politiche comuni. Senza dubbio un approccio trilaterale potrebbe essere utile per affrontare le questioni relative alla sicurezza e, forse, all’energia, promuovendo in questo modo soluzioni per i cosiddetti conflitti congelati a livello locale. Dobbiamo però ammettere che questi conflitti rappresentano soltanto una parte di un problema più strutturato, ampio e complesso e con maggiore rilevanza a livello globale. Il pacchetto proposto dovrà quindi essere di portata globale. Allo stesso modo, ritengo che sia necessario liberarsi di alcune ambiguità e comprendere che i principi di autodeterminazione e integrità territoriale non sempre si possono applicare al medesimo contesto.</p>
      <p sl="en">Infine, ritengo si debba prendere in considerazione l’organizzazione di una conferenza sulla sicurezza e la cooperazione nel Caucaso meridionale al fine di sviluppare un patto di stabilità per la regione.</p>
    </intervention>
    <intervention id="4-066" speaker_id="96801" name="Tomasz Piotr PORĘBA" is_mep="True" mode="spoken" nationality="Poland" m_state="PL">
      <p sl="pl">In qualità di relatore permanente del Parlamento europeo per l’Armenia, vorrei sottolineare la necessità di definire una strategia comunitaria chiara ed efficace per il Caucaso meridionale, regione per la quale nutriamo grandi speranze nella costruzione di un’Europa libera e democratica. A questo scopo, dobbiamo garantire un sostegno costante ai paesi della regione, incoraggiandoli a introdurre altre riforme di libero mercato.</p>
      <p sl="pl">E’ di fondamentale importanza completare al più presto il processo negoziale per un nuovo tipo di accordo di associazione tra i paesi del Caucaso meridionale e l’Unione europea. Sono convinto che questi accordi spingeranno la regione a proseguire nell’impegno per introdurre norme democratiche attraverso riforme che, come dimostra l’esempio della Georgia, hanno già prodotto risultati. In Doing Business 2010, una classifica degli Stati che favoriscono l’imprenditoria stilata dalla Banca mondiale, la Georgia occupa l’undicesimo posto: in quattro anni è avanzata di ben 101 posizioni. Transparency International ha dichiarato che, con la riduzione della burocrazia voluta durante il mandato del Presidente Saakashvili, l’indice di percezione della corruzione per la Georgia si è dimezzato.</p>
      <p sl="pl">L’Unione europea deve apprezzare la costanza con cui il Presidente Saakashvili sta applicando una politica di libero mercato; le sue riforme rappresentano un valido esempio per gli altri paesi del Caucaso.</p>
    </intervention>
    <intervention id="4-067" speaker_id="2229" name="Bernd POSSELT" is_mep="True" mode="spoken" nationality="Germany" birth_date="04-06-1956" birth_place="Pforzheim" p_group="Group of the European People's Party (Christian Democrats)" m_state="DE">
      <p sl="de">Signor Presidente, il 9 maggio, il Presidente Buzek ha celebrato qui a Strasburgo il 60° anniversario della dichiarazione di Robert Schuman insieme a 20 000 persone. Detto questo, vorrei precisare che il Caucaso meridionale si trova ad affrontare due alternative: trovarsi in una situazione simile a quella nei Balcani nel periodo precedente alla Prima guerra mondiale, ma su scala globale; oppure trovarsi in una situazione simile a quelle nella Comunità europea del carbone e dell’acciaio dopo la Seconda guerra mondiale. La relazione Kirilov sceglie la seconda alternativa.</p>
      <p sl="de">Concordo con l’onorevole Swoboda nel dire che, se i tre Stati del Caucaso meridionale instaurassero una collaborazione più stretta, le influenze esterne, ad esempio dalla Russia, potrebbero ridursi notevolmente. E’, pertanto, nell’interesse di tutti e tre i paesi unirsi. Sostengo l’Armenia nell’impegno profuso per ottenere il riconoscimento del genocidio perpetrato dall’Impero ottomano; il paese tuttavia sarebbe molto più credibile se decidesse di ritirare le proprie truppe dall’Azerbaigian. C’è l’impellente necessità di una soluzione pacifica nel Nagorno-Karabakh e nelle zone occupate dell’Azerbaigian, così come è fondamentale ottenere maggiore stabilità. Se la Georgia fosse divisa, infatti, come molti a Mosca desiderano, allora l’intera regione ne risulterebbe destabilizzata.</p>
      <p sl="de">Per questo, i principali temi da affrontare riguardano i negoziati di pace, una soluzione per i conflitti di nazionalità e, soprattutto, il ritorno degli sfollati alle proprie case. E’ inaccettabile che nel XXI secolo gli sfollati continuino a essere impiegati come strumento politico, così come è inaccettabile il tentativo di far proseguire il processo di migrazione interno. Occorre mostrare molta più sensibilità e avviare molte più iniziative in questo ambito.</p>
    </intervention>
    <intervention id="4-068" speaker_id="28279" name="Justas Vincas PALECKIS" is_mep="True" mode="spoken" nationality="Lithuania" birth_date="01-01-1942" birth_place="Samara " p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Desidero ringraziare l’onorevole Kirilov per aver stilato una relazione esauriente e molto significativa. L’Unione europea incoraggia lo sviluppo dell’Armenia, dell’Azerbaigian e della Georgia in paesi aperti, pacifici, stabili e democratici, dove i diritti dell’uomo e delle minoranze siano garantiti e dove si sviluppi un confronto civile tra governo e opposizione.</p>
      <p sl="lt">Non è facile parlare di cooperazione regionale quando sappiamo benissimo che tutti e tre i paesi sono stati colpiti da conflitti, congelati o nuovi. L’esperienza europea (specialmente se si considera che l’Unione europea ha preso origine da guerre sanguinarie) è una testimonianza eloquente del fatto che l’unica soluzione risiede nel dialogo, nel negoziato, nel curare le ferite e nell’agire guardando al futuro e non al passato. I paesi del Caucaso meridionale avranno una prospettiva europea più chiara se saranno in grado di cooperare tra loro e con la regione circostante; questo naturalmente dipenderà anche dall'atteggiamento dei paesi vicini.</p>
      <p sl="lt">L’Unione europea ha la possibilità di giocare un ruolo politico più attivo nel Caucaso meridionale per garantire, soprattutto, l’attuazione di programmi di riduzione della povertà, attenuazione dell’isolamento sociale, parità tra i generi e diritti delle donne, nonché investimenti nei settori dell’istruzione e della sanità.</p>
      <p sl="lt">E’ importante intensificare i contatti diretti tra cittadini del Caucaso meridionale e degli Stati membri dell’Unione europea. In particolare, dovremmo incrementare il numero di studenti, insegnanti e ricercatori coinvolti in programmi di mobilità.</p>
      <p sl="lt">Questo è l’interesse comune che condividiamo più di ogni altro.</p>
    </intervention>
    <intervention id="4-069" speaker_id="28372" name="Ryszard CZARNECKI" is_mep="True" mode="spoken" nationality="Poland" birth_date="25-01-1963" birth_place="Londyn " m_state="PL">
      <p sl="pl">Per il Parlamento europeo, questo è un passo importante verso l’apertura nei confronti di nazioni che sono evidentemente europee, come la Georgia e l’Armenia. Sinceramente, attendiamo questa decisione da troppo tempo. Mi dispiace che questo non sia avvenuto due anni fa, quando la Georgia è stata oggetto di un intervento militare russo, ma rimane comunque un passo nella giusta direzione. Mi auguro che riceva un contenuto politico specifico e che l’Assemblea parlamentare di Euronest sostenga le ambizioni di quei paesi che ovviamente hanno una prospettiva europea.</p>
      <p sl="pl">Spero di cuore che chi oggi parla di deficit democratico nei paesi di questa regione, si esprimesse con altrettanta chiarezza circa il deficit democratico di un paese vicino alla regione, vale a dire la Russia, evitando così di usare due metri di giudizio.</p>
    </intervention>
    <intervention id="4-070" speaker_id="96788" name="Krzysztof LISEK" is_mep="True" mode="spoken" nationality="Poland" birth_date="28-05-1967" birth_place="Gdańsk" p_group="Group of the European People's Party (Christian Democrats)" m_state="PL">
      <p sl="pl">Armenia, Azerbaigian e Georgia sono indubbiamente Stati europei, non vi è dubbio che siano nazioni europee. Sono paesi membri del Consiglio d’Europa e prendono parte a numerose missioni internazionali in cooperazione con i paesi dell’Unione europea. Quest’ultima deve riconoscere il diritto fondamentale di tutti gli Stati all’autodeterminazione e di decidere del proprio futuro; non è più accettabile il vecchio principio delle regioni e delle sfere di influenza.</p>
      <p sl="pl">Vorrei soffermarmi brevemente sulla questione dell’integrità territoriale della Georgia. E’ molto positivo che l’Unione europea abbia dichiarato il proprio appoggio. Non dobbiamo dimenticare che l’UE è vista, a livello globale e anche, e soprattutto, in questi paesi, come garante della sicurezza nella regione. Purtroppo parti degli accordi di cessate il fuoco del 12 agosto e dell’8 settembre non sono state applicate. So che vi sono in corso discussioni in merito a Ginevra, ma forse dovremmo sottolineare nuovamente la questione nei nostri colloqui bilaterali con la Federazione russa.</p>
      <p sl="pl">Una seconda questione riguarda i visti. Concordo con il Commissario Malmström quando sostiene che il sistema di visti è la soluzione migliore per far avvicinare le persone e permetter ai cittadini europei di viaggiare e non vi è dubbio che il sistema debba essere esteso anche ai cittadini di Georgia, Armenia e Azerbaigian.</p>
    </intervention>
    <intervention id="4-071" speaker_id="96856" name="George Sabin CUTAȘ" is_mep="True" mode="spoken" nationality="Romania" birth_date="23-02-1968" birth_place="Bacău" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Alla luce dell’importanza che la situazione geopolitica di Armenia, Georgia e Azerbaigian riveste per l’Unione europea, la Turchia (in qualità di paese candidato all’adesione all’UE), la Russia e l’Iran, occorre definire una strategia europea per il Caucaso meridionale, incentrata sulla promozione della crescita economica, della stabilità politica e del rispetto dei diritti dell’uomo.</p>
      <p sl="ro">Il commercio è uno dei principali strumenti che l’Unione europea ha a disposizione. La conclusione di accordi di libero scambio con i paesi della regione darebbe nuovo impulso agli investimenti esteri, creando nuovi posti di lavoro e incoraggiando la crescita economica. Garantire la sicurezza energetica è una preoccupazione comune per l’Unione europea e per la regione del Caucaso meridionale.</p>
      <p sl="ro">Dobbiamo intensificare la cooperazione in materia di energia, in particolare ultimando il progetto Nabucco al più presto e fornendo sostegno europeo ai progetti energetici che promuovano l’efficienza energetica e lo sviluppo di fonti di energia alternative nel Caucaso meridionale.</p>
    </intervention>
    <intervention id="4-072" speaker_id="96793" name="Paweł Robert KOWAL" is_mep="True" mode="spoken" nationality="Poland" birth_date="22-07-1975" birth_place="Rzeszów" p_group="European Conservatives and Reformists Group" m_state="PL">
      <p sl="pl">La Georgia e l’Armenia, come sottolineato dagli autori della relazione, stanno attuando una strategia europea dinamica e di successo, basata sulla politica europea di vicinato. L’Europa deve dare un riscontro a queste iniziative, tenendo sempre ben presenti le specificità di ciascun paese del Caucaso meridionale. Per ogni Stato della regione, la strategia deve includere settori quali trasporti, ambiente naturale, cultura e società.</p>
      <p sl="pl">Signor Presidente, parlando del Caucaso meridionale, spesso si fa riferimento ai conflitti congelati e ai problemi etnici. Queste preoccupazioni sono indubbiamente positive, ma, per offrire una risposta efficace ai problemi del Caucaso meridionale, l’Unione europea deve porre l’attenzione sull’ammodernamento e il cambiamento dei paesi della regione al fine di ridimensionare la portata dei conflitti.</p>
      <p sl="pl">Nella discussione odierna, spesso ci siamo dimenticati che la Georgia è appena uscita da una guerra e stiamo ancora valutando quale atteggiamento assumere in merito a questa situazione. Se vogliamo liberare il Caucaso meridionale dai conflitti, dobbiamo portare avanti il processo di ammodernamento perché tanto la Georgia, quanto l’Armenia e l’Azerbaigian, hanno registrato una crescita economica talmente elevata negli ultimi anni da meritare il nostro sostegno. Vi ringrazio.</p>
    </intervention>
    <intervention id="4-073" speaker_id="97968" name="Andrey KOVATCHEV" is_mep="True" mode="spoken" nationality="Bulgaria" birth_date="13-12-1967" birth_place="Sofia" m_state="BG">
      <p sl="bg">Signor Presidente, accolgo con favore la relazione Kirilov, che invita l’Unione europea a svolgere un ruolo più attivo nel Caucaso meridionale, una regione di importanza geopolitica significativa. Sviluppi positivi nel Caucaso meridionale porterebbero notevoli vantaggi sia all'Unione Europea, sia alla vicina regione del Mar Nero; per questa regione, però, non è ancora stata definita una strategia europea chiara e non sarà quindi possibile discuterne in tempi brevi.</p>
      <p sl="bg">Mi preoccupa il ritardo nel processo di ratifica dei protocolli sottoscritti da Turchia e Armenia lo scorso ottobre. Nessuna delle due parti dovrebbe imporre condizioni per la ratifica di questi protocolli, che risultano peraltro vantaggiosi sia per il popolo turco sia per quello armeno. Come si fa giustamente notare nella relazione, i negoziati tra Armenia e Turchia sulla possibilità di aprire il confine e instaurare relazioni diplomatiche e quelli condotti in seno al gruppo di Minsk dell’OSCE riguardo al Nagorno-Karabakh vanno trattati come questioni separate.</p>
      <p sl="bg">L’Unione europea deve impegnarsi in modo più attivo al fine di una risoluzione del conflitto del Nagorno-Karabakh. In base alla nostra esperienza nei Balcani e, più di recente, in Georgia, l’Unione europea si trova nella posizione più adatta per svolgere un ruolo fondamentale nella regione. Un Caucaso meridionale stabile, sicuro e prospero è nel nostro interesse ed è giunto il momento di assumerci le nostre responsabilità.</p>
      <p sl="bg">Il trattato di Lisbona fornisce all’Unione europea il contesto per giocare un ruolo fondamentale al livello mondiale, come dimostra la partecipazione dell’Unione europea al gruppo di Minsk in qualità di membro ufficiale e non soltanto attraverso la presenza di alcuni Stati membri.</p>
    </intervention>
    <intervention id="4-074" speaker_id="4308" is_mep="True" mode="spoken" role="Presidente" name="Alejo VIDAL-QUADRAS" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="unknown">Onorevoli parlamentari, otto deputati hanno chiesto di prendere la parola secondo la procedura catch the eye . Il tempo rimasto non è però sufficiente per fare intervenire tutti, in quanto dobbiamo procedere alla votazione. Cederò, pertanto, la parola soltanto a sei parlamentari.</p>
    </intervention>
    <intervention id="4-075" speaker_id="23785" name="Andrzej GRZYB" is_mep="True" mode="spoken" nationality="Poland" birth_date="23-08-1956" birth_place="Siedlików" p_group="Group of the European People's Party (Christian Democrats)" m_state="PL">
      <p sl="pl">La relazione sul Caucaso meridionale è ottima e presta particolare attenzione al ruolo dell’Unione europea come mediatore e promotore di valori, ma soprattutto come promotore della cooperazione tra i paesi della regione. I problemi che dobbiamo risolvere riguardano principalmente questioni relative all’integrità territoriale di questi paesi e le modalità per renderli economicamente più forti; in entrambi questi ambiti, l’Unione europea è in grado prestare il proprio sostegno ai paesi della regione.</p>
      <p sl="pl">Uno dei maggiori problemi riguarda la questione irrisolta dei profughi, come già ricordato dall’onorevole Posselt. Ritengo davvero scandaloso che, ai giorni nostri, non si trovi una soluzione al problema. La relazione presenta però una lacuna; non fa infatti riferimento alla Convenzione quadro per la protezione delle minoranze nazionali, nonostante sia stata sottoscritta da tutti i paesi della regione Vi ringrazio.</p>
    </intervention>
    <intervention id="4-076" speaker_id="33984" name="Ioan Mircea PAŞCU" is_mep="True" mode="spoken" nationality="Romania" birth_date="17-02-1949" birth_place="Satu Mare" p_group="Group of the Progressive Alliance of Socialists and Democrats in the European Parliament" m_state="RO">
      <p sl="en">Signor Presidente, oggi discutiamo una relazione di grande rilievo e ottima redazione, che concerne una regione importante e vicina all’UE, ovvero il Caucaso meridionale. Le raccomandazioni generali della strategia comunitaria per la sicurezza sono pienamente giustificate dalle caratteristiche della regione: la sua posizione strategica, la possibilità di trasportare petrolio e gas dal Caspio verso l’UE e le significative risorse proprie. Questi elementi richiedono la nostra totale attenzione e determinazione ad agire. Proprio a seguito della sua importanza dal punto di vista strategico ed energetico, la regione è fortemente contesa da potenze straniere che approfittano dalle divisioni e dei conflitti interni, siano essi congelati o in via di risoluzione.</p>
      <p sl="en">Se l’Unione europea è interessata a sfruttare appieno il potenziale del Caucaso meridionale, allora deve agire all’unisono e non su base individuale, e deve essere dimostrare maggiore determinazione nelle sue iniziative, anche a costo si scontentare alcuni. Per raggiungere questo obiettivo, serve una strategia.</p>
    </intervention>
    <intervention id="4-077" speaker_id="2155" name="Sir Graham WATSON" is_mep="True" mode="spoken" nationality="United Kingdom" birth_date="23-03-1956" birth_place="Rothesay " p_group="Group of the Alliance of Liberals and Democrats for Europe" m_state="GB">
      <p sl="en">Signor Presidente, mi congratulo con gli onorevoli Kirilov e Kazak per il lavoro svolto.</p>
      <p sl="en">Se valutiamo le nostre relazioni solamente dal punto di vista del nostro fabbisogno di gas e petrolio, finiremo per acuire le tensioni, senza raggiungere la sicurezza in altri ambiti. La nostra politica deve essere guidata dalla ricerca della pace e dello sviluppo economico nel Caucaso meridionale, attraverso accordi con la NATO per garantire che questi obiettivi siano alla base del loro nuovo concetto strategico. Dovremmo inoltre avviare un dialogo con la Russia e la Turchia, in qualità di potenze presenti nella regione, allo scopo di massimizzare il livello di accordo, nonché tendere sinceramente la mano alla popolazione attraverso accordi di associazione e in materia di visti, e non solo.</p>
      <p sl="en">La dichiarazione dei Presidenti Medvedev e Yanukovich riguardo alla Moldova va accolta con favore, in quanto dimostra i risultati che si possono ottenere attraverso la diplomazia. Vorrei anche congratularmi con il Commissario Füle per l’attuale sviluppo del partenariato di vicinato orientale. L’Unione europea sta definendo una politica estera e di sicurezza comune dalla quale mi aspetto un impegno più attivo da parte dell’UE in tutti gli aspetti delle relazioni con la regione del Mar Nero.</p>
    </intervention>
    <intervention id="4-078" speaker_id="96838" name="Cristian Dan PREDA" is_mep="True" mode="spoken" nationality="Romania" birth_date="26-10-1966" birth_place="Bucureşti" p_group="Group of the European People's Party (Christian Democrats)" m_state="RO">
      <p sl="ro">Desidero anch’io congratularmi con l’onorevole Kirilov e ringraziarlo per aver collaborato a stilare la relazione. Sono due i punti che vorrei sottolineare. Il primo riguarda la democrazia. Poco fa, l’onorevole Posselt ha affermato che i paesi della regione del Caucaso meridionale devono collaborare: lo potranno fare se l’Azerbaigian, la Georgia e l’Armenia saranno governati dallo stato di diritto e diventeranno paesi affidabili e pluralisti. Se ciò accadrà, l’Unione europea avrà guadagnato qualcosa.</p>
      <p sl="ro">Il secondo punto riguarda invece la questione energetica. A questo riguardo, vorrei sottolineare il ruolo della Georgia e dell’Azerbaigian come paesi di transito per le risorse energetiche e per la diversificazione delle fonti di approvvigionamento energetico. E’ tuttavia positivo il coinvolgimento anche dell’Armenia in questi progetti, inclusi in quelli relativi al settore dei trasporti. In questo contesto, la parola d’ordine è trasparenza.</p>
    </intervention>
    <intervention id="4-079" speaker_id="28255" name="Andreas MÖLZER" is_mep="True" mode="spoken" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Signor Presidente, al fine di ridurre la dipendenza europea dalla Russia per quanto riguarda gli approvvigionamenti energetici, il gas naturale deve giungere all’Unione europea dal bacino del Mar Caspio attraverso il Caucaso meridionale, che rivestirà in questo modo un ruolo centrale. Questa regione non è soltanto il punto di transito più esteso per il commercio di petrolio e gas; è anche il punto di incontro degli interessi della Russia e dell’Occidente, e persino della Turchia. Quest’ultima infatti, oltre ai contratti per il petrolio e il gas, sta cercando di concludere anche un patto di stabilità e di cooperazione.</p>
      <p sl="de">Anche l’Unione europea beneficerà della stabilità nel Caucaso, ma non dobbiamo lasciare la responsabilità di questo piano alla Turchia, altrimenti nel processo di adesione sorgeranno nuove dipendenze e pressioni. L’esempio di Cipro ci dimostra che Ankara non si tira di certo indietro. Le lotte di potere in corso per gli approvvigionamenti europei di gas naturale hanno già ritardato la costruzione del progetto su vasta scala per il gasdotto Nabucco, in fase di progettazione ormai da tempo. Spero che il progetto concorrente, il South Stream, possa avere più successo, evitando in questo modo che le risorse provenienti dal bacino del Mar Caspio vengano dirottate verso la Cina.</p>
    </intervention>
    <intervention id="4-080" speaker_id="96654" name="Jaroslav PAŠKA" is_mep="True" mode="spoken" nationality="Slovakia" birth_date="20-06-1954" birth_place="Banská Štiavnica" p_group="Europe of freedom and democracy Group - Vice" m_state="SK">
      <p sl="sk">Ieri gli esponenti del governo armeno mi hanno avvisato che, nella parte relativa al conflitto nel Nagorno-Karabakh, la relazione sull’esigenza di una strategia dell’UE per il Caucaso meridionale include frasi che non sono conformi alla posizione ufficiale dell’Unione europea così come definita nelle disposizioni della dichiarazione adottata dai ministri degli Affari esteri di tutti i paesi membri dell’OSCE, nonché nelle disposizioni della dichiarazione rilasciata dai ministri dell’OSCE ad Atene il 2 dicembre 2009.</p>
      <p sl="sk">In particolare, i punti 8 e 10 contengono frasi non conformi ai principi di Madrid concordati tra i firmatari del gruppo di Minsk dell’OSCE. Qualora questi punti siano adottati nella formulazione proposta, potrebbero ostacolare seriamente i progressi verso una risoluzione pacifica del conflitto nel Nagorno-Karabakh.</p>
      <p sl="sk">Per rispondere a queste preoccupazioni, propongo di prendere in considerazione una delle due alternative già suggerite: eliminare dalla relazione le disposizioni controverse o posticipare la votazione sulla relazione, in modo da concedere agli amici del Caucaso il tempo necessario per chiarire la propria posizione nella relazione che sarà presentata al Parlamento europeo.</p>
    </intervention>
    <intervention id="4-081" speaker_id="photo_generic" name="Štefan Füle" is_mep="True" mode="spoken">
      <p sl="en">membro della Commissione. – Signor Presidente, l’ultimo oratore, l’onorevole Paška, ha sollevato un punto importantissimo. Vorrei aggiungere tre brevissime osservazioni.</p>
      <p sl="en">Innanzi tutto, ritengo che il Partenariato orientale ci offre una strategia per avvicinare questi tre paesi all’Unione europea, e in effetti essi usano l’espressione “il più vicino possibile” all’Unione europea.</p>
      <p sl="en">In secondo luogo, sono convinto che abbiamo gli strumenti per farlo: accordi di associazione, accordi di integrazione economica, mobilità (la questione dei visti) e, ultimo ma non meno importante, un’Unione europea diversa, un’Unione europea che potrebbe unire l’approccio comunitario a quello della politica estera e di sicurezza comune.</p>
      <p sl="en">In terzo luogo, attendo una discussione in seno al Parlamento sul pacchetto relativo alla politica europea di vicinato, durante la quale approfondire insieme se il concetto di “il più vicino possibile all’Unione europea” debba essere inquadrato in una definizione istituzionale.</p>
    </intervention>
    <intervention id="4-082" speaker_id="34231" name="Evgeni KIRILOV" is_mep="True" mode="spoken" role="relatore" nationality="Bulgaria" birth_date="26-01-1945" birth_place="Lyubichevo" p_group="Group of the Progressive Alliance of Socialists and Democrats in the European Parliament" m_state="BG">
      <p sl="en">Signor Presidente, ancora una volta, ringrazio sinceramente per i commenti e la proficua cooperazione da parte di tutti. Grazie per tutte le osservazioni espresse e per il sostegno che la maggior parte dei colleghi che hanno preso la parola mi ha voluto manifestare.</p>
      <p sl="en">Desidero ringraziare il relatore della commissione per il commercio internazionale, l’onorevole Kazak, per le idee costruttive presentate dalla sua commissione, nonché la commissione per l’industria, la ricerca e l’energia per il suo contributo e per i suggerimenti, molti di quali sono stati inclusi nella relazione. Esprimo la mia gratitudine anche al segretariato per gli affari esteri e ai numerosi esperti, alle ONG e alle altre organizzazioni che operano attivamente nella regione e che hanno garantito il proprio prezioso contributo e sostegno.</p>
      <p sl="en">Vorrei soltanto aggiungere un ultimo commento: dobbiamo applicare ovunque gli stessi principi. Ho sentito qualche critica da alcuni colleghi, ma dobbiamo ricordare che questo Parlamento non ci concederebbe assolutamente il suo sostegno se parlassimo di integrità territoriale e di autodeterminazione per la Georgia. L’applicazione universale dei principi è la base migliore per cominciare a costruire relazioni. Mi auguro che il Consiglio e la Commissione vogliano accogliere la raccomandazione presentata dal Parlamento in questo testo ed elaborino una strategia completa per l’Unione europea nei confronti del Caucaso meridionale. A questo proposito, la visita del Commissario Füle in questa regione è stata davvero tempestiva.</p>
      <p sl="en">Invito la baronessa Ashton a seguire l’esempio e ad avviare un’opera di prevenzione dei conflitti nella regione. Permettetemi di dire che accogliamo con favore e sosteniamo la decisione del Consiglio della settimana scorsa di adottare le direttive di negoziato per i futuri accordi di associazione con i tre paesi in questione. Crediamo che migliorare le relazioni contrattuali con questa regione rappresenti un passo importante. E’ il momento adatto per intensificare le misure volte a prevenire sviluppi negativi nella regione e l’escalation delle tensioni; se così non fosse, correremo il rischio di dover intervenire nuovamente quando sarà troppo tardi. Non dobbiamo attendere che il ripetersi degli eventi.</p>
      <p sl="en">L’Europa ha imparato un'importante lezione: l’integrazione è l’unico modo sostenibile per riconciliarsi con il passato e investire in un futuro migliore.</p>
    </intervention>
    <intervention id="4-083" speaker_id="4308" is_mep="True" mode="spoken" role="Presidente" name="Alejo VIDAL-QUADRAS" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="unknown">La discussione è chiusa.</p>
      <p sl="unknown">L’ordine del giorno reca la votazione.</p>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="4-084" speaker_id="96814" name="Elena BĂSESCU" is_mep="True" mode="written" nationality="Romania" birth_date="24-04-1980" birth_place="Constanţa" p_group="Group of the European People's Party (Christian Democrats)" m_state="RO">
      <p sl="ro">Approvando questa relazione, il Parlamento europeo ribadisce la particolare importanza che il Caucaso meridionale riveste per l’Unione europea, nonché la necessità di elaborare una strategia per questa regione. I tre paesi che formano il Caucaso meridionale (Georgia, Armenia e Azerbaigian) fanno parte sia della Sinergia del Mar Nero sia del Partenariato orientale. L’Unione europea dispone quindi del contesto e degli strumenti per un coinvolgimento più attivo nella regione.</p>
      <p sl="ro">La Commissione europea deve avviare iniziative specifiche sulla cooperazione nei seguenti settori: sicurezza energetica, trasporti, sviluppo economico e protezione ambientale. La regione del Caucaso meridionale è particolarmente importante per il corridoio meridionale e quindi per la sicurezza energetica europea. La Romania è coinvolta in progetti specifici mirati allo sviluppo del corridoio meridionale.</p>
      <p sl="ro">In relazione a questo punto, rappresentanti del mio paese, della Georgia e dell’Azerbaigian hanno sottoscritto l’accordo AGRI, che prevede la costruzione di due terminali di gas naturale liquefatto presso due porti del Mar Nero, uno in Georgia e l’altro a Costanza, in Romania. Non è però possibile ignorare i conflitti congelati nel Caucaso in quanto la situazione potrebbe peggiorare, destabilizzando così la regione stessa.</p>
    </intervention>
    <intervention id="4-085" speaker_id="28424" name="Tunne KELAM" is_mep="True" mode="written" nationality="Estonia" birth_date="10-07-1936" birth_place="Taheva" p_group="Group of the European People's Party (Christian Democrats)" m_state="EE">
      <p sl="en">La situazione nel Caucaso meridionale ha bisogno di un’impostazione proattiva da parte dell’Unione europea, specialmente ora che il trattato di Lisbona le conferisce il mandato per un maggior impegno e presenza nella regione. L’invasione militare russa di gran parte del territorio georgiano nell’agosto del 2007 ha dimostrato chiaramente che i cosiddetti conflitti congelati possono facilmente trasformarsi in conflitti regionali devastanti se le principali potenze, come l’Unione europea, non si impegnano attivamente nella regione. Nel 2007, Unione europea e NATO sono state colte impreparate ad affrontare la nuova situazione. Nell’ambito della politica di vicinato orientale, l’Unione europea ha tutti gli strumenti per svolgere un ruolo di rilievo nel processo di costruzione della fiducia, nella ricostruzione e nella riabilitazione innanzi tutto attraverso una maggiore presenza europea nella regione. Sosteniamo pienamente la costruttiva missione del nostro rappresentante speciale Peter Semneby, ma non possiamo tuttavia limitarci alle missioni di vigilanza. In violazione agli accordi del 2007, la missione di vigilanza dell’Unione europea (EUMM) non ha ancora ricevuto l’autorizzazione per entrare nelle regioni separatiste sotto il controllo russo. Questa situazione è tanto intollerabile quanto umiliante. Possiamo proseguire la cooperazione con le autorità russe soltanto a condizione che rispettino pienamente gli impegni assunti.</p>
    </intervention>
    <intervention id="4-086" speaker_id="28380" name="Marek SIWIEC" is_mep="True" mode="written" nationality="Poland" birth_date="13-03-1955" birth_place="Piekary Sląskie" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">I conflitti nel Caucaso meridionale stanno diventando estremamente pericolosi, quasi al punto di convincerci che si tratti di conflitti non gestibili. Tutti gli sforzi intrapresi, siano essi reali o simulati, sono soltanto intesi a creare una cortina di nebbia intorno ai negoziati, che certamente non porteranno alla soluzione dei conflitti. Quanto detto vale per le dispute territoriali tra Georgia e Russia, nonché, in modo particolare, per il Nagorno-Karabakh.</p>
      <p sl="pl">Dal mio punto di vista, lo sviluppo della situazione tra due paesi – Armenia e Azerbaigian, nostri partner nell’ambito del Partenariato orientale e nella politica europea di vicinato – è un’inaccettabile politica di consenso al fatto che questi conflitti siano di ardua risoluzione.</p>
      <p sl="pl">L’Unione europea, agendo di comune accordo con la Russia, partner importantissimo in questo ambito, deve riuscire a creare una situazione che conduca a una chiara dichiarazione di posizioni. Innanzi tutto, è necessario inviare un messaggio chiaro per far comprendere a quei paesi che aspirano a diventare membri dell’Unione europea che la soluzione dei problemi territoriali e almeno una soluzione parziale della questione dei profughi sono condizioni fondamentali per valutare seriamente l’adesione in un futuro vicino o lontano.</p>
      <p sl="pl">A mio avviso, il futuro e la gestione del conflitto nel Nagorno-Karabakh sono una cartina al tornasole di quanto le parti intendono dimostrare a proposito delle questioni europee e di come hanno costruito la propria credibilità nella regione.</p>
    </intervention>
    <intervention id="4-087" speaker_id="97136" name="Indrek TARAND" is_mep="True" mode="written" nationality="Estonia" birth_date="03-02-1964" birth_place="Tallinn" p_group="Group of the Greens/European Free Alliance" m_state="EE">
      <p sl="en">Era ora che si discutesse di una strategia per il Caucaso, una strategia che non dovrebbe chiudere gli occhi dinanzi agli spiacevoli episodi che caratterizzano le relazioni tra Ucraina e Russia. Il caso riguarda il prolungamento dell’affitto della base navale di Sebastopoli fino al 2050. Le dichiarazioni dei leader russi secondo le quali la flotta del Mar Nero non sarà mai utilizzata contro i paesi vicini non sembrano troppo sincere. Perché mai la flotta si trova lì, allora? Per intrattenere i bambini e gli anziani della Crimea? Ceterum censeo , la Francia ha deciso di vendere una nave da guerra classe Mistral alla Russia; si pentirà amaramente di averlo fatto.</p>
    </intervention>
  </section>
  <section id="creitem5" title="5. Comunicazioni della Presidenza">
    <intervention id="4-090" speaker_id="28269" is_mep="True" mode="spoken" role="Presidente" name="Jerzy BUZEK" nationality="Poland" birth_date="03-07-1940" birth_place="Śmiłowice" m_state="PL">
      <p sl="unknown">Vorrei innanzi tutto presentarvi la difficile situazione in Polonia. A seguito della drammatica alluvione in Polonia, gran parte del territorio è inondato e molti cittadini hanno perso le loro proprietà; vorrei, a nome del Parlamento europeo e di noi tutti, esprimere sostegno, solidarietà e sincera partecipazione ai cittadini polacchi che oggi stanno soffrendo.</p>
      <a text="(Applausi)"/>
      <p sl="unknown">Durante la prossima tornata, il 16 giugno 2010, il Parlamento europeo terrà una discussione in merito. Sono certo che l’Unione europea mostrerà solidarietà e risponderà positivamente alle richieste di sostegno finanziario avanzate dalle autorità polacche; disponiamo infatti del Fondo di solidarietà dell’Unione europea, che riveste un’importanza fondamentale in caso di disastri naturali come questo.</p>
    </intervention>
  </section>
  <section id="creitem6" title="6. Modifica dell’ordine del giorno">
    <intervention id="4-092" speaker_id="28269" is_mep="True" mode="spoken" role="Presidente" name="Jerzy BUZEK" nationality="Poland" birth_date="03-07-1940" birth_place="Śmiłowice" m_state="PL">
      <p sl="unknown">Onorevoli colleghi, questa mattina si è tenuta una riunione della Conferenza dei presidenti, terminata 10 minuti fa. Abbiamo discusso a lungo di come organizzare la votazione sulle risoluzioni relative alla strategia Europa 2020. Come ben sapete, si tratta di una strategia volta a creare occupazione, prosperità e stabilità nel prossimo decennio, a beneficio dei cittadini di tutta l’Unione. Si tratta, dunque, di un progetto fondamentale per la situazione futura dell’Unione europea, e anche per quanto riguarda la nostra dimensione esterna, perché possiamo essere forti all’estero soltanto se lo siamo internamente.</p>
      <p sl="unknown">Per quanto riguarda la discussione tenuta nel corso dell’incontro della Conferenza dei presidenti, sono emerse alcune proposte a favore di una votazione sulle risoluzioni sulla strategia Europa 2020 nella giornata odierna; vorremmo infatti che si svolgessero il prima possibile per poter partecipare in maniera responsabile alla discussione in corso con le altre istituzioni europee. E’ stata inoltre sottolineata la necessità di una strategia adottata da un’ampia maggioranza. Se vogliamo avere influenza sulla situazione dell’Unione, è necessario che sussista un’ampia maggioranza a sostegno delle risoluzioni.</p>
      <p sl="unknown">Si teme che oggi questa maggioranza ancora non esista; da un lato abbiamo quindi bisogno di una strategia il prima possibile, e dall’altro vogliamo una risoluzione forte. Sono queste le nostre necessità.</p>
      <p sl="unknown">Per quanto riguarda la discussione responsabile tra i presidenti dei nostri gruppi politici, propongo di posticipare il dibattito, ai sensi dell’articolo 140 del regolamento.</p>
      <p sl="unknown">Lo ripeto: si tratta di una decisione estremamente importante, perché siamo consapevoli della necessità di avere presto la risoluzione, ma deve essere una risoluzione che gode di ampio consenso, dal momento che si tratta di questioni di importanza fondamentale.</p>
    </intervention>
    <intervention id="4-093" speaker_id="4342" name="Joseph DAUL" is_mep="True" mode="spoken" nationality="France" birth_date="13-04-1947" birth_place="Strasbourg" p_group="Group of the European People's Party (Christian Democrats)" m_state="FR">
      <p sl="fr">a nome del gruppo PPE. – Signor Presidente, la ringrazio per le sue dichiarazioni. Vorrei aggiungere che, per quanto riguarda le inondazioni, i nostri amici ungheresi si trovano nella stessa situazione dei polacchi. I pensieri rivolti ai cittadini polacchi, pertanto, valgono anche per i cittadini ungheresi.</p>
      <a text="(Applausi)"/>
      <p sl="fr">Sostengo la sua posizione: in una situazione di crisi, le forze democratiche devono unirsi. E’ in questo spirito che, prima di questa tornata di Strasburgo, avevo proposto alla Conferenza dei presidenti di posticipare la decisione a giugno, sulla base di alcune contraddizioni e ambiguità. In quella sede non ho ottenuto la maggioranza e, poiché siamo un Parlamento democratico, abbiamo cercato di preparare la risoluzione.</p>
      <p sl="fr">Ieri, a pranzo, durante le discussioni nei nostri rispettivi gruppi, ci siamo accorti di non avere avuto molto tempo a disposizione. Non sto dicendo che il lavoro è stato fatto con poca attenzione, poiché questo equivarrebbe a non riconoscere il ruolo svolto dai nostri servizi, dai vicepresidenti e dai responsabili della preparazione dei lavori. Ci siamo detti, di fronte alla totalità o a una parte dei capi delegazione, che sarebbe meglio per l’immagine del Parlamento ottenere il ritiro del testo e votare alla prossima tornata; la crisi, vorrei sottolinearlo, non finirà entro giugno. Abbiamo discusso della questione e abbiamo deciso che i capi dei gruppi di grandi dimensioni chiederanno di posticipare la votazione a giugno.</p>
      <p sl="fr">L’onorevole Schulz mi ha detto – ed è stato l’unico a farlo – che avevo innanzi tutto bisogno della maggioranza del gruppo, come tutto d’altronde. Ieri sera, in seno al nostro gruppo, non abbiamo discusso di emendamenti, né, oggi, abbiamo discusso della risoluzione, poiché eravamo tutti a favore di un rinvio che permettesse di trovare una soluzione indispensabile, a detta del Parlamento, nei confronti dei nostri concittadini.</p>
      <p sl="fr">Abbiamo nel frattempo ricevuto una lettera dall’onorevole Verhofstadt che ci ha portato a chiedere un semplice rinvio di tre settimane. In questa situazione di crisi, vi chiedo di accettare la nostra richiesta affinché il Parlamento possa mostrare ai nostri cittadini di essere un’istituzione forte, composta da donne e uomini responsabili.</p>
    </intervention>
    <intervention id="4-094" speaker_id="28269" is_mep="True" mode="spoken" role="Presidente" name="Jerzy BUZEK" nationality="Poland" birth_date="03-07-1940" birth_place="Śmiłowice" m_state="PL">
      <p sl="unknown">L’onorevole Schulz vorrebbe esprimersi in maniera contraria alla proposta.</p>
    </intervention>
    <intervention id="4-095" speaker_id="1911" name="Martin SCHULZ" is_mep="True" mode="spoken" nationality="Germany" birth_date="20-12-1955" birth_place="Hehlrath" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">a nome del gruppo S&amp;D. – Signor Presidente, all’inizio del suo discorso l’onorevole Daul ha fatto riferimento alla difficile situazione in Ungheria, ma anche molti altri paesi stanno attraversando al momento un periodo di difficoltà; anche la Slovacchia, ad esempio, è stata duramente colpita dalle inondazioni. Manifestiamo dunque il nostro grande spirito di solidarietà nei confronti di tutti i cittadini dei paesi colpiti da simili catastrofi, siano essi ungheresi, polacchi o slovacchi.</p>
      <p sl="de">Signor Presidente, lei e l’onorevole Daul avete descritto l’incontro della Conferenza dei presidenti, ma anche quanto avvenuto ieri e questa mattina. Non ho niente da aggiungere in merito alle questioni procedurali. A nome anche degli onorevoli Cohn-Bendit e Bisky, vorrei chiarire che, alla Conferenza dei presidenti di questa mattina, noi non abbiamo votato a favore della proposta di posticipare la votazione, perché crediamo che sia doveroso e peraltro possibile votare oggi.</p>
      <p sl="de">E’ stato espresso il desiderio di adottare una risoluzione di questo tipo in Parlamento a un livello più ampio e con una maggioranza più ampia di quella di febbraio. Quanto accaduto negli ultimi giorni non riguarda le procedure, ma il contenuto. Tuttavia, un aspetto è chiarissimo: i contenuti che a febbraio hanno riscosso il consenso generale sono stati quasi abbandonati. Alla luce della grave crisi, questo non è sorprendente; sono possibili diverse soluzioni, alcune delle quali sono ritenute valide e legittime in termini democratici, mentre altre – le nostre –sono differenti. Queste ultime sono per noi le migliori. Non possiamo continuare a rincorrere strenuamente un consenso; è giunto il momento di assumere posizioni risolute. Voi potete assumere posizioni risolute e noi faremo lo stesso. Abbiamo cercato una soluzione consensuale, ma senza successo e pertanto ora dobbiamo cercare una maggioranza a favore di una delle due posizioni.</p>
      <p sl="de">Se la maggioranza sarà a favore del rinvio, a quel punto ovviamente noi del gruppo dell’Alleanza progressista di Socialisti e Democratici al Parlamento europeo rimarremo disponibili per nuovi negoziati. La base di partenza per questi negoziati sarà il testo che abbiamo presentato con i nostri colleghi del gruppo Verde/Alleanza libera europea. Per questo motivo, signor Presidente, ritengo che si debba votare oggi.</p>
    </intervention>
    <intervention id="4-096" speaker_id="28269" is_mep="True" mode="spoken" role="Presidente" name="Jerzy BUZEK" nationality="Poland" birth_date="03-07-1940" birth_place="Śmiłowice" m_state="PL">
      <p sl="unknown">Vorrei ringraziare l’onorevole Daul e l’onorevole Schulz per aver attirato l’attenzione sul fatto che anche altre parti d’Europa sono colpite dalle inondazioni. Avete ragione, e la nostra solidarietà deve rivolgersi a tutti i paesi colpiti e a tutti i cittadini in Europa che si trovano oggi ad affrontare questo pericolo.</p>
    </intervention>
    <intervention id="4-097" speaker_id="28354" name="Jan BŘEZINA" is_mep="True" mode="spoken" nationality="Czechia" birth_date="14-04-1954" birth_place="Konice" p_group="Group of the European People's Party (Christian Democrats)" m_state="CZ">
      <p sl="en">Signor Presidente, le acque che stanno inondando la Polonia provengono dalla Repubblica ceca, dove hanno causato enormi danni nella fase iniziale dell’alluvione. Anche la Repubblica ceca fa parte dell’Unione europea.</p>
    </intervention>
    <intervention id="4-098" speaker_id="28269" is_mep="True" mode="spoken" role="Presidente" name="Jerzy BUZEK" nationality="Poland" birth_date="03-07-1940" birth_place="Śmiłowice" m_state="PL">
      <p sl="unknown">Onorevoli colleghi, ho ricordato questo punto poco fa nel ringraziare l’onorevole Daul e l’onorevole Schulz. Grazie anche a lei, onorevole Březina, per aver attirato l’attenzione su queste alluvioni disastrose. La ringrazio.</p>
    </intervention>
  </section>
  <section id="creitem7" title="7. Turno di votazioni">
    <intervention id="4-101" speaker_id="2323" is_mep="True" mode="spoken" role="Presidente" name="Rainer WIELAND" nationality="Germany" birth_date="19-02-1957" birth_place="Stuttgart - Bad Cannstatt" m_state="DE">
      <p sl="unknown">L’ordine del giorno reca il turno di votazioni.</p>
      <a text="(Per l’esito delle votazioni e altri dettagli: vedasi processo verbale)"/>
    </intervention>
  </section>
  <section id="creitem8" title="7.1. Realizzare un mercato unico per i consumatori e i cittadini (A7-0132/2010, Louis Grech) (votazione)"/>
  <section id="creitem9" title="7.2. Dialogo università-imprese: Un nuovo partenariato per la modernizzazione delle università europee (A7-0108/2010, Pál Schmitt) (votazione)"/>
  <section id="creitem10" title="7.3. Partecipazione finanziaria comunitaria allo smantellamento dei reattori 1 - 4 della centrale nucleare di Kozloduy in Bulgaria &quot;Programma Kozloduy&quot; (A7-0142/2010, Rebecca Harms) (votazione)"/>
  <section id="creitem11" title="7.4. Attuazione delle sinergie dei fondi destinati alla ricerca e all'innovazione nell’ambito del regolamento (CE) n. 1080/2006 relativo al Fondo europeo di sviluppo regionale e del Settimo programma quadro di ricerca e sviluppo (A7-0138/2010, Lambert van Nistelrooij) (votazione)">
    <intervention id="4-107" speaker_id="28165" name="Lambert van NISTELROOIJ" is_mep="True" mode="spoken" nationality="Netherlands" birth_date="05-03-1953" birth_place="Nuland" p_group="Group of the European People's Party (Christian Democrats)" m_state="NL">
      <p sl="nl">a nome del gruppo PPE. – Non ci sono problemi con questa relazione. A nome del gruppo del Partito popolare europeo (Democratico cristiano), vorrei richiedere la votazione elettronica.</p>
    </intervention>
    <intervention id="4-108" speaker_id="2323" is_mep="True" mode="spoken" role="Presidente" name="Rainer WIELAND" nationality="Germany" birth_date="19-02-1957" birth_place="Stuttgart - Bad Cannstatt" m_state="DE">
      <p sl="unknown">Il tempo in realtà è terminato, ma, alla luce delle limitate possibilità di trasporto disponibili questa settimana, e se non ci sono obiezioni in Aula, propongo una votazione per appello nominale. Ci sono obiezioni? Nessuno ha obiettato, dunque possiamo procedere con la votazione.</p>
    </intervention>
  </section>
  <section id="creitem12" title="7.5. Sostenibilità a lungo termine delle finanze pubbliche per un’economia in ripresa (A7-0147/2010, Liem Hoang Ngoc) (votazione)">
    <intervention id="4-111" speaker_id="96950" name="Liem HOANG NGOC" is_mep="True" mode="spoken" role="relatore" nationality="France" birth_date="11-12-1964" birth_place="Saïgon" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">Signor Presidente, la relazione su cui abbiamo appena votato è un grave colpo per i cittadini dell’Unione europea, a cui il gruppo del Partito popolare europeo (Democratico cristiano) e il gruppo dell’Alleanza dei Liberali e dei Democratici per l’Europa vorrebbero far pagare il conto di questa crisi neoliberale.</p>
      <a text="(Applausi)"/>
      <p sl="fr">In queste circostanze, non posso permettere che il mio nome o quello del gruppo dell’Alleanza progressista di Socialisti e Democratici al Parlamento europeo sia associato a questo documento. Pertanto, le chiedo di ritirare la mia firma.</p>
      <a text="(Applausi)"/>
    </intervention>
    <intervention id="4-112" speaker_id="2323" is_mep="True" mode="spoken" role="Presidente" name="Rainer WIELAND" nationality="Germany" birth_date="19-02-1957" birth_place="Stuttgart - Bad Cannstatt" m_state="DE">
      <p sl="unknown">Onorevole Hoang Ngoc, la sua dichiarazione sarà inserita nel processo verbale.</p>
    </intervention>
  </section>
  <section id="creitem13" title="7.6. Contributo della politica di coesione alla realizzazione degli obiettivi di Lisbona e di Europa 2020 (A7-0129/2010, Ricardo Cortés Lastra) (votazione)">
    <intervention id="4-115" speaker_id="28340" name="Patrizia TOIA" is_mep="True" mode="spoken" nationality="Italy" birth_date="17-03-1950" birth_place="Pogliano Milanese" m_state="IT">
      <p sl="it">Per segnalare che sulla relazione Hoang Ngoc la mia macchina non ha funzionato. Il mio voto è negativo.</p>
    </intervention>
  </section>
  <section id="creitem14" title="7.7. Unione per il Mediterraneo (A7-0133/2010, Vincent Peillon) (votazione)"/>
  <section id="creitem15" title="7.8. La necessità di una strategia europea per il Caucaso meridionale (A7-0123/2010, Evgeni Kirilov) (votazione)">
    <intervention id="4-118" speaker_id="2323" is_mep="True" mode="spoken" role="Presidente" name="Rainer WIELAND" nationality="Germany" birth_date="19-02-1957" birth_place="Stuttgart - Bad Cannstatt" m_state="DE">
      <p sl="unknown">Con questo si conclude il turno di votazioni.</p>
    </intervention>
  </section>
  <section id="creitem16" title="8. Dichiarazioni di voto">
    <intervention id="4-122" speaker_id="96772" name="Peter JAHR" is_mep="True" mode="spoken" nationality="Germany" birth_date="24-04-1959" birth_place="Burgstädt" m_state="DE">
      <p sl="de">Signor Presidente, mi fa molto piacere notare che le piccole e medie imprese sono state menzionate nella relazione sulla creazione di un mercato unico per i consumatori e i cittadini. Il paragrafo 46 afferma, giustamente, che il problema principale delle PMI è l’accesso al finanziamento. E’ proprio così, visto che è più facile garantire il finanziamento di milioni di euro per un fondo hedge che concedere un prestito di 100 000 euro per una piccola impresa.</p>
      <p sl="de">Mi auguro che la relazione non descriva solamente come dovrebbe essere la situazione in un mondo ideale, ma inviti anche la Commissione a intraprendere azioni concrete.</p>
    </intervention>
    <intervention id="4-124" speaker_id="28178" name="Miroslav MIKOLÁŠIK" is_mep="True" mode="spoken" nationality="Slovakia" birth_date="11-09-1952" p_group="Group of the European People's Party (Christian Democrats)" m_state="SK">
      <p sl="sk">Un dialogo più stretto tra università e imprese contribuirà alla crescita economica. Mi preoccupa l’aumento della disoccupazione tra i giovani; la situazione occupazionale precaria con cui i giovani devono fare i conti spesso li scoraggia dal mettere su famiglia o li spinge a procrastinare eccessivamente. Questo ha, in ultima analisi, un impatto negativo sulla sfera economica e sociale, per quanto riguarda la trasformazione demografica dell’Europa.</p>
      <p sl="sk">Il dialogo dovrebbe, pertanto, includere misure di sostegno ai giovani per quanto concerne l’ingresso nel mondo del lavoro, permettendo il pieno sviluppo del loro potenziale. Tra gli altri temi da trattare vi è l’istruzione come strumento di lotta alla povertà, all’ineguaglianza e all’esclusione sociale, con una particolare attenzione ai disabili. Per tutte queste motivazioni sostengo la relazione proposta.</p>
    </intervention>
    <intervention id="4-126" speaker_id="96668" name="Seán KELLY" is_mep="True" mode="spoken" nationality="Ireland" birth_date="26-04-1952" birth_place="Killarney" m_state="IE">
      <p sl="ga">Signor Presidente, ho votato a favore della relazione, ed è stata la decisione giusta.</p>
      <p sl="ga">Vorrei però precisare che, in materia di energia nucleare in generale, molti cittadini sono confusi, e nel mio paese sono praticamente tutti contrari all’energia nucleare a causa dei terribili disastri verificatesi a Sellafield e Chernobyl. Invito quindi la Commissione a esaminare i vantaggi e gli svantaggi dell’energia nucleare e a pubblicare un documento che permetta ai cittadini di formarsi un’opinione basata sulla verità, e non su emozioni.</p>
      <p sl="ga">Vorrei infine complimentarmi con lei, signor Presidente, per l’ottimo lavoro svolto nella sua prima giornata di Presidenza.</p>
    </intervention>
    <intervention id="4-127" speaker_id="23873" name="Sergej KOZLÍK" is_mep="True" mode="spoken" nationality="Slovakia" birth_date="27-07-1950" birth_place="Bratislava" p_group="Group of the Alliance of Liberals and Democrats for Europe" m_state="SK">
      <p sl="sk">La Comunità europea fornisce assistenza finanziaria a Lituania, Slovacchia e Bulgaria nel loro impegno per ottemperare agli obblighi legati alla disattivazione dei reattori nucleari di prima generazione. L’assistenza finanziaria per la disattivazione fornita alla Bulgaria fino al 2009 era principalmente dedicata alla fase preparatoria. L’obiettivo della proposta di continuare con l’assistenza è fornire alla Bulgaria il sostegno necessario per operare e garantire la sicurezza e la manutenzione …</p>
      <a text="(Il Presidente interrompe l’oratore)"/>
    </intervention>
    <intervention id="4-130" speaker_id="96809" name="Peter van DALEN" is_mep="True" mode="spoken" nationality="Netherlands" birth_date="03-09-1958" birth_place="Zwijndrecht" m_state="NL">
      <p sl="nl">Signor Presidente, alcuni emendamenti proposti dal relatore sono sconcertanti. Il relatore ha proposto di stralciare tutti i riferimenti alle finanze pubbliche sane, alle violazioni al Patto di stabilità e crescita (PSC)– che devono terminare – e all’importanza di un’applicazione rigorosa del PSC; e 250 colleghi hanno espresso lo hanno sostenuto. Sconcertante!</p>
      <p sl="nl">L’obiettivo del relatore e di altri 250 deputati è distruggere l’economia. Com’è possibile che ci siano ancora 250 colleghi che rifiutano di agire in base alle reali disponibilità? Duecentocinquanta membri del Parlamento europeo che non riescono a capire che il paese della cuccagna non esiste! Tutti gli Stati membri dovranno versare molto sangue, sudore e lacrime per risanare i propri debiti, per mettere in sesto le finanze e per intraprendere un nuovo percorso.</p>
      <p sl="nl">Questo è un messaggio duro, che non sarà accettato facilmente dagli elettori. Tuttavia, se non agiremo così, tutta l’Europa andrà in bancarotta! La proposta del relatore è la ricetta perfetta per distruggere a breve la sostenibilità delle finanze. Fortunatamente, gli emendamenti non sono stati adottati.</p>
    </intervention>
    <intervention id="4-131" speaker_id="96949" name="Vicky FORD" is_mep="True" mode="spoken" nationality="United Kingdom" birth_date="21-09-1967" birth_place="Omagh" p_group="European Conservatives and Reformists Group" m_state="GB">
      <p sl="en">Signor Presidente, accolgo con favore questa relazione sulle finanze pubbliche, che è molto migliorata rispetto al progetto iniziale.</p>
      <p sl="en">Livelli elevati di indebitamento e deficit sono gravi preoccupazioni per il Regno Unito e per numerosi altri Stati membri. Dobbiamo imparare a sopravvivere senza stimoli fiscali e alleggerimento quantitativo, che non devono essere visti come la norma. E’ necessario concentrarsi sull’abbattimento degli elevati tassi di disoccupazione e sulla riduzione dell’onere fiscale sul lavoro e sulle PMI. Le risorse sono scarse e concordiamo sull’assegnazione dei fondi, quando disponibili, verso investimenti che stimolino la crescita, come la ricerca e le innovazioni intelligenti ed eco-compatibili. Infine, non possiamo chiudere gli occhi di fronte al problema dell’invecchiamento demografico; i regimi pensionistici devono essere trasparenti e venire presi in considerazione quando si analizza il debito pubblico.</p>
      <p sl="en">La relazione contiene alcuni punti che mi spingono alla cautela. La migrazione, ad esempio, è un tema che deve essere affrontato con sensibilità: può colmare alcune lacune in termini di manodopera, ma deve essere controllata e prendere considerare anche fattori locali. Certo, sono d’accordo sulla necessità di trovare soluzioni europee a problemi europei, ma dobbiamo essere consapevoli dell’economia mondiale e rispettare i poteri fondamentali dei nostri governi nazionali.</p>
    </intervention>
    <intervention id="4-132" speaker_id="24030" name="Philip CLAEYS" is_mep="True" mode="spoken" nationality="Belgium" birth_date="24-05-1965" birth_place="Gent" p_group="Non" m_state="BE">
      <p sl="nl">Ho votato contro la relazione Hoang Ngoc principalmente a causa della disinvoltura con cui invita a un’immigrazione di massa verso l’Europa ancora maggiore.</p>
      <p sl="nl">Quanto ancora potrà allontanarsi il Parlamento europeo dal mondo reale? Le nostre città stanno già scricchiolando sotto i pesanti problemi dell’immigrazione di massa senza freni. E’ ora di condurre un’analisi costi-benefici a livello europeo dell’immigrazione di cittadini provenienti da paesi esterni all’Unione europea. I governi di numerosi Stati membri che si sono già trovati a dover affrontare il problema hanno rifiutato di calcolarne i costi, e sembrano pensare che non sia auspicabile avere dati in merito. Com’è possibile?</p>
      <p sl="nl">Dobbiamo prendere in considerazione i problemi che questo causerà al mondo in via di sviluppo, che vivrà una fuga dei cervelli e le cui forze vitali della società saranno assorbite dall’Europa. I loro problemi si acuiranno ulteriormente e si tradurranno in ancora più immigrazione.</p>
    </intervention>
    <intervention id="4-134" speaker_id="96951" name="Diane DODDS" is_mep="True" mode="spoken" nationality="United Kingdom" birth_date="16-08-1958" birth_place="Banbridge" p_group="Non" m_state="GB">
      <p sl="en">Signor Presidente, ho espresso voto contrario alla relazione d’iniziativa sull’Unione per il Mediterraneo, per diverse ragioni.</p>
      <p sl="en">Non vi sono dubbi sul fatto che un Mediterraneo stabile sia un enorme vantaggio per tutta l’Europa. Tuttavia, in un periodo in cui il clima economico in Europa è in pericolo, ritengo sia del tutto inopportuno che quest’Aula contempli le spese connesse con un piano del genere. Fastose riunioni di capi di Stato, un segretariato composto da 40 funzionari e pacchetti di vicinato non rappresentano politiche economiche moderate in questo periodo particolare.</p>
      <p sl="en">Mi sono opposta anche all’emendamento n. 5, che chiede il blocco della riqualificazione delle relazioni tra Unione europea e Israele nell’ambito dell’accordo di associazione economica preferenziale. Alla luce del delicato equilibrio richiesto all’Europa, richieste di questo tipo non contribuiscono a dare fiducia a Israele relativamente al ruolo di mediatore onesto che quest’Aula potrà assumere.</p>
    </intervention>
    <intervention id="4-135" speaker_id="2229" name="Bernd POSSELT" is_mep="True" mode="spoken" nationality="Germany" birth_date="04-06-1956" birth_place="Pforzheim" p_group="Group of the European People's Party (Christian Democrats)" m_state="DE">
      <p sl="de">Signor Presidente, all’inizio degli anni ’80, quando ero un giovane giornalista, mi recai in visita presso Re Hassan del Marocco, poco dopo il rifiuto della richiesta di adesione all’Unione europea. In seguito a questa visita, scrissi un articolo che invitava a istituire una comunità del Mediterraneo. Ho avuto il privilegio di lavorare, qui, per l’onorevole von Habsburg, che affermò che il Mar Mediterraneo non ha mai separato gli europei dai loro vicini, ma li deve invece unire. Nella sua biografia del Presidente Sarkozy, Jean-Paul Picaper afferma che l’idea di un’Unione per il Mediterraneo deriva dal movimento paneuropeo.</p>
      <p sl="de">Vi rammento questi episodi perché vorrei chiarire che non si tratta soltanto di un’ossessione francese, com’è stato affermato da molti, e non si tratta di uno spreco di denaro, come sostiene l’oratore precedente. Dopo il Partenariato orientale, si tratta dello strumento di politica estera più importante dell’Unione e proprio per questo dobbiamo garantire che sia definito in modo adeguato e che abbia una struttura politica. Non deve diventare semplicemente una zona di libero scambio, perché sappiamo che il Mediterraneo, come affermò Churchill – e con questo mi rivolgo ai colleghi britannici – era il ventre molle dell’Europa. Dobbiamo garantire che questo non accada in futuro.</p>
    </intervention>
    <intervention id="4-137" speaker_id="28424" name="Tunne KELAM" is_mep="True" mode="spoken" nationality="Estonia" birth_date="10-07-1936" birth_place="Taheva" p_group="Group of the European People's Party (Christian Democrats)" m_state="EE">
      <p sl="en">Signor Presidente, ho sostenuto il paragrafo 12 originario di questa relazione, che esprime preoccupazioni in merito all’utilizzo della pulizia etnica come preludio del riconoscimento russo delle entità fantoccio dell’Ossezia meridionale e Abkhazia. Ho proposto di invitare la Russia a onorare senza ulteriori indugi i propri impegni relativi al cessate il fuoco e a eliminare immediatamente il blocco dell’accesso al personale della MMUE in Ossezia meridionale e Abkhazia. Ritengo che sia del tutto intollerabile e umiliante che i rappresentanti dell’Unione europea debbano richiedere l’accesso a queste aree che erano state oggetto di un accordo. In questo contesto, un invito rivolto alla Russia di rispettare la sovranità e l’integrità della Georgia non ha alcun potere, purtroppo.</p>
    </intervention>
    <intervention id="4-998" speaker_id="96862" name="Sophie AUCONIE" is_mep="True" mode="written" nationality="France" birth_date="19-08-1963" birth_place="Dugny" p_group="Group of the European People's Party (Christian Democrats)" m_state="FR">
      <p sl="fr">Il mercato unico e l’euro rappresentano due veri scudi per l’Unione europea nella tempesta finanziaria, economica, sociale e di bilancio che i 27 Stati stanno attraversando al momento. Ho votato a favore di questa relazione, perché riafferma il ruolo chiave svolto dal mercato interno e fornisce un’ottima panoramica delle questioni attuali (coordinamento di bilancio, sviluppo di istruzione e ricerca, aiuti alle PMI, rafforzamento e accessibilità di Solvit e della rete Enterprise Europe Network). Questa relazione presenta una riflessione e una tabella di marcia che completano perfettamente il rapporto del professor Monti, recentemente presentato al Presidente della Commissione europea, José Manuel Barroso, intitolato “Una nuova strategia per il mercato unico”.</p>
    </intervention>
    <intervention id="4-997" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="en">Ho votato a favore di questa relazione che si occupa delle attuali carenze nel mercato unico. La crisi economica e finanziaria ha danneggiato in maniera considerevole il processo di integrazione del mercato unico. E’ spiacevole notare che il protezionismo economico sta ritornando a livello nazionale e potrebbe portare alla frammentazione del mercato unico. Un gran numero di PMI sta lasciando il mercato a causa dell'enorme ridimensionamento dell’accesso al finanziamento concesso in questo periodo di crisi. Non dobbiamo dimenticarci che le PMI costituiscono una parte essenziale della spina dorsale dell’economia europea e sono il motore principale di crescita economica e coesione sociale. Gli Stati membri devono impegnarsi maggiormente nell’attuazione dello Small Business Act e nell’eliminazione della burocrazia e degli altri ostacoli amministrativi per le PMI.</p>
    </intervention>
    <intervention id="4-140" speaker_id="26851" name="Nikolaos CHOUNTIS" is_mep="True" mode="written" nationality="Greece" birth_date="17-09-1953" birth_place="Lagadia Arkadias" p_group="Confederal Group of the European United Left - Nordic Green Left" m_state="GR">
      <p sl="el">Ho votato contro la relazione, perché promuove elementi che sono estremamente onerosi per una crescita davvero sostenibile e per gli interessi dei lavoratori e dei consumatori europei in generale. In primo luogo, il relatore non soltanto trae le conclusioni errate, ma nella formulazione delle sue proposte sbaglia sin dalla premessa, affermando che “il mercato unico europeo, insieme alla zona dell'euro, è l'esempio perfetto per illustrare il reale significato dell'integrazione e dell'unità economica dell'UE e rappresenta senza dubbio la conquista più visibile dell'integrazione europea per i cittadini dell'UE”. Viene tralasciata la mancanza di una fondamentale unione sociale e politica e si trascurano le reali condizioni odierne di numerosi paesi della zona dell’euro.</p>
      <p sl="el">Il relatore, in particolare, fa riferimento all’economia sociale di mercato, un termine vago che fondamentalmente significa liberalizzazione del mercato a spese degli ultimi scarsi resti di politica sociale. Inoltre, nella relazione vengono pienamente adottate la filosofia della competitività e la strategia Europa 2020, che non soltanto è infondata, ma avrà conseguenze ancora più negative per i cittadini europei.</p>
    </intervention>
    <intervention id="4-996" speaker_id="95281" name="Viorica DĂNCILĂ" is_mep="True" mode="written" nationality="Romania" birth_date="16-12-1963" birth_place="Roşiori de Vede" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Sappiamo tutti che la strategia Europa 2020 è stata lanciata con l’obiettivo di aiutare l’Unione europea a emergere dall’attuale crisi economica e preparare la sua economia per il nuovo decennio. Per questo motivo, ritengo che la strategia UE 2020 debba stabilire obiettivi realistici in modo da raggiungere, entro il 2020, lo sviluppo sostenibile e un’economia sociale di mercato verde e basata sulla conoscenza. Un ulteriore obiettivo consiste nella creazione di posti di lavoro nel settore agricolo e dell’ambiente, mentre il mercato unico europeo deve essere al centro della strategia UE 2020, rivolta alle sfide della crescita economia e della tutela dei consumatori.</p>
    </intervention>
    <intervention id="4-141" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ho votato a favore di questa relazione nella quale si afferma che il mercato unico non è legato solamente ad aspetti economici. E’ essenziale garantire che nel processo di rinascita del mercato unico si adotti un approccio olistico e comune, in cui gli obiettivi connessi a cittadini e consumatori, in particolare quelli legati a preoccupazioni economiche, sociali, ambientali e sanitari, siano pienamente integrati in un nuovo mercato unico.</p>
    </intervention>
    <intervention id="4-142" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Il mercato unico e le relative politiche hanno garantito al pubblico europeo un migliore accesso a beni e servizi, nonché una maggiore varietà a costi minori. I principi del mercato unico hanno permesso ai consumatori europei di ricevere maggiori informazioni e a una migliore tutela dei loro diritti, ma anche una maggiore consapevolezza dei loro obblighi. Per questo motivo, il mercato interno non è una realtà statica ma dinamica; è una realtà che si sta modificando in un mondo globalizzato, ed è, quindi, necessario continuare a riflettere su come svilupparlo e migliorarne l’attuazione. Sono d’accordo con il relatore e vorrei sottolineare l’importanza del mercato unico dell’UE per l’integrazione europea stessa, per una maggiore coesione sociale, per lo sviluppo sostenibile, la competitività e la crescita economica che ci permetteranno di far fronte agli sviluppi futuri e concorrere in un mercato globalizzato.</p>
    </intervention>
    <intervention id="4-995" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">La costruzione di un mercato unico integrato e totalmente funzionante è un processo essenziale per approfondire l’integrazione, la coesione sociale, la crescita economica e lo sviluppo sostenibile europei. La crisi economica tuttavia ha senza dubbio danneggiato la fiducia nel mercato unico dei consumatori e dell’opinione pubblica, che deve percepire l’importanza del mercato unico, le sue dinamiche e, soprattutto, i vantaggi che può apportare ai cittadini in generale, ai consumatori e alle piccole e medie imprese. Rinvigorire il mercato unico significa che tutti i gruppi d’interesse devono adottare un approccio olistico comune che integri, in un mercato unico rinnovato, gli obiettivi dei consumatori e del pubblico legati a preoccupazioni economiche, sociali, ambientali e sanitarie. Questo nuovo programma per il consolidamento del mercato unico deve essere monitorato con attenzione, per dare il giusto valore alla giustizia sociale, per garantire l’integrità del mercato, stimolare l’innovazione e accompagnare la transizione verso una nuova era digitale. Questi imperativi molto probabilmente doteranno il mercato unico di un vantaggio competitivo nei confronti di altre importanti economie mondiali. Per creare fiducia nel mercato unico è necessario garantire la tutela dei consumatori e dei bisogni sociali e ambientali dei cittadini.</p>
    </intervention>
    <intervention id="4-143" speaker_id="1164" name="Bruno GOLLNISCH" is_mep="True" mode="written" nationality="France" birth_date="28-01-1950" birth_place="Neuilly-sur-Seine" p_group="Non" m_state="FR">
      <p sl="fr">Ammiro il relatore per essere riuscito a scrivere, nella massima serietà e senza scherzare, che il mercato unico e l’euro sono stati lo scudo protettivo dell’Europa durante la profonda crisi che ci ha colpito negli ultimi due anni. Niente ci ha protetto, men che meno l’Europa di Bruxelles; al contrario, si sono create tutte le condizioni necessarie per essere colpiti in pieno: libero movimento globale di capitale, smantellamento di servizi pubblici e sistemi di protezione sociale, aumento dell’insicurezza occupazionale e una politica monetaria lasciata nelle mani di una banca centrale indifferente alle esigenze economiche degli Stati membri. Sono queste le conseguenze della creazione di un mercato unico che è incompleto dal 1992. Questo contesto ha rappresentato un elemento d’inerzia, un peso superfluo da prendere in considerazione ogniqualvolta gli Stati membri hanno deciso di prendere le redini della situazione. Per quanto riguarda l’euro, dobbiamo ascoltare l’opinione dei paesi che soffrono a causa delle speculazioni in merito alla sua capacità di protezione. Oggi, l’euro è di per sé un fattore di crisi.</p>
    </intervention>
    <intervention id="4-144" speaker_id="28275" name="Małgorzata HANDZLIK" is_mep="True" mode="written" nationality="Poland" birth_date="01-01-1965" birth_place="Bielsko-Biała" p_group="Group of the European People's Party (Christian Democrats)" m_state="PL">
      <p sl="pl">Il mercato unico europeo è un’importante conquista dell’integrazione europea in quanto offre numerose possibilità sia ai cittadini sia alle piccole e medie imprese.</p>
      <p sl="pl">In una relazione sulla strategia e il futuro del mercato UE pubblicata e presentata la scorsa settimana, il professor Mario Monti sottolinea che i cittadini e i consumatori dovrebbero essere tra i principali beneficiari del mercato unico. Eppure il mercato non va sempre a loro favore. Quando lavoriamo su ulteriori proposte legislative, dobbiamo quindi prendere in considerazione il più possibile le loro preoccupazioni, garantendo ad esempio che questioni come il riconoscimento delle qualifiche professionali, un’attuazione corretta della direttiva servizi, l’e-commerce, la tutela dei consumatori e delle piccole e medie imprese diventino priorità, mentre continuiamo a costruire il mercato unico.</p>
      <p sl="pl">Come ha giustamente osservato il professor Monti, in alcuni Stati membri si rileva una certa stanchezza per quanto riguarda le questioni connesse al mercato europeo, ma, ora più che in passato, abbiamo bisogno di un mercato unico forte, come ci ha mostrato la crisi degli ultimi mesi. Per questo motivo, accolgo con favore la relazione dell’onorevole Grech, di cui ho avuto l’opportunità di occuparmi e che è stata la nostra risposta alle questioni dei cittadini e consumatori del mercato europeo.</p>
    </intervention>
    <intervention id="4-994" speaker_id="4260" name="Eija-Riitta KORHOLA" is_mep="True" mode="written" nationality="Finland" birth_date="15-06-1959" birth_place="Lahti" p_group="Group of the European People's Party (Christian Democrats)" m_state="FI">
      <p sl="en">Questa relazione non sarebbe potuta arrivare in un momento più critico. L’attuale crisi finanziaria ha creato un sentimento di sfiducia e ha portato a ulteriori discussioni nei governi circa misure più protezionistiche. A lungo termine, questa situazione avrà effetti negativi sull’economia dell’Europa, ma credo vi sia un nesso tra i problemi economici e la mancanza di motivazione nel completamento del mercato unico. L’onorevole Grech sottolinea giustamente, nella sua relazione, che il cittadino deve essere il vero fulcro del mercato interno, mentre l’economia deve lavorare per i cittadini, e non il contrario. La relazione del professor Monti, “Una nuova strategia per il mercato unico”, contiene un avvertimento a proposito del fatto che il mercato unico gode del minor livello di popolarità mai registrato, ma è al contempo più necessario che mai. Sono convinta della necessità di agire con coraggio, prendendo in considerazione le esigenze dei cittadini, per rivitalizzare il mercato unico. Ho votato a favore della relazione presentata dall’onorevole Grech, anche se ritengo che avrebbe potuto mettere in maggiore in evidenza la situazione delle PMI. Tuttavia, con gli importanti emendamenti adottati, il risultato è equilibrato e spero che porti a iniziative legislative ben soppesate da parte della Commissione.</p>
    </intervention>
    <intervention id="4-145" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">La costruzione di un mercato unico è sempre stata uno degli obiettivi principali dell’UE, e continua a esserlo. Un mercato unico ben funzionante rappresenta un elemento fondamentale per favorire l’integrazione europea, la coesione sociale, la crescita economica e lo sviluppo sostenibile nell’Unione. Sono emersi dubbi riguardo la fase in cui il mercato unico si trova a causa della recente crisi economica e c’è chi sostiene che al momento è un mercato piuttosto fragile. Se davvero così fosse, allora questa situazione danneggia il processo d’integrazione del mercato unico e la storia dell’Unione stessa. In questa fase è fondamentale trovare uno strumento che informi l’opinione pubblica europea in modo chiaro e inequivocabile sul funzionamento del mercato unico, ma anche su tutti gli enormi vantaggi che può portare ai consumatori e alle piccole e medie imprese. Queste sono le motivazioni alla base del mio voto.</p>
    </intervention>
    <intervention id="4-993" speaker_id="96981" name="Franz OBERMAYR" is_mep="True" mode="written" nationality="Austria" birth_date="25-05-1952" p_group="Non" m_state="AT">
      <p sl="de">La relazione va nella direzione sbagliata. E’ giunto il momento di tutelare le imprese nei diversi Stati membri dagli effetti della crisi finanziaria globale e istituire un quadro normativo chiaro per gli speculatori e il mercato libero. Si stanno invece sacrificando le differenze culturali ed economiche tra mercati, imprese e pratiche commerciali, a favore di un mercato globalizzato. Per questi motivi ho votato contro la relazione.</p>
    </intervention>
    <intervention id="4-146" speaker_id="97022" name="Robert ROCHEFORT" is_mep="True" mode="written" nationality="France" birth_date="19-09-1955" p_group="Group of the Alliance of Liberals and Democrats for Europe" m_state="FR">
      <p sl="fr">Ho votato a favore della relazione Grech sulla creazione di un mercato unico per i consumatori e i cittadini. Questo documento riesce a trovare un equilibrio tra, da un lato, gli obiettivi di un’economia aperta in grado di stimolare la crescita e la creazione di posti di lavoro e di fornire una risposta integrata alle principali sfide del futuro (quali competitività, ricerca e sviluppo, politica industriale, questioni ambientali e demografiche) e, dall’altro, quelli di un sistema economico all’altezza di tutelare i consumatori e fornire protezione sociale e ambientale ai cittadini. Nella nostra strategia di ripresa, non dobbiamo dimenticare i cittadini e i consumatori.</p>
      <p sl="fr">L’Europa deve adottare un approccio olistico che integri le preoccupazioni dei cittadini e altri settori politici orizzontali, in particolare la sanità, la tutela sociale e dei consumatori, il diritto del lavoro, l’ambiente, lo sviluppo sostenibile e le politiche esterne. Nella relazione si invita la Commissione a presentare una proposta legislativa che garantisca l’istituzione, su scala europea, di un sistema di ripresa accessibile e pratico entro marzo 2011, che io sostengo.</p>
    </intervention>
    <intervention id="4-147" speaker_id="28139" name="Carl SCHLYTER" is_mep="True" mode="written" nationality="Sweden" birth_date="07-01-1968" birth_place="Danderyd" p_group="Group of the Greens/European Free Alliance" m_state="SE">
      <p sl="sv">Questa relazione consta della migliore retorica priva di contenuti che io abbia visto quest’anno, e per questo motivo non posso sostenerla. Detto questo, contiene diverse proposte, più o meno valide, e pertanto mi astengo dal voto.</p>
    </intervention>
    <intervention id="4-992" speaker_id="96862" name="Sophie AUCONIE" is_mep="True" mode="written" nationality="France" birth_date="19-08-1963" birth_place="Dugny" p_group="Group of the European People's Party (Christian Democrats)" m_state="FR">
      <p sl="fr">Ho votato a favore della relazione sul dialogo università-imprese perché ritengo sia essenziale migliorare il collegamento tra formazione e mercato del lavoro. Non si tratta di orientare gli studenti sulla base dei desiderata del settore privato, ma di permettere ai giovani di essere consapevoli delle implicazioni della vita lavorativa. I collegamenti tra università e imprese devono essere rinforzati per facilitare l’accesso al lavoro agli studenti e permettere alle imprese di accettare con maggiore facilità i percorsi atipici.</p>
    </intervention>
    <intervention id="4-991" speaker_id="96680" name="Zigmantas BALČYTIS" is_mep="True" mode="written" nationality="Lithuania" birth_date="16-11-1953" birth_place="Šilutė" p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Sostengo questa relazione su un partenariato più attivo tra università e imprese. Le università svolgono un ruolo chiave nella transizione di successo verso un’economia basata sulla conoscenza, ma è anche necessaria la partecipazione attiva di altre parti interessate, ovvero imprese ed enti governativi. Per raggiungere risultati efficienti è necessario ristrutturare e modernizzare il settore dell’istruzione e i programmi di studio devono essere riformati e aggiornati per soddisfare le esigenze del mercato del lavoro. Una volta che ci saranno le condizioni per permettere ai laureati di trovare lavoro nelle piccole e medie imprese riusciremo a colmare il divario tra l’offerta di giovani specialisti e la domanda del mercato del lavoro.</p>
    </intervention>
    <intervention id="4-149" speaker_id="97198" name="Mara BIZZOTTO" is_mep="True" mode="written" nationality="Italy" birth_date="03-06-1972" birth_place="Bassano del Grappa " m_state="IT">
      <p sl="it">Signor Presidente, questa relazione di iniziativa contiene idee davvero positive per il futuro delle nostre università. Ogni cambiamento del sistema di formazione a livello accademico che aiuti a modernizzare i programmi formativi e soprattutto avvicini i laureati al mondo del lavoro è da accogliere positivamente e da incoraggiare con forza.</p>
      <p sl="it">Oggi il sistema universitario europeo, uno tra gli elementi più rilevanti su cui le nostre realtà possono costruire le premesse per una ripresa economica solida e duratura, ha bisogno di aprirsi al mondo del lavoro: costruire un legame solido, di mutuo scambio tra università e imprese è una priorità per le istituzioni degli Stati Membri e dovranno essere principalmente gli enti locali e regionali ad avere voce in capitolo nel favorire l’incontro virtuoso tra mondo economico e mondo formativo. Solo università che dialogano con le imprese presenti nei loro rispettivi territori possono sperare di formare giovani pronti per entrare e rimanere permanentemente nel mercato del lavoro.</p>
      <p sl="it">Abbiamo tutti bisogno, oggi e per sempre, di istituzioni formative al passo coi tempi e al passo soprattutto con le esigenze del territorio: anche questa è, sono sicura, un ingrediente irrinunciabile per la crescita delle nostre regioni. Il mio voto alla relazione è pertanto favorevole.</p>
    </intervention>
    <intervention id="4-990" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">La conoscenza, oggi, è una priorità indiscutibile. Dobbiamo fare di più per quanto riguarda il triangolo della conoscenza, adottando un quadro di riforme volte a rendere la conoscenza un valore sociale, e rafforzando il collegamento tra università e imprese, come avviene con le comunità per della conoscenza e dell’innovazione dell’Istituto europeo di innovazione e tecnologia (EIT). E’ cruciale che le università integrino la dimensione sociale ed economica nella loro sfera d’azione principale, nell’ambito dei loro programmi di ricerca e innovazione. Dobbiamo anche sviluppare una strategia d’investimento in nuove fonti di crescita, che stimoli la ricerca, lo sviluppo, l’innovazione e l’istruzione con l’obiettivo di rafforzare la nostra base industriale, un settore terziario eccellente e un’economia rurale moderna. Il ruolo degli istituti d’istruzione superiore, delle università e dei politecnici, sia pubblici che privati, sarà prezioso nella creazione di fiducia dello Stato nei confronti di queste istituzioni, ch devono essere autonomie per poter apportare il loro essenziale contributo allo sviluppo dell’Europa. Bisogna rafforzare sia gli aspetti interdisciplinari che quelli transdisciplinari dei programmi d’istruzione e ricerca e della cooperazione tra università. Le tecnologie dell’informazione e della comunicazione sono uno strumento chiave in quest’ambito.</p>
    </intervention>
    <intervention id="4-150" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ho votato a favore della relazione sul dialogo università-imprese: un nuovo partenariato per la modernizzazione delle università in Europa, perché presenta misure che contribuiscono a migliorare l’occupabilità degli studenti europei. La cooperazione tra il settore dell’istruzione e le imprese è essenziale per colmare il divario tra l’offerta del settore dell’istruzione e la domanda del mondo del lavoro.</p>
    </intervention>
    <intervention id="4-151" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Ritengo che i partenariati che permettono di modernizzare le università, in particolare se promuovono una migliore istruzione e qualifiche per gli individui, siano essenziali per l’aumento della competitività europea. I vantaggi di queste qualifiche si produrranno in termini di innovazione, ricerca e sviluppo, elementi cruciali per una crescita economica e sociale sostenibile. E’ necessario creare partenariati tra università e aziende per facilitare l’ingresso dei lavoratori sul mercato del lavoro, contribuendo a ridurre gli alti tassi di disoccupazione che si registrano in particolare in questo momento. Vorrei sottolineare nuovamente l’importanza della politica di coesione dell’Unione europea, i cui fondi saranno estremamente utili per il perseguimento di questi obiettivi.</p>
    </intervention>
    <intervention id="4-989" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Nel marzo 2000 a Lisbona e nel marzo 2002 a Barcellona, il Consiglio europeo ha approvato l’obiettivo strategico di trasformare l’UE nell’economia basata sulla conoscenza più competitiva e dinamica del mondo, facendo dei suoi sistemi di istruzione e formazione punti di riferimento a livello mondiale in termini di qualità, e creando lo spazio europeo della ricerca e dell’innovazione. Gli Stati membri sono responsabili delle politiche in materia di istruzione e formazione, mentre l’Unione europea ha il compito di sostenere, con nuovi strumenti e a livello comunitario, il miglioramento dei sistemi nazionali, l’apprendimento reciproco e lo scambio di informazioni e buone prassi. L’economia basata sulla conoscenza e il rapido sviluppo tecnologico rappresentano sfide per l’istruzione superiore e la ricerca in Europa, ma aprono anche nuove opportunità che devono essere sfruttate in modo efficace. In questo contesto, la creazione di partenariati di qualità nei settori dell’istruzione superiore e imprenditoriale è di fondamentale importanza e la cooperazione a livello locale, regionale, nazionale e transnazionale tra questi due ambiti sia cruciale per colmare il divario tra l’offerta del settore dell’istruzione e la domanda del mondo del lavoro.</p>
    </intervention>
    <intervention id="4-152" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">La relazione sul dialogo università-imprese adotta una posizione che secondo noi non rappresenta il modo adeguato di modernizzare l’istruzione. Dobbiamo valutare con estrema serietà i rischi che impediscono un accesso libero, pubblico e demografico all’istruzione. E’ necessario riconoscere gli errori derivanti dal processo di Bologna e, contrariamente a quanto afferma il relatore, demistificare la questione della mobilità come strumento per avvicinare e armonizzare gli Stati membri.</p>
      <p sl="pt">Non dobbiamo dimenticare che il processo di Bologna non è neutro e ha richiesto investimenti iniziali, perseguendo al contempo una politica di deresponsabilizzazione dello Stato per quanto riguarda il finanziamento universitario. La relazione fa più volte riferimento alla questione dell’autonomia delle università, affiancata dall’idea di un “partenariato” tra università e imprese come strumento per garantire il finanziamento delle istituzioni. Questo concetto di università-impresa si allontana dal significato e dal valore reali dell’istruzione come diritto universale e la valuta invece in un’ottica mercantilista, privandola di contenuti e qualità. Si tratta di un approccio neoliberale, a cui ci opponiamo.</p>
    </intervention>
    <intervention id="4-153" speaker_id="28280" name="Filip KACZMAREK" is_mep="True" mode="written" nationality="Poland" birth_date="22-11-1966" birth_place="Poznań" p_group="Group of the European People's Party (Christian Democrats)" m_state="PL">
      <p sl="pl">Ho sostenuto la relazione Schmitt sul dialogo università-imprese: un nuovo partenariato per la modernizzazione delle università in Europa. Vorrei esprimere i miei più sinceri ringraziamenti al relatore, che, purtroppo, non è più deputato al Parlamento europeo. Faccio i miei più vivi complimenti all’onorevole Schmitt per la sua nomina a deputato del parlamento ungherese e per la successiva nomina a Presidente. Gli auguro ogni successo.</p>
    </intervention>
    <intervention id="4-154" speaker_id="28331" name="Jaromír KOHLÍČEK" is_mep="True" mode="written" nationality="Czechia" birth_date="23-02-1953" birth_place="Teplice" p_group="Confederal Group of the European United Left - Nordic Green Left" m_state="CZ">
      <p sl="cs">L’Unione europea si trova attualmente in una situazione del tutto schizofrenica. Da un lato, c’è una chiara richiesta alle università di una formazione pratica dei lavoratori nei corsi di laurea di primo ciclo; dall’altro, gli esperti di istruzione tecnica sanno che i primi tre anni di studi all’università devono fornire agli studenti le basi teoriche per ulteriori studi di successo. Questa è l’origine di tutti i malintesi. Un forum di università e imprese, indipendentemente dal formato che assumerà, si concentrerà sempre e soprattutto su laureati “utili dal punto di vista pratico”.I veri forieri della ricerca di base e di importanti innovazioni sono principalmente laureati in ingegneria, con master e dottorato. Se vogliono raggiungere risultati importanti nei loro settori, questi laureati devono acquisire una base adeguata nelle discipline tecniche più importanti nei primi tre anni dei loro studi. E’ difficile pensare che possano cavarsela con il livello di matematica che si insegna alle scuole secondarie e una superficiale conoscenza delle scienze tecniche basilari, completata da un esame sulla contabilità in partita semplice e doppia e conoscenze pratiche relative alla preparazione di progetti per una candidatura per l'assegnazione di una borsa di studio. I docenti universitari responsabili consigliano un approccio che non differisce di molto dal mio, nonostante le diverse dichiarazioni, forum, comunicazioni e nuovi partenariati. Per le future discussioni, pertanto, raccomando che si operi una chiara distinzione tra l’istruzione universitaria ai sensi della dichiarazione di Bologna e l’istruzione universitaria “tradizionale”. Le nuove forme aggiuntive del cosiddetto apprendimento lungo tutto l’arco della vita sono anche, ovviamente, auspicabili.</p>
    </intervention>
    <intervention id="4-155" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">Il dialogo università-imprese è essenziale per la formazione di alta qualità cui aspirano i giovani dell’Unione europea. La cooperazione tra il settore dell’istruzione e le imprese a tutti i livelli è cruciale per colmare il divario tra l’offerta del settore dell’istruzione e la domanda del mondo del lavoro. I partenariati tra gli istituti di istruzione e formazione e le imprese sono essenziali per accrescere l’occupabilità dei discenti, migliorare il potenziale imprenditoriale e facilitare la familiarità con il mondo del lavoro. Queste sono le motivazioni alla base del mio voto.</p>
    </intervention>
    <intervention id="4-156" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Nella sua comunicazione la Commissione fa riferimento all’autonomia da concedere a università e istituti superiori. Questo tipo di autonomia deve andare di pari passo con l’autonomia finanziaria, il che non è realistico in vista del periodo di austerità che ci attende. Sono numerosi gli esempi di cooperazione proficua tra istituti d’istruzione e imprese. La necessità di un dialogo rafforzato nel contesto del processo di Bologna non è espressa in maniera sufficientemente chiara e, per questo motivo, mi sono astenuto dal voto.</p>
    </intervention>
    <intervention id="4-157" speaker_id="96695" name="Radvilė MORKŪNAITĖ-MIKULĖNIENĖ" is_mep="True" mode="written" nationality="Lithuania" birth_date="02-01-1984" birth_place="Kaunas" p_group="Group of the European People's Party (Christian Democrats)" m_state="LT">
      <p sl="lt">Probabilmente nessuno Stato membro metterebbe in dubbio che la cooperazione tra istruzione e imprese è essenziale. Alla luce della crisi che ha sottolineato non soltanto i problemi legati alla disoccupazione, ma anche l’importanza di un’istruzione che risponda alle esigenze del mercato, sono lieta di notare che, con l’adozione di questo documento, il Parlamento europeo stia cercando di avviare il dialogo tra il mondo accademico e quello imprenditoriale. E’ necessario un approccio a lungo termine sin dall’inizio degli studi universitari, con numerosi programmi di scambio, la promozione di tirocini nelle imprese, forse addirittura consultazioni tra università e imprese per quanto riguarda la definizione dei programmi di studi. Se i futuri datori di lavoro saranno integrati nel sistema educativo già dall’inizio, ci saranno maggiori possibilità di preparare specialisti in grado di rispondere alle esigenze dei datori di lavoro sul mercato.</p>
    </intervention>
    <intervention id="4-988" speaker_id="96783" name="Wojciech Michał OLEJNICZAK" is_mep="True" mode="written" nationality="Poland" birth_date="10-04-1974" birth_place="Łowicz" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">Ho votato a favore della risoluzione del Parlamento europeo (A7-0108/2010) sul dialogo università-imprese: un nuovo partenariato per la modernizzazione delle università in Europa [2009/2099 (INI)), perché le dinamiche del mondo del lavoro di oggi, lo sviluppo economico e le modifiche alle priorità di sviluppo necessitano di cooperazione a diversi livelli. L’istruzione superiore in tutta Europa si trova ad affrontare un’enorme sfida: tenere il passo con un mondo in continuo sviluppo e con le mutevoli aspettative del mercato per quanto riguarda i nuovi lavoratori. Il fatto che oggi le opportunità nel settore dell’istruzione e il livello d’istruzione non soddisfano le aspettative del mercato è un problema molto importante. Il mantenimento di questo sistema, pieno di ineguaglianze, è un errore che non possiamo accettare. Solo per questa ragione, dobbiamo introdurre cambiamenti che riguardino tutto il settore dell’istruzione e il modo in cui i giovani operano sul mercato del lavoro. In qualità di ex presidente del parlamento studentesco della Repubblica polacca, un’istituzione create per legge a rappresentanza di tutti gli studenti della Polonia, incontro spesso persone che hanno appena iniziato o terminato gli studi universitari. La consapevolezza della situazione del mercato del lavoro e delle sue necessità è estremamente bassa, così come il livello d’istruzione è insoddisfacente. Nelle istituzioni politiche, ma anche studentesche, è diffusa l’idea che l’importante sia quanti tirocini pratici e professionali si possono vantare, quante materie si sono studiate o quante lingue si sanno parlare. Il mercato necessita di qualità, non quantità. E’ dunque essenziale intraprendere azioni per migliorare la cooperazione tra università, mondo accademico e imprese.</p>
    </intervention>
    <intervention id="4-158" speaker_id="33989" name="Daciana Octavia SÂRBU" is_mep="True" mode="written" nationality="Romania" birth_date="15-01-1977" birth_place="Arad" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Ho votato a favore della relazione Schmitt per incoraggiare la cooperazione tra università e imprese. Oggi, le università devono impegnarsi in una più stretta cooperazione con il mondo imprenditoriale, per fornire una risposta adeguata alle esigenze del mercato del lavoro, in particolare in un’economia globalizzata. In questo ambito, il dialogo e la cooperazione tra università e imprese dovrebbe essere fondato su reciprocità, fiducia e rispetto.</p>
      <p sl="ro">Questo obiettivo può essere raggiunto tramite l’introduzione di un sistema di “buoni della conoscenza” analogo a quello attualmente utilizzato in alcuni Stati membri, che consente in particolare alle PMI di migliorare le loro capacità di ricerca senza inficiare l’indipendenza, l’autonomia e il carattere pubblico delle università. Sia le università che le imprese possono trarre vantaggi dallo sviluppo congiunto delle competenze multidisciplinari, interdisciplinari e imprenditoriali, adattando con elasticità gli indirizzi di studio, I settori di competenza e le specializzazioni alle esigenze dell’economia, comprese quelle delle piccole e medie imprese.</p>
    </intervention>
    <intervention id="4-159" speaker_id="36281" name="Silvia-Adriana ȚICĂU" is_mep="True" mode="written" nationality="Romania" birth_date="14-11-1970" birth_place="Galaţi" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Ho votato a favore della relazione sul dialogo università-imprese: un nuovo partenariato per la modernizzazione delle università in Europa.</p>
      <p sl="ro">L’Unione europea deve creare connessioni e partenariati più stretti tra le università e il settore imprenditoriale per sviluppare una società basata sulla conoscenza e sulla ricerca applicata e migliorare l’integrazione dei laureati nel mercato del lavoro. Purtroppo, sempre più spesso si rilevano divergenze tra le competenze dei laureati e le qualifiche richieste dal mercato del lavoro.</p>
      <p sl="ro">Incoraggio la Commissione e gli Stati membri a elaborare previsioni a medio e lungo termine per quanto riguarda le competenze richieste per mettere in correlazione i programmi di studi con lo sviluppo economico. Vorrei attirare l’attenzione sulla necessità di aumentare il numero di posti di lavoro, vera e propria priorità per l’Unione europea, in particolare nell’attuale recessione.</p>
      <p sl="ro">Invito la Commissione a promuovere l’utilizzo delle risorse e degli strumenti a disposizione per lo sviluppo di una cultura imprenditoriale, semplificando le procedure e la burocrazia, per incentivare gli scambi tra università e imprese.</p>
      <p sl="ro">Vorrei infine sottolineare l’importanza dell’apprendimento lungo tutto l’arco della vita, in particolare tramite lo sviluppo di corsi a distanza adattati specificatamente alle nuove tecnologie e corsi per le persone maggiori di 45 anni , più vulnerabili e maggiormente esposte al rischio di esclusione sociale.</p>
    </intervention>
    <intervention id="4-987" speaker_id="96862" name="Sophie AUCONIE" is_mep="True" mode="written" nationality="France" birth_date="19-08-1963" birth_place="Dugny" p_group="Group of the European People's Party (Christian Democrats)" m_state="FR">
      <p sl="fr">L’Unione europea protegge i suoi cittadini. Oltre ai regolamenti europei sui prodotti pericolosi che possono essere introdotti nel mercato interno, oltre alle misure congiunte adottate contro il terrorismo, oltre alle iniziative comuni volte a garantire la pace in Europa, l’Unione europea si è impegnata a smantellare le centrali nucleari costruite durante il regime sovietico che possono costituire un pericolo per la nostra salute. A 24 anni dal terribile incidente di Chernobyl, sono felice di avere contribuito alla sicurezza del nostro continente votando a favore di questa relazione. E’ oggettivamente indispensabile che le misure adottate in Bulgaria nel quadro del “Programma Kozloduy” vengano estese anche al periodo 2010-2013.</p>
    </intervention>
    <intervention id="4-161" speaker_id="photo_generic" name="Gerard Batten, John Bufton e Derek Roland Clark" is_mep="True" mode="written">
      <p sl="en">L’UKIP attribuisce grande importanza alla sicurezza nel settore della produzione di energia nucleare, ma considera il sostegno dell’Unione europea alla Bulgaria, apparentemente motivato dalla sicurezza, determinato in realtà da considerazioni politiche (impedire il riprocessamento delle materie fissili prossime alla Bulgaria nella vicina Russia) e dottrinali (imporre politiche utopistiche di utilizzo dell’energia eolica), oltre che dal desiderio di finanziare progetti di conservazione locale che non sono rilevanti ai fini dello smantellamento. I membri dell’UKIP hanno per questo votato contro lo stanziamento di nuovi fondi richiesto nella relazione in oggetto.</p>
    </intervention>
    <intervention id="4-162" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Prima della loro adesione all’UE, nei paesi dell’Europa centrale e orientale erano in vigore regolamenti riguardanti l’energia nucleare e i rifiuti radioattivi meno rigorosi rispetto a quelli europei. L’intervento e il sostegno finanziario dell’Unione europea erano necessari per assicurare una maggiore protezione della salute umana e dell’ambiente e la proposta oggetto della votazione odierna rientra in questo quadro.</p>
      <p sl="pt">La proposta di regolamento presentata dalla Commissione intende fornire sostegno finanziario alla disattivazione delle unità da 1 a 4 della centrale nucleare di Kozloduy, in Bulgaria, e ad assicurare lo smaltimento delle sostanze radioattive derivanti da tale disattivazione. Secondo il relatore, senza il contributo dell’Unione europea, la sicurezza potrebbe essere compromessa dato che i reattori di tipo VVER 440/230 presentano gravi lacune progettuali non colmabili in modo efficace.</p>
    </intervention>
    <intervention id="4-986" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">La protezione e la tutela della salute umana e dell’ambiente sono obiettivi prioritari della politica di sviluppo europea. Ciò premesso, considero assolutamente necessario che l’Unione europea stanzi risorse finanziarie e tecniche sufficienti per la disattivazione delle unità da 1 a -4 della centrale nucleare Kozloduy in Bulgaria, come richiesto dal Parlamento in questa risoluzione. In tal modo, l’Europa eliminerà uno dei principali produttori di emissioni radioattive ed eviterà il rischio di gravi incidenti. Al pari delle condizioni di sicurezza per le operazioni di disattivazione, è essenziale che la Comunità europea assuma un ruolo attivo nell’aiutare la Bulgaria ad affrontare l’impatto che la disattivazione avrà sulla competitività economica, la sostenibilità energetica e il mercato del lavoro. La strategia di intervento dell’Unione europea deve garantire sostegno alla creazione di nuovi posti di lavoro e di industrie sostenibili nelle zone interessate dalla disattivazione.</p>
    </intervention>
    <intervention id="4-163" speaker_id="28233" name="Rebecca HARMS" is_mep="True" mode="written" nationality="Germany" birth_date="07-12-1956" birth_place="Hambrock bei Uelzen" p_group="Group of the Greens/European Free Alliance - Co" m_state="DE">
      <p sl="en">Oggi il Parlamento ha approvato un finanziamento di 300 milioni di euro a ulteriore sostegno della disattivazione dei reattori nucleari 1-4 di Kozloduy. Appoggio la risoluzione poiché è necessario fornire maggiore assistenza per garantire la disattivazione in sicurezza dei reattori. Il Parlamento, tuttavia, ha rigettato sia il finanziamento per mezzo di tali fondi delle centrali elettriche inquinanti a lignite, sia la proposta di utilizzare parte dei fondi per aiutare la Bulgaria a individuare una soluzione per lo smaltimento definitivo dei rifiuti radioattivi. Questa decisione mi ha portato a votare contro la proposta emendata. Mi sono invece astenuta dal voto sulla risoluzione legislativa per permettere lo stanziamento da parte dell’Unione europea dei fondi per la disattivazione.</p>
    </intervention>
    <intervention id="4-164" speaker_id="96742" name="Jean-Luc MÉLENCHON" is_mep="True" mode="written" nationality="France" birth_date="19-08-1951" birth_place="Tanger" p_group="Confederal Group of the European United Left - Nordic Green Left" m_state="FR">
      <p sl="fr">Possiamo soltanto rallegrarci di qualsiasi sostegno alla disattivazione di una centrale nucleare e alla realizzazione di programmi di ricerca per le energie rinnovabili e lo smaltimento dei rifiuti radioattivi; in questo modo si compie un grande passo avanti verso l’eliminazione graduale dell’energia nucleare, obiettivo che ci sta molto a cuore. Mi rimangono comunque dubbi in merito all’insistenza sullo “smaltimento definitivo” dei rifiuti radioattivi, poiché questo metodo non può essere considerato una soluzione a lungo termine a causa dei rischi che comporta per il nostro ecosistema.</p>
      <p sl="fr">Mi preoccupa inoltre la mancanza di garanzie sullo stanziamento degli aiuti finanziari europei finalizzati ad agevolare il processo di disattivazione. Come possiamo essere sicuri che i 300 milioni di euro non vengano utilizzati in parte per finanziare la nuova centrale nucleare di Belene in Bulgaria? Il Commissario Oettinger non si è forse già impegnato a finanziare il progetto? Voto a favore della relazione nella speranza di assistere finalmente allo smantellamento dei reattori di Kozloduy.</p>
    </intervention>
    <intervention id="4-165" speaker_id="96978" name="Nuno MELO" is_mep="True" mode="written" nationality="Portugal" birth_date="18-03-1966" birth_place="Joane" m_state="PT">
      <p sl="pt">L’adesione dei paesi dell’Europa centrale e orientale all’Unione europea e il loro utilizzo dell’energia nucleare hanno richiesto lo stanziamento di aiuti finanziari affinché tali paesi possano gestire in modo efficace i rifiuti radioattivi e aumentare il livello di tutela della salute umana e dell’ambiente. In questo contesto si collocano gli aiuti finanziari previsti e questo spiega il mio voto.</p>
    </intervention>
    <intervention id="4-166" speaker_id="96652" name="Alajos MÉSZÁROS" is_mep="True" mode="written" nationality="Slovakia" birth_date="18-06-1952" birth_place="Bratislava" p_group="Group of the European People's Party (Christian Democrats)" m_state="SK">
      <p sl="hu">Nell’accordo di adesione Bulgaria, Slovacchia e Lituania hanno accettato di disattivare parte dei loro impianti di produzione di energia nucleare. L’Unione europea ha fornito assistenza finanziaria fino al 2009 per lo smantellamento definitivo della centrale nucleare di Kozloduy, ma è stata richiesta, anche da parte degli altri Stati membri, un’estensione fino al 2013. Questo invito corrisponde a un ulteriore finanziamento di circa 860 milioni di euro. La totale disattivazione richiede però tempi molto lunghi poiché non è sufficiente disconnettere completamente la centrale dalla rete elettrica; in questi casi, ovvero quando si prevede la chiusura anticipata di una centrale, è necessario provvedere a una fornitura energetica sostitutiva. La Bulgaria non azzera le proprie fonti di approvvigionamento energetico, ma condiziona i paesi confinanti che non ricevono più elettricità: la chiusura di quattro reattori si traduce infatti per la Bulgaria nella perdita di 1 700 MW di energia.</p>
      <p sl="hu">Il governo bulgaro non è in grado, senza il sostegno finanziario dell’Unione europea, di gestire in modo sicuro il combustibile irradiato, parte del quale, in ogni caso, è stato smaltito al di fuori dell’Unione europea. Mi rendo conto che il governo bulgaro non possiede riserve a cui attingere in caso di disattivazione definitiva ed è anche per questo che dobbiamo fornire assistenza. Abbiamo già investito ingenti somme nella chiusura definitiva delle centrali nucleari, ma dovremmo valutare se valga la pena modernizzarle, anziché chiuderle, e non mi riferisco a Kozloduy in particolare. Dobbiamo promuovere il miglioramento delle norme di sicurezza nei paesi dell’Europa centrale e orientale poiché le centrali nucleari vengono chiuse proprio a causa del basso livello di sicurezza.</p>
    </intervention>
    <intervention id="4-167" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Finché non troveremo una soluzione valida al problema dello smaltimento definitivo dei rifiuti radioattivi, i paesi candidati ovviamente non sapranno quale alternativa scegliere. Dobbiamo assicurarci di non concedere sostegno finanziario finalizzato a migliorare la protezione delle persone e dell’ambiente per poi scoprire che i combustibili irradiati vengono venduti e probabilmente utilizzati per scopi militari. E’ nell’interesse della sicurezza e della protezione ambientale di tutta l’Europa trovare una soluzione definitiva al problema dello smaltimento, ma è necessario fermare la vendita di rifiuti radioattivi.</p>
      <p sl="de">Se siamo arrivati al punto in cui lo smantellamento di due reattori costa 1,78 miliardi di euro, è chiaro che la favola dell’energia nucleare a buon mercato e con un trascurabile impatto sul clima non è più credibile. La relazione evidenzia alcuni problemi connessi all’energia nucleare e allo smantellamento dei reattori nucleari e per questo ho votato a favore.</p>
    </intervention>
    <intervention id="4-168" speaker_id="38595" name="Rovana PLUMB" is_mep="True" mode="written" nationality="Romania" birth_date="22-06-1960" birth_place="Bucureşti" m_state="RO">
      <p sl="ro">Per tenere fede agli impegni assunti con il trattato di adesione all’Unione europea, la Bulgaria deve chiudere le unità 1-4 della centrale nucleare di Kozloduy e, a tal fine, l’Unione europea ha fornito assistenza finanziaria fino al 2009. Ho votato a favore della relazione per sostenere l’azione della Bulgaria finalizzata all’ottenimento di ulteriori 300 milioni di euro da erogarsi fino al 2013 che permettano di completare la disattivazione della centrale nucleare di Kozloduy, ripulire il sito e gestire i rifiuti in modo sostenibile e in condizioni tali da non danneggiare né la salute umana né l’ambiente.</p>
      <p sl="ro">Appoggio inoltre la richiesta avanzata dalla Commissione di verificare l’attuazione di tutti i progetti che verranno avviati grazie a tale finanziamento, ossia i progetti di ricerca e innovazione finalizzati all’introduzione di tecnologie che utilizzano fonti di energia rinnovabili per raggiungere l’obiettivo di ulteriori riduzioni di CO2 per compensare l’effetto equivalente aggiuntivo di 18 000 Kt CO-eq determinato dalla disattivazione. E’ necessario prestare particolare attenzione sia alla riqualificazione del personale, per evitare un aumento ancora maggiore della disoccupazione, sia allo sviluppo delle comunità locali, specialmente nel corso dell’attuale crisi. Le attività devono essere realizzate in modo completamente trasparente per i cittadini, secondo le disposizioni degli accordi multilaterali sull’ambiente a cui la Bulgaria ha aderito (Aarhus, Espoo, eccetera).</p>
    </intervention>
    <intervention id="4-169" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Come ci si aspettava, noi verdi abbiamo perso l’ultima opportunità di emendare la relazione Harms nel corso della votazione in plenaria sull’assistenza finanziaria europea per la disattivazione delle quattro unità della centrale nucleare di Kozloduy in Bulgaria.</p>
      <p sl="en">Oggi il Parlamento europeo ha approvato un finanziamento alla Bulgaria di 300 milioni di euro fino al 2013 per l’attuale progetto di smantellamento di quattro reattori nucleari a Kozloduy. Questo segnale positivo nei confronti della Bulgaria è stato il motivo per cui il relatore e il gruppo Verts/ALE si sono astenuti dal voto sulla proposta legislativa.</p>
      <p sl="en">Grazie ai verdi, il Parlamento europeo ha finalmente riconosciuto che la Bulgaria non possiede nessuna politica relativa allo smaltimento definitivo dei rifiuti radioattivi. Tuttavia, il governo bulgaro, con l’appoggio del gruppo Partito popolare europeo (Democratico cristiano) e del gruppo dell’Alleanza progressista di Socialisti e Democratici al Parlamento europeo, è riuscito a eliminare tutte le disposizioni che avrebbero promosso un reale progresso in merito alla questione dello smaltimento definitivo. Attualmente, le sostanze più pericolose per le persone e per l’ambiente vengono portate in Russia, dove si esporta la maggior parte degli elementi combustibili irradiati.</p>
      <p sl="en">Il Parlamento europeo è comunque riuscito ad assicurare maggiore partecipazione pubblica, trasparenza e migliori disposizioni in materia di valutazione e revisione rispetto alla proposta originale della Commissione. Resta da vedere ora se queste verranno incluse dal Consiglio, che ha l’ultima parola poiché il Parlamento europeo viene consultato soltanto su questioni relative al nucleare.</p>
    </intervention>
    <intervention id="4-170" speaker_id="96698" name="Viktor USPASKICH" is_mep="True" mode="written" nationality="Lithuania" birth_date="24-07-1959" birth_place="Vilnius" m_state="LT">
      <p sl="lt">Onorevoli colleghi, come per la centrale nucleare di Kozloduy in Bulgaria, lo smantellamento della centrale nucleare di Ignalina costituiva una delle condizioni necessarie per l’adesione della Lituania all’Unione europea. La disattivazione della centrale nucleare di Ignalina nel 2009 ha avuto gravi però conseguenze nel paese. Dopo l’indipendenza della Lituania nel 1991, la centrale nucleare di Ignalina ha fornito un contribuito importante all’economia nazionale, coprendo oltre il 70 per cento del nostro fabbisogno energetico. Con la disattivazione della centrale, abbiamo dovuto rinunciare al nostro ruolo di esportatori di energia per diventare importatori di un’ampia gamma di energie. La centrale nucleare di Ignalina costituiva una fonte di energia a buon mercato per l’industria e per i consumatori, oltre a essere una fonte di reddito grazie all’esportazione. Come per la disattivazione di Kozloduy, la chiusura di Ignalina provocherà all’economia locale perdite economiche e una riduzione dell’occupazione. Il pieno appoggio finanziario da parte dell’Unione europea per Kozloduy e Ignalina è fondamentale per compensare in parte l’impatto economico e sociale legato alla disattivazione delle centrali nucleari. L’instabilità finanziaria degli ultimi anni ha scosso la Lituania e molti Stati membri dell’Unione europea e portato ad accantonare i progetti di costruzione di nuove centrali nucleari più avanzate nell’immediato futuro. Sarebbe tuttavia illogico pensare di abbandonare del tutto il nucleare. La tecnologia nucleare non è sicuramente una panacea per la nostra sicurezza energetica e per i disastri naturali, ma un’energia nucleare efficiente e sicura potrebbe favorire il raggiungimento degli obiettivi strategici di lungo periodo.</p>
    </intervention>
    <intervention id="4-985" speaker_id="96862" name="Sophie AUCONIE" is_mep="True" mode="written" nationality="France" birth_date="19-08-1963" birth_place="Dugny" p_group="Group of the European People's Party (Christian Democrats)" m_state="FR">
      <p sl="fr">I Fondi strutturali stanziati per le nostre regioni devono essere meglio coordinati con i finanziamenti per la ricerca e l’innovazione. La relazione van Nistelrooij contiene raccomandazioni utili per ottimizzare l’uso di questi finanziamenti. Senza dubbi disponiamo delle potenzialità per finanziare e far crescere i nostri territori e una migliore sinergia tra i diversi strumenti finanziari non può che essere vantaggiosa ora che abbiamo bisogno di rilanciare le attività economiche. Questi fondi dovrebbero rientrare nell’attuazione della strategia UE 2020. Considerata la qualità della relazione, l’ho appoggiata con il mio voto.</p>
    </intervention>
    <intervention id="4-984" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">L’innovazione si può realizzare in modo più efficace a livello regionale grazie alla vicinanza di attori, fra cui università, organizzazioni pubbliche di ricerca e industrie, che promuovono i partenariati per il trasferimento delle conoscenze e lo scambio di buone prassi fra regioni. La politica di coesione è un pilastro fondamentale del processo di integrazione europea nonché una delle più riuscite politiche europee, giacché facilita la convergenza tra regioni sempre più diverse e stimolala crescita e l’occupazione. E’ essenziale promuovere e applicare modelli di successo nel triangolo della conoscenza e garantire lo sviluppo sostenibile della ricerca regionale e dei quadri strategici per l’innovazione, in collaborazione con le imprese, i centri di ricerca, le università e le autorità pubbliche. Vorrei inoltre ribadire il potenziale dei cluster regionali innovativi ad alta intensità nel mobilitare la competitività regionale, nonché l’inserimento dello sviluppo di cluster sia nel Settimo programma quadro sia nel programma quadro per la competitività e l’innovazione. Voglio anche sottolineare l’importanza delle comunità della conoscenza e dell’innovazione (CCI), create nel quadro dell’Iniziativa europea per la trasparenza, le quali mettono in collegamento tra loro i primari cluster regionali europei ad alta intensità di conoscenza. Esprimo il mio invito a facilitare lo scambio di conoscenze nei cluster regionali attraverso i Fondi strutturali, poiché tali cluster costituiscono una grande opportunità, specialmente per le regioni svantaggiate.</p>
    </intervention>
    <intervention id="4-172" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Ritengo opportuno analizzare in che modo gli Stati membri e le regioni abbiano seguito il quadro indicativo degli orientamenti strategici comunitari 2007-2013, segnatamente l’orientamento 1.2 “Migliorare le conoscenze e l’innovazione a favore della crescita”, nei propri quadri di riferimento strategici nazionali e nei programmi operativi. Tale analisi ci permetterà di ottenere un profilo più dettagliato delle azioni intraprese e degli obiettivi che devono ancora essere raggiunti in un ambito che è sempre più spesso all’ordine del giorno. In tempi di crisi evitare sprechi e doppioni è urgente e necessario, oltre che vantaggioso; è quindi importante valutare attentamente i collegamenti tra le politiche di coesione, ricerca e innovazione e gli strumenti a loro dedicati (Fondi strutturali, Settimo programma quadro per la ricerca e lo sviluppo tecnologico e programma quadro per la competitività e l’innovazione) per renderli più efficienti e proficui.</p>
    </intervention>
    <intervention id="4-983" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">La ricerca e l’innovazione sono settori fondamentali e indispensabili per la competitività e per il successo dell’economia europea nell’attuale situazione di crisi globale, di forte concorrenza e di impegno sempre maggiore per affrontare nuove sfide quali il cambiamento climatico e la coesione territoriale. L’attuale crisi aggrava il rischio di squilibri a livello regionale e di un peggioramento delle condizioni economiche e sociali delle regioni più svantaggiate. Sulla base di queste considerazioni, appoggio la risoluzione, che sottolinea la necessità immediata di conseguire maggiore efficienza, flessibilità e facilità di accesso ai Fondi strutturali al fine di garantire un accesso rapido ai meccanismi di finanziamento per i nuovi progetti imprenditoriali e per la rivitalizzare le piccole e medie imprese. Tale strategia è particolarmente opportuna e importante per la coesione territoriale dell’Unione europea, poiché garantisce la trasformazione della crisi in un’opportunità per capitalizzare i nostri punti di forza e al contempo migliora l’efficienza nel rendere redditizie le risorse.</p>
    </intervention>
    <intervention id="4-173" speaker_id="96823" name="Petru Constantin LUHAN" is_mep="True" mode="written" nationality="Romania" birth_date="19-03-1977" birth_place="Jud. Suceava" p_group="Group of the European People's Party (Christian Democrats)" m_state="RO">
      <p sl="ro">Ho votato a favore della relazione poiché ricerca, sviluppo e innovazione costituiscono elementi fondamentali che possono favorire una ripresa più rapida e più stabile dell’Unione europea dall’attuale crisi economica, permettendo, al contempo, il raggiungimento degli obiettivi di sviluppo economico previsti. A tal fine, è necessaria una politica coerente, mirata e sostenuta da finanziamenti adeguati. Bisogna comunque prendere in considerazione le diverse caratteristiche socioeconomiche regioni regionali; è necessario riconoscere i limiti e stabilire gli obiettivi in base alla situazione reale, identificando le esigenze tramite consultazione di tutte le agenzie locali, regionali e nazionali.</p>
    </intervention>
    <intervention id="4-174" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">L’innovazione è importante, ma non può essere imposta dall’alto, come si intende fare con la strategia Europa 2020; può però essere sostenuta tramite programmi di sovvenzionamento. Non è logico che chi richiede un sussidio debba districarsi in una giungla di regolamenti diversi e di organizzazioni che erogano i fondi a causa della mancanza di coordinamento tra l’Unione europea e gli Stati membri. Qualsiasi attività che determini una semplificazione è utile, purché non generi opportunità per commettere abusi. I criteri presentati nella relazione mi sembrano un buon punto di partenza e, per questo, ho votato a favore.</p>
    </intervention>
    <intervention id="4-175" speaker_id="96974" name="Nuno TEIXEIRA" is_mep="True" mode="written" nationality="Portugal" birth_date="13-01-1973" birth_place="Funchal" p_group="Group of the European People's Party (Christian Democrats)" m_state="PT">
      <p sl="pt">La politica di coesione è un pilastro fondamentale del processo di integrazione europea nonché una delle più riuscite politiche europee, giacché facilita la convergenza tra regioni sempre più diverse e stimola la crescita e l’occupazione grazie ai finanziamenti dei Fondi strutturali. Nel periodo 2007-2013, tutti gli Stati membri hanno destinato una parte considerevole delle loro dotazioni finanziarie complessive alla ricerca e allo sviluppo. Ritengo che la politica di coesione sia matura per creare sinergie con le politiche di ricerca e innovazione per quanto riguarda lo sviluppo delle capacità, la creazione di reti e il trasferimento delle conoscenze.</p>
      <p sl="pt">Un uso migliore dei fondi determinerà progressi nel campo della ricerca, nelle conoscenze e nella capacità di innovazione delle diverse regioni, grazie al rafforzamento della dimensione territoriale dei partenariati per l’elaborazione e la realizzazione delle politiche pubbliche. Appoggio la relazione perché credo che sia fondamentale creare sinergie tra i Fondi strutturali destinati alla ricerca e all’innovazione e il Settimo programma quadro per la ricerca e lo sviluppo con l’obiettivo di ottenere maggiore efficienza nel raggiungimento della società della conoscenza.</p>
    </intervention>
    <intervention id="4-982" speaker_id="96862" name="Sophie AUCONIE" is_mep="True" mode="written" nationality="France" birth_date="19-08-1963" birth_place="Dugny" p_group="Group of the European People's Party (Christian Democrats)" m_state="FR">
      <p sl="fr">Ho votato a favore della risoluzione adottata dalla commissione per i problemi economici e monetari del Parlamento europeo. La sostenibilità a lungo termine delle nostre finanze pubbliche è oggi fondamentale per dare credibilità alla politica economica e fiscale europea: la crisi in Grecia ne ha dato prova. Le autorità pubbliche devono dimostrare ai mercati e alle agenzie di rating di essere responsabili, come richiedono anche la realtà demografica attuale e futura. Ho quindi fermamente respinto la posizione del relatore, l’onorevole Hoang Ngoc, il quale richiede che l’attuale politica di disavanzo pubblico venga mantenuta. Dobbiamo oggi presumere che le finanze pubbliche di numerosi Stati membri non siano sostenibili e dobbiamo avere il coraggio di porvi rimedio. La nostra nave ha una falla e, anche se non sta ancora affondando, è ora di cominciare a ripararla.</p>
    </intervention>
    <intervention id="4-981" speaker_id="28148" name="Françoise CASTEX" is_mep="True" mode="written" nationality="France" birth_date="07-02-1956" birth_place="Agadir" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">Nel corso della votazione di giovedì 20 maggio sulla relazione dell’onorevole socialista Hoang Ngoc sulla sostenibilità a lungo termine delle finanze pubbliche, le rappresentanze dei partiti dell’UMP del MoDem al Parlamento europeo hanno votato con entusiasmo a favore di un testo che il gruppo del Partito popolare europeo (Democratico cristiano) e il gruppo dell’Alleanza dei Liberali e dei Democratici per l’Europa avevano emendato rigo per rigo, trasformandolo in un manifesto neoliberale. Ho votato contro questo testo, che è un insulto ai cittadini europei. I partiti UMP e MoDem si servono dello spauracchio di disavanzi non sostenibili per giustificare misure di austerità senza precedenti in tutta Europa dal 2011 e propongono di trasformare il Patto di stabilità in un patto di regresso sociale. Nel testo in esame, la destra arriva perfino a rifiutare la creazione di un’agenzia europea di rating pubblica, mentre le agenzie private speculano in modo incontrollato ai danni degli Stati della zona euro. Spesso si dimentica, però, che l’aumento del disavanzo è dovuto principalmente alla crisi, ai pacchetti di salvataggio delle banche e al fallimento delle politiche neoliberali. E oggi, la destra presenta il conto ai cittadini.</p>
    </intervention>
    <intervention id="4-177" speaker_id="26851" name="Nikolaos CHOUNTIS" is_mep="True" mode="written" nationality="Greece" birth_date="17-09-1953" birth_place="Lagadia Arkadias" p_group="Confederal Group of the European United Left - Nordic Green Left" m_state="GR">
      <p sl="el">Gli enormi disavanzi e i debiti che molti Stati membri dell’Unione europea devono affrontare costituiscono un grave problema, poiché hanno prodotto la crisi finanziaria in cui ci troviamo e che dobbiamo gestire. Le cause di simili aberrazioni finanziarie non sono però quelle identificate dal relatore. I bilanci statali sono stati deviati perché: a) nel corso di qualunque crisi, la spesa pubblica – spese sociali e per la crescita – aumenta; b) sono state salvate le banche d’affari; c) la concorrenza fiscale si è intensificata, provocando un’evidente riduzione dell’imposta sulle società negli ultimi vent’anni. La nostra analisi dei fatti è completamente diversa da quella presentata dal relatore che giudica i governi responsabili delle anomalie finanziarie.</p>
    </intervention>
    <intervention id="4-178" speaker_id="96856" name="George Sabin CUTAȘ" is_mep="True" mode="written" nationality="Romania" birth_date="23-02-1968" birth_place="Bacău" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">L’anno scorso il disavanzo di bilancio e il debito pubblico nella zona euro ammontavano rispettivamente al 6,3 per cento e al 78,7 per cento del prodotto interno lordo, un livello molto più alto di quello definito nel Patto di stabilità e crescita. L’attuale crisi ha messo in luce i limiti del Patto di stabilità e crescita, che si è rivelato uno strumento inadeguato ai fini dell’armonizzazione delle economie nazionali. Appoggio la revisione della PSC e la ricerca di meccanismi alternativi per ristabilire la convergenza delle economie all’interno dell’Unione europea. Sono favorevole anche alla creazione di un’agenzia europea di rating pubblica e a un coordinamento più stretto delle politiche monetarie e di bilancio degli Stati membri. Considero positiva la decisione di acquistare obbligazioni emesse dai governi della zona euro presa la scorsa settimana dalla Banca centrale europea. Ho deciso di votare contro la relazione finale sulla sostenibilità a lungo termine delle finanze pubbliche poiché non include questi aspetti, che io considero fondamentali per garantire stabilità al mercato unico europeo e per mantenere lo stato sociale in Europa.</p>
    </intervention>
    <intervention id="4-179" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">In tempi come questi, in cui le finanze pubbliche di molti paesi devono affrontare gravi difficoltà, è di fondamentale importanza adottare misure politiche che riescano a generare stabilità economica e sociale e, ancora di più, misure che promuovano la crescita. Come per il disavanzo, il livello del debito pubblico deve essere analizzato e si devono adottare le migliori prassi, in modo da rendere possibile una stabilizzazione ed evitare di ripetere gli stessi errori in futuro. Giudico essenziale adottare criteri ragionevoli per un’economia in ripresa, poiché ogni Stato membro presenta condizioni molto diverse. Vorrei infine sottolineare la necessità di una politica tributaria concorrenziale che riguardi non soltanto l’Unione europea, ma anche gli investimenti da paesi terzi.</p>
    </intervention>
    <intervention id="4-980" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Come l’attuale crisi ha dimostrato, la sostenibilità delle finanze pubbliche, con il suo profondo impatto sullo sviluppo economico, sulla qualità della vita dei cittadini e sulla stabilità sociale, costituisce una condizione necessaria per la ripresa economica e per un solido sviluppo. Allo stesso modo, è diventata evidente anche l’inadeguatezza del Patto di stabilità e crescita. Vorrei riaffermare la necessità di rafforzare i meccanismi delle istituzioni europee, prevedendo un’integrazione e una coesione territoriale più forti, in modo da assicurare una più ampia capacità di intervento e di protezione per rispondere ai rischi e alle deviazioni dalla politica comune. Come evidenziato nella relazione, vi sono anche serie preoccupazioni sociali, nonché notevoli disparità nei redditi della popolazione: questa situazione compromette la produttività e la competitività economica e, a questo proposito, concordo sulla necessità di promuovere l’introduzione da parte degli Stati membri di riforme adeguate. Un’imposizione fiscale equa e una spesa pubblica efficiente sono fondamentali per il processo di ripresa economica e per la coesione sociale. Ridurre la povertà, garantire la coesione sociale e promuovere la crescita economica e la produttività sono priorità indiscutibili dell’Unione europea e verrebbero sicuramente favorite da una graduale riduzione della pressione fiscale sul lavoro e sulle piccole e medie imprese.</p>
    </intervention>
    <intervention id="4-180" speaker_id="1164" name="Bruno GOLLNISCH" is_mep="True" mode="written" nationality="France" birth_date="28-01-1950" birth_place="Neuilly-sur-Seine" p_group="Non" m_state="FR">
      <p sl="fr">Concordo con la relazione nel sostenere che sarà difficile per le generazioni future sopportare gli attuali livelli di debito pubblico e di disavanzo, che costituiscono un problema rilevante già oggi. Non condivido, però, le soluzioni proposte perché la relazione trascura le cause della recente impennata del debito e del disavanzo. Bisogna invece osservare che gli Stati membri, e dunque i cittadini e i contribuenti europei, si sono accollati i debiti privati delle banche e del settore finanziario, determinando tali aumenti dei disavanzi. Continueremo sempre a ribadire che le azioni intraprese attualmente dall’Unione europea e dall’Eurogruppo favoriscono esclusivamente quei mercati che voi ritenete razionali ed efficienti, ma che perdono stabilità appena il disavanzo aumenta troppo e perché temono che le misure adottate per ridurre il deficit possano ostacolare una specie di ripresa economica. Si sono rimpinguati facendosi pagare caro il rischio che si sono assunti con il debito greco che avete appena eliminato con le ultime misure. Hanno vinto su tutti i fronti, aumentando ulteriormente i propri profitti, senza minimamente preoccuparsi delle conseguenze per l’economia reale e per le persone.</p>
    </intervention>
    <intervention id="4-979" speaker_id="96952" name="Sylvie GUILLAUME" is_mep="True" mode="written" nationality="France" m_state="FR">
      <p sl="fr">Sono stata costretta a votare contro la relazione del mio collega, l’onorevole Hoang Ngoc, poiché la destra europea e i liberali l’hanno emendata in maniera tale da privarla della sua essenza, difendendo unicamente un rispetto dogmatico del Patto di stabilità e delle politiche di austerità. La politica di bilancio non è un obiettivo di per sé, ma uno strumento che risponde a precisi obiettivi politici. Non dobbiamo considerare l’austerità come una priorità o stroncheremo sul nascere quel poco di crescita che abbiamo; ci serve, piuttosto, una logica di aumento dell’occupazione, che dobbiamo difendere. Per questo, dobbiamo fornire all’Unione europea i mezzi per agire, ovvero gli strumenti adeguati per guidare l’economia, oltre a quelli, già disponibili ma inadeguati, del Patto di stabilità.</p>
    </intervention>
    <intervention id="4-181" speaker_id="96742" name="Jean-Luc MÉLENCHON" is_mep="True" mode="written" nationality="France" birth_date="19-08-1951" birth_place="Tanger" p_group="Confederal Group of the European United Left - Nordic Green Left" m_state="FR">
      <p sl="fr">Questo documento testimonia il desiderio di creare un sistema di ridistribuzione che vada a vantaggio di tutta la società. Le proposte positive si riferiscono alle politiche migratorie e al rifiuto dei tagli indiscriminati agli investimenti pubblici in nome della crisi. Le proposte specifiche, però, seguono invece la logica inversa.</p>
      <p sl="fr">Aumento dell’età pensionabile, legittimazione del Patto di stabilità e crescita come una soluzione alla crisi – benché ne sia chiaramente una causa – congratulazioni alla Banca centrale europea per il salvataggio del settore bancario e sostegno a un’economia sociale basata su un mercato sostenibile e competitivo: la relazione cita ripetutamente tutti questi dogmi neoliberali. La crisi non fa differenze: l’Europa è accecata dal proprio dogmatismo e sorda alle richieste dei cittadini. Per questo ho votato contro la relazione.</p>
    </intervention>
    <intervention id="4-978" speaker_id="97280" name="Claudio MORGANTI" is_mep="True" mode="written" nationality="Italy" birth_date="14-04-1973" birth_place="Prato " p_group="Europe of freedom and democracy Group" m_state="IT">
      <p sl="it">Signor Presidente, la crisi economico-finanziaria mondiale sta riversandosi in maniera preoccupante sulla sostenibilità dei bilanci nazionali, tuttavia, la relazione al giudizio della nostra assemblea contiene passaggi che non mi permettono di esprimere un voto favorevole.</p>
      <p sl="it">Innanzitutto, il paragrafo 59 sostiene che l'uscita dalla crisi possa essere agevolata attraverso l'allargamento della base occupazionale e propone l'adozione di politiche favorevoli all´immigrazione dai paesi extracomunitari che conducano, addirittura, alla concessione della cittadinanza. Da un lato il testo confonde indebitamente il tema economico con quello delle politiche migratorie, non considerando, tra l'altro, il già elevato tasso di disoccupazione.</p>
      <p sl="it">Dall'altro lato, non ritengo l'Europa debba favorire la concessione della cittadinanza. Alcuni emendamenti proposti, poi, chiedono la creazione di una tassa sulle transazioni finanziarie e di un'agenzia europea di rating. Una migliore regolamentazione dei mercati finanziari non può certo raggiungersi con l'introduzione di una nuova tassa.</p>
      <p sl="it">Quanto, infine, alla creazione di un'agenzia di rating pubblica, la proposta di emendamento non coglie nel segno, giacché la migliore tutela dell´affidamento degli investitori si concretizza attraverso la garanzia dell'imparzialità e dell'indipendenza delle agenzie di rating, non con la loro soggezione ad influenze di tipo politico.</p>
    </intervention>
    <intervention id="4-182" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">(Sono profondamente rammaricato che la destra, alla fine, sia riuscita a “sequestrare” questa relazione sulle finanze pubbliche e a cambiare completamente il suo obiettivo principale, trasformandola in una relazione estremamente neoliberale. Appoggio la decisione del relatore, l’onorevole Hoang Ngoc, di ritirare il proprio nome dalla relazione.</p>
    </intervention>
    <intervention id="4-183" speaker_id="29579" name="Marc TARABELLA" is_mep="True" mode="written" nationality="Belgium" birth_date="11-03-1963" birth_place="Ougrée" m_state="BE">
      <p sl="fr">(E’ inaccettabile che la relazione in esame sia stata approvata dai gruppi di maggioranza, ilhttp://www.eppgroup.eu/home/it/default.asp?lg1=it" \t "_blank" e http://www.alde.eu/it" \t "_blank" al Parlamento europeo. Per questo motivo, in linea con il nostro relatore, l’onorevole Hoang Ngoc, il gruppo dell’Alleanza progressista dei Socialisti e Democratici al Parlamento europeo ha votato contro la relazione. Come si può chiedere ai nostri cittadini di pagare per una crisi di cui sono responsabili in massima parte le banche e gli speculatori? Le misure promosse dai gruppi PPE e ALDE, ossia il rapido consolidamento delle finanze pubbliche, i tagli alla spesa pubblica, in particolare alle pensioni e all’assistenza sanitaria, e l’attuazione incondizionata del Patto di stabilità e crescita avranno conseguenze a lungo termine devastanti sulle nostre società. Andremo incontro al disastro se non introdurremo una tassa sulle operazioni finanziarie, come proposto dall’onorevole Hoang Ngoc, e se non avvieremo misure di ripresa attuabili. Non mettiamo in ginocchio i cittadini europei.</p>
    </intervention>
    <intervention id="4-184" speaker_id="96974" name="Nuno TEIXEIRA" is_mep="True" mode="written" nationality="Portugal" birth_date="13-01-1973" birth_place="Funchal" p_group="Group of the European People's Party (Christian Democrats)" m_state="PT">
      <p sl="pt">L’obiettivo principale della relazione era di analizzare la sostenibilità a lungo termine delle finanze pubbliche comunitarie, tenendo conto in particolare della ripresa economica. Questa discussione in plenaria non avrebbe potuto capitare in un momento più opportuno, considerata l’intesa in materia economica e finanziaria senza precedenti raggiunta la scorsa settimana dai leader europei. Da un lato, il pacchetto di misure adottate dà prova di forte solidarietà, soprattutto viste la concessione degli aiuti alla Grecia, la rapida ristrutturazione delle finanze pubbliche degli Stati membri e la creazione di un meccanismo di stabilizzazione finanziaria. Queste misure lasciano comunque presagire un periodo di sacrifici che interesserà tutti i cittadini europei, sacrifici che devono essere distribuiti in modo imparziale ed equilibrato. E’ tempo di prendere decisioni coraggiose a livello nazionale, con una prospettiva a lungo termine e senza espedienti. I conti pubblici si pareggiano con il taglio della spesa, con l’aumento delle entrate o con entrambi contemporaneamente.</p>
      <p sl="pt">In periodi di recessione economica, non disponiamo di valide alternative alla diminuzione della spesa pubblica, al taglio delle spese e all’ottimizzazione del sistema statale. Dopo numerosi emendamenti, il contenuto finale di questa proposta di risoluzione si concentra su alcune di queste sfide e per questo ho votato a favore.</p>
    </intervention>
    <intervention id="4-185" speaker_id="96698" name="Viktor USPASKICH" is_mep="True" mode="written" nationality="Lithuania" birth_date="24-07-1959" birth_place="Vilnius" m_state="LT">
      <p sl="lt">Onorevoli colleghi, nel 2009 la Lituania e alcuni Stati membri confinanti si sono trovati in condizioni gravissime. Forse non siamo ancora in mano agli sciacalli, ma non ci sentiamo ancora al sicuro: il PIL della Lituania è crollato del 4,1 per cento a trimestre fino al primo trimestre del 2010. Molti lituani si rendono conto che la dolorosa necessità di cui sono vittima e l’adozione di misure drastiche non cesseranno nel breve periodo. La sostenibilità a lungo termine delle finanze pubbliche è essenziale per ottenere stabilità e crescita e la soluzione è ridurre il disavanzo di bilancio. Nella relazione si descrive come un alto tasso di indebitamento e di disavanzo stia mettendo in pericolo la sostenibilità e l’impatto disastroso che potrebbe avere sull’occupazione, sul sistema sanitario e sulle pensioni. Non possiamo prendere una decisione leggera: l’aumento del disavanzo pubblico sta diventando un impegno troppo oneroso per le generazioni future. La stabilità finanziaria è fondamentale per la ripresa delle economie della Lituania e dell’Europa. Approvo le misure discusse questa settimana e le proposte relative al comitato europeo per il rischio sistemico e al sistema europeo delle autorità di vigilanza finanziaria. Oggi più che mai abbiamo bisogno di un coordinamento equilibrato dei mercati e dei fondi hedge e di una vigilanza più rigorosa. Dobbiamo rispettare gli impegni presi a livello internazionale nonché riconquistare la fiducia del pubblico e ristabilire la fiducia nell’economia dei nostri paesi. Potremo raggiungere questi obiettivi solo garantendo la sostenibilità a lungo termine delle finanze pubbliche, comunicando in modo diretto ed con trasparenza tutte le nostre azioni.</p>
    </intervention>
    <intervention id="4-977" speaker_id="96862" name="Sophie AUCONIE" is_mep="True" mode="written" nationality="France" birth_date="19-08-1963" birth_place="Dugny" p_group="Group of the European People's Party (Christian Democrats)" m_state="FR">
      <p sl="fr">La relazione sul contributo della politica di coesione al raggiungimento degli obiettivi di Lisbona e di UE 2020 è fondamentale poiché chiarisce la portata e l’importanza di questa politica per il futuro dell’Unione. I Fondi strutturali, che garantiscono la coesione dei territori europei e finanziano l’innovazione, contribuiscono alla realizzazione di iniziative che generano crescita nelle regioni. Sono convinta che la politica di coesione si rivelerà uno strumento essenziale per il raggiungimento degli obiettivi di UE 2020 e per questo ho votato a favore della relazione.</p>
    </intervention>
    <intervention id="4-976" speaker_id="97198" name="Mara BIZZOTTO" is_mep="True" mode="written" nationality="Italy" birth_date="03-06-1972" birth_place="Bassano del Grappa " m_state="IT">
      <p sl="it">Onorevoli colleghi, le difficoltà che l’eterogeneità politica, sociale ed economica inscritta nel patrimonio europeo quale tratto di un grande, ma ancora disomogeneo, territorio, ha da sempre messo in evidenza, si sono tradotte, a partire dagli anni 80 nell’ elaborazione della politica di coesione . Ciclicamente, con il passaggio da un periodo di programmazione ad un altro, l’ Europa si è confrontata con la necessità di aggiornare i propri obiettivi in tema di coesione. Lo ha fatto rinnovandosi sia sul fronte dei mezzi, dove i fondi strutturali sono stati, sono e continueranno ad essere l’imprescindibile base finanziaria di ogni politica comunitaria protesa ad aumentare il grado di coesione interno, che sul fronte dei fini verso i quali i vari obiettivi e le singole azioni sono state costantemente riorientati in funzione delle istanze poste dalla contigenza. Sono favorevole alla relazione d’ Iniziativa del collega Lastra: la strategia UE2020 deve entrare a far parte degli obiettivi della politica di coesione per il periodo 23007-2013, trovando sostegno nell’ obiettivo di coesione territoriale nonchè nella concretezza di una concertazione degli obiettivi a livello locale. Solo così si eviterà il pericolo che, come la Strategia di Lisbona, la Strategia UE 2020 si risolva nell’autocelebrazione dell’eurocrazia.</p>
    </intervention>
    <intervention id="4-187" speaker_id="96849" name="Alain CADEC" is_mep="True" mode="written" nationality="France" birth_date="21-06-1953" birth_place="Saint-Brieuc" p_group="Group of the European People's Party (Christian Democrats)" m_state="FR">
      <p sl="fr">I Fondi strutturali rivestono un ruolo fondamentale nella realizzazione della strategia UE 2020, poiché costituiscono un importante strumento di sviluppo economico per tutte le regioni europee. La relazione dell’onorevole Cortes Lastra rileva giustamente come la strategia di Lisbona abbia prodotto risultati concreti solo quando è stata associata alla politica di coesione. Condivido, pertanto, le raccomandazioni del relatore riguardo ai miglioramenti necessari al sistema di governance nella strategia UE 2020 rispetto alla strategia di Lisbona. E’ essenziale un maggiore coinvolgimento delle autorità locali e regionali e delle parti interessate della società civile nel quadro di una governance multilivello. Mi unisco al relatore nel sottolineare l’importanza dell’adozione di un approccio semplificato dell’uso dei Fondi strutturali nel prossimo quadro normativo. Dopotutto, la semplicità è fonte di efficienza.</p>
    </intervention>
    <intervention id="4-975" speaker_id="96973" name="Mário DAVID" is_mep="True" mode="written" nationality="Portugal" birth_date="20-08-1953" birth_place="Angola" p_group="Group of the European People's Party (Christian Democrats)" m_state="PT">
      <p sl="pt">Sono pienamente favorevole alle proposte presentate nella relazione, che mirano a essere inserite nella politica di coesione per raggiungere gli obiettivi definiti nella strategia UE 2020. Il nuovo trattato di Lisbona rafforza il principio di coesione economica, sociale e territoriale: senza questa clausola, l’Europa stessa non avrebbe senso. L’obiettivo finale principale della politica di coesione è ridurre il divario tra i livelli di sviluppo economico delle diverse regioni e affrontare l’arretratezza strutturale delle regioni svantaggiate e ultraperiferiche. Nell’approccio alla strategia UE 2020, finalizzata alla promozione della crescita, della competitività e dell’occupazione, la politica di coesione può costituire uno strumento fondamentale per il raggiungimento degli obiettivi fissati dalla strategia.</p>
    </intervention>
    <intervention id="4-188" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">L’obiettivo finale della politica di coesione è ridurre il divario tra i livelli di sviluppo economico delle diverse regioni destinando le risorse in particolare alla crescita e all’occupazione. La strategia UE 2020 presenta sfide importanti e ambiziose per l’Europa in cinque aree considerate strategiche: (i) occupazione; (ii) innovazione e ricerca; (iii) cambiamento climatico ed energia; (iv) istruzione, e (v) lotta alla povertà. Come ho detto, si tratta di una strategia ambiziosa e audace e concordo con il relatore sulla necessità della definizione di una strategia coerente con la futura politica di coesione, da attuare a livello locale e regionale, a differenza della strategia di Lisbona, alla luce della sua importanza fondamentale per lo sviluppo economico e la crescita nelle diverse regioni. Provengo da una regione del Portogallo i cui interessi e aspirazioni vengono spesso subordinati agli interessi del potere centralizzato; ritengo quindi, come ho già affermato pubblicamente, che l’attuazione a livello regionale degli obiettivi della strategia UE 2020 sia più indicata per ottenere uno sviluppo regionale di maggior equilibrio.</p>
    </intervention>
    <intervention id="4-974" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Con il progetto di sviluppo europeo dobbiamo fare ancora molta strada per raggiungere la coesione territoriale, fondamentale nella lotta alla povertà e all’esclusione sociale, nella promozione dell’occupazione e dello sviluppo sostenibile e nella coesione sociale. Sono convinto che le piccole e medie imprese svolgano un ruolo fondamentale nella buona riuscita della costruzione dell’Europa e appoggio quindi le raccomandazioni espresse nella relazione, come la necessità di semplificare le norme per accedere e gestire l’assegnazione dei fondi resi disponibili al fine di stimolarne l’uso e l’effettiva attuazione in tutto il territorio dell’Unione europea. Le regioni mettono in atto più di un terzo degli investimenti pubblici nell’Unione europea e tendono sempre più a canalizzare l’allocazione dei Fondi strutturali verso obiettivi incentrati sulla crescita e sull’occupazione. Esorto l’Unione europea ad adottare disposizioni immediate e concrete al fine di “soddisfare le esigenze speciali delle regioni caratterizzate da svantaggi naturali o demografici gravi o permanenti, come le regioni costiere, insulari, montane, transfrontaliere e ultraperiferiche”. Desidero anche ribadire che “l’istruzione e la formazione sono pre-requisiti fondamentali per lo sviluppo dell'UE e possono renderla più competitiva dinnanzi alle sfide globali”.</p>
    </intervention>
    <intervention id="4-189" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Il relatore considera deplorevole il fatto che la strategia UE 2020 non comprenda una debita valutazione della strategia di Lisbona e noi condividiamo la sua opinione. Gli obiettivi fissati nella strategia di Lisbona (crescita economica, occupazione e coesione sociale) non sono stati raggiunti, ma anzi, la situazione in questi ambiti è peggiorata. Come abbiamo sempre ricordato, questa situazione è il risultato degli obiettivi della strategia di Lisbona, che non si possono certo definire poco ambiziosi, segnatamente liberalizzazioni, privatizzazioni e diritto del lavoro meno regolamentato e più flessibile. Decisioni, strumenti e obiettivi simili si ritrovano ora nella strategia UE 2020. Il relatore sostiene il completamento di un “mercato interno libero, aperto e funzionante”. Ebbene, è stato proprio questo mercato interno libero, aperto e funzionante una delle cause principali della povertà e dell’esclusione sociale europea e una minaccia per la coesione territoriale. Non accettiamo, quindi, l’allineamento della politica di coesione alla strategia UE 2020 a tutela del suo vero obiettivo: ridurre il divario tra i livelli di sviluppo delle varie regioni e istituire una reale coesione economica sociale e territoriale.</p>
    </intervention>
    <intervention id="4-190" speaker_id="96771" name="Jarosław KALINOWSKI" is_mep="True" mode="written" nationality="Poland" birth_date="12-04-1962" birth_place="Wyszków" m_state="PL">
      <p sl="pl">L’obiettivo principale della politica di coesione è di ottenere un livello di sviluppo uniforme in tutte le regioni dell’Unione europea. Grazie ai programmi e alle strategie pluriennali messi in atto come parte di tale politica, le singole regioni, e in particolare le regioni più povere, hanno la possibilità di conseguire una prolungata crescita economica e maggiore competitività, nonché di creare occupazione. Oltre la metà degli investimenti nel settore pubblico vengono effettuati a livello regionale, e pertanto le autorità locali stanno diventando gli attori principali nella realizzazione dell’attuale strategia di Lisbona e della futura strategia UE 2020. Dobbiamo sostenere pienamente la realizzazione dei progetti previsti dalla politica di coesione, ricordando che i principali beneficiari saranno le zone rurali e che la promozione dell’autore di un approccio basato sui partenariati consentirà di informare i cittadini in modo efficiente sugli obiettivi e sui risultati dei progetti già avviati.</p>
    </intervention>
    <intervention id="4-191" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Mi sembra che stiamo destinando alle zone svantaggiate fondi che, alla fine, verranno spesi in regioni relativamente ricche. La politica di sovvenzionamento presenta problemi in tutta Europa: da una parte, i fondi vengono investiti nella ricostruzione di villaggi per evitare la scomparsa delle comunità rurali, dall’altra, i medesimi sforzi vengono neutralizzati dalla normativa sulle privatizzazioni e dalla deregolamentazione.</p>
      <p sl="de">E’ inutile avere un villaggio perfetto se poi viene praticamente tagliato fuori dalla rete dei trasporti pubblici e l’ufficio postale è chiuso. Ho votato contro la relazione poiché non analizza sufficientemente nel dettaglio i problemi della politica di coesione.</p>
    </intervention>
    <intervention id="4-973" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">La risoluzione in oggetto costituisce un documento importante poiché stabilisce la linea migliore per il coordinamento tra politica di coesione e strategia UE 2020. In un momento in cui si discute molto di come sarà la politica di coesione europea dopo il 2013, è fondamentale presentarla come uno strumento indispensabile per realizzare la strategia UE 2020, riaffermando il ruolo fondamentale delle politiche di coesione nell’attuazione del progetto originale di integrazione europea. La politica di coesione ha giocato una parte decisiva nella creazione di un migliore equilibrio tra le regioni europee ed è ora considerata indispensabile per la ripresa europea dall’attuale crisi finanziaria grazie all’aumento della competitività e alla valorizzazione delle potenzialità locali. In un momento in cui non si prevede una crescita nel bilancio dell’Unione europea e vi sono forti pressioni sui fondi della politica di coesione (circa il 45 per cento del bilancio totale dell’Unione europea), riteniamo che un buon coordinamento tra gli obiettivi della politica di coesione e della strategia UE 2020 sia essenziale per rafforzare la coesione e, al contempo, per ottenere una risposta positiva dalle regioni e dai cittadini alle sfide che l’Unione europea dovrà affrontare.</p>
    </intervention>
    <intervention id="4-192" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">E’ un vero peccato che la nostra alternativa alla risoluzione sulla politica di coesione e sulla strategia UE 2020 sia stata rigettata. Noi del gruppo Verts/ALE abbiamo pertanto deciso di astenerci dal voto finale sulla risoluzione Cortés Lastra.</p>
    </intervention>
    <intervention id="4-193" speaker_id="1933" name="Elisabeth SCHROEDTER" is_mep="True" mode="written" nationality="Germany" birth_date="11-03-1959" birth_place="Dresden" p_group="Group of the Greens/European Free Alliance" m_state="DE">
      <p sl="de">Il relatore, l’onorevole Cortés Lastra, ha presentato una relazione in origine molto equilibrata sul rapporto tra politica di coesione e strategia UE 2020. Obiettivo della relazione era correggere l’ampio sistema di assegnazione specifica della politica di coesione adottato dalla prima Commissione Barroso. Ci si domandava, legittimamente, se la politica di coesione fosse uno strumento della strategia di Lisbona e della nuova strategia UE 2020 o se avesse un valore e un significato indipendenti. Il relatore aveva raggiunto un equilibrio tra questi due aspetti e dovremmo essergli grati per aver promosso l’indipendenza della politica di coesione. Noi abbiamo sostenuto il suo approccio, ma purtroppo gli emendamenti, presentati in gran parte dal gruppo del Partito popolare europeo (Democratico cristiano) hanno profondamente indebolito l’intento originale della relazione e noi del gruppo Verde/Alleanza libera europea ce ne rammarichiamo molto. Per questo, abbiamo presentato nuovamente la relazione in plenaria come risoluzione alternativa, in gran parte nella sua forma originale.</p>
      <p sl="de">La nostra proposta non ha ricevuto la maggioranza dei voti e non è strano, considerato il voto in seno alla commissione. La nostra intenzione era di usare questa risoluzione alternativa per dimostrare che esiste una minoranza in Parlamento che avrebbe voluto riconoscere alle regioni maggiori diritti a uno sviluppo indipendente rispetto a quelli di cui godono attualmente con il modello di destinazione specifica dei Fondi strutturali.</p>
    </intervention>
    <intervention id="4-194" speaker_id="96974" name="Nuno TEIXEIRA" is_mep="True" mode="written" nationality="Portugal" birth_date="13-01-1973" birth_place="Funchal" p_group="Group of the European People's Party (Christian Democrats)" m_state="PT">
      <p sl="pt">La politica di coesione è indispensabile per realizzare gli obiettivi della strategia UE 2020: promuovere l’istruzione, la formazione e la ricerca e creare occupazione e crescita economica. In seguito alle carenze della strategia di Lisbona relativamente all’obiettivo della coesione, tra cui la mancanza di consultazioni adeguate con il Parlamento europeo e la mancanza di partecipazione delle autorità locali e regionali, la relazione sottolinea l’importanza del contributo della politica di coesione al raggiungimento dei futuri obiettivi strategici. E’ indispensabile avanzare verso un maggiore senso di titolarità degli obiettivi della strategia da parte di enti e autorità locali e regionali.</p>
      <p sl="pt">Le regioni hanno un ruolo determinate come veicolo per raggiungere gli innumerevoli attori economici e sociali e soprattutto le piccole e medie imprese. Dato il suo approccio orizzontale, solo una politica di coesione solida e dotata di finanziamenti adeguati può promuovere lo sviluppo dell’Unione europea e renderla più competitiva dinnanzi alle sfide globali. La dimensione regionale europea va rafforzata con una strategia che tenga conto delle caratteristiche delle diverse regioni o dei gruppi di regioni, come quelle ultraperiferiche. Per questo considero la politica di coesione uno strumento indispensabile per la realizzazione degli obiettivi della strategia UE 2020 ed ho quindi votato a favore della relazione.</p>
    </intervention>
    <intervention id="4-972" speaker_id="96862" name="Sophie AUCONIE" is_mep="True" mode="written" nationality="France" birth_date="19-08-1963" birth_place="Dugny" p_group="Group of the European People's Party (Christian Democrats)" m_state="FR">
      <p sl="fr">L’Unione per il Mediterraneo (UpM) è un progetto formidabile che richiede un forte impegno politico da parte del Parlamento europeo. Ho votato a favore di questa relazione, perché contiene tre idee di grande importanza: 1) la nuova architettura istituzionale deve diventare efficiente in tempi rapidi, in modo da rendere l’UpM operativa; 2) è indispensabile fornire adeguati finanziamenti per permettere all’UpM di raggiungere gli obiettivi prefissati e concretizzare in tal modo i propri sei grandi progetti strategici (disinquinamento del Mediterraneo, trasporti, energie rinnovabili, istruzione e ricerca, PMI, protezione civile); 3) il successo dell’UpM dipende dalla risoluzione dei conflitti regionali in seno al bacino del Mediterraneo.</p>
    </intervention>
    <intervention id="4-196" speaker_id="97198" name="Mara BIZZOTTO" is_mep="True" mode="written" nationality="Italy" birth_date="03-06-1972" birth_place="Bassano del Grappa " m_state="IT">
      <p sl="it">Signor Presidente, l’Unione per il Mediterraneo è un progetto ambizioso che presenta alcuni aspetti indubbiamente positivi, soprattutto per quanto riguarda la possibilità futura di rafforzare, attraverso questa partnership politico-economica, gli strumenti di controllo dell’immigrazione e di contrasto dei flussi di clandestini che hanno interessato il Mediterraneo negli ultimi anni. L’Europa anche per questo può trarre benefici dalla prospettiva di un foro di dialogo con i paesi mediterranei, quasi sempre paesi di transito per la gran parte dei clandestini che raggiungono le coste del sud del continente.</p>
      <p sl="it">Certo, il canale di dialogo che si aprirà non dovrà essere interpretato come strumento di facilitazione dei flussi, ma di regolazione e contrasto all’illegalità; saranno poi gli scambi economici, assieme ad una generale pacificazione dell’area mediorientale cui l’UpM dovrà sforzarsi di dare attivo contributo, a favorire la crescita sociale ed economica nei paesi di provenienza degli immigrati: l’Unione quindi, se costruita su solide basi politiche e con obiettivi ben precisi, potrà darci modo di aiutare a casa loro quelle persone che oggi in massa vorrebbero approdare sulle sponde delle coste europee meridionali. Auspicando che venga data maggiore importanza alla questione migratoria, nell’ambito dei prossimi vertici del’Unione per il Mediterraneo, voto favorevolmente.</p>
    </intervention>
    <intervention id="4-971" speaker_id="29074" name="Vito BONSIGNORE" is_mep="True" mode="written" nationality="Italy" birth_date="03-07-1943" birth_place="Bronte" p_group="Group of the European People's Party (Christian Democrats) - Vice" m_state="IT">
      <p sl="it">Signor Presidente, con voto favorevole alla relazione Peillon abbiamo tutti riconosciuto che il bacino del Mediterraneo è un’area d’importanza cruciale e che, in un mondo multipolare e interdipendente, i grandi insiemi regionali integrati, quale quello del Mediterraneo, saranno meglio in grado di rispondere alle sfide sociali, culturali, economiche, ambientali, demografiche, politiche e di sicurezza.</p>
      <p sl="it">Il Mediterraneo riunisce in colpo solo tutte queste sfide, che sono cruciali per la stabilità di tutta la regione e che richiedono un’azione sinergica e decisa.</p>
      <p sl="it">Nel prossimo incontro a Barcellona, i Capi di Stato e di Governo Euromed si riuniranno nuovamente per una valutazione dei progressi fatti dall’Unione per il Mediterraneo.</p>
      <p sl="it">Tre sono, a mio avviso, sono le considerazioni politiche che in quella circostanza debbano essere fatte:</p>
      <p sl="it">a. la lentezza con cui si dà seguito alla costruzione dell’impianto istituzionale, a suo tempo deciso a Parigi, e la mancata valorizzazione della dimensione parlamentare rappresentata dall’APEM;</p>
      <p sl="it">b. l’insufficienza delle risorse finanziarie e delle sinergie messe in campo; pur riconoscendo i progressi e il grande impegno concreto di alcuni dei nostri paesi, tra cui l’Italia, resta comunque timida la forza d’impatto complessiva dell’UpM per creare un’area di prosperità economica;</p>
      <p sl="it">c. la difficoltà ad affrontare risolutamente questioni quali pace, stabilità e sicurezza, presupposto indispensabile per dare all’UpM una dimensione politica e una unità di intenti.</p>
    </intervention>
    <intervention id="4-197" speaker_id="photo_generic" name="John Bufton" is_mep="True" mode="written">
      <p sl="en">Siamo contrari all’Unione per il Mediterraneo, perché favorirebbe l’immigrazione di massa dai paesi poveri dell’Africa settentrionale, facilitando in questo modo l’ingresso in Europa degli operativi di Al-Qaeda presenti in quest’area per portare a termine attacchi terroristici. L’Unione europea sta peraltro concedendo al Marocco uno status economico privilegiato, nonostante questo paese occupi in modo violento la regione del Sahara occidentale sfruttandone le risorse.</p>
    </intervention>
    <intervention id="4-198" speaker_id="26851" name="Nikolaos CHOUNTIS" is_mep="True" mode="written" nationality="Greece" birth_date="17-09-1953" birth_place="Lagadia Arkadias" p_group="Confederal Group of the European United Left - Nordic Green Left" m_state="GR">
      <p sl="el">Per diventare una leva efficace per la costruzione della pace e della prosperità e per la promozione dei diritti umani, la cooperazione tra gli Stati membri e gli altri paesi del Mediterraneo deve basarsi sui principi di uguaglianza e di mutuo beneficio per le popolazioni che vivono in questa zona. La cooperazione deve contribuire a risolvere problemi internazionali e bilaterali nel rispetto della carta costituzionale delle Nazioni Unite e del diritto internazionale, ponendo particolare enfasi sulla necessità di una soluzione giusta e sostenibile per la Palestina, il Sahara occidentale e Cipro. Purtroppo, questi temi non vengono menzionati nella relazione in esame, così come vengono tralasciate le inaccettabili condizioni in cui migliaia di persone senza documenti di viaggio vengono trattenute sulle isole e nelle città del Mediterraneo, compromettendo la dignità umana di noi tutti. Perché ci possa essere reale cooperazione, è necessario rafforzare il processo di dialogo e di comprensione e tener conto delle asimmetrie della regione negli accordi commerciali, in modo da tutelare l’eguaglianza fra tutti gli Stati. Questa cooperazione deve rafforzare e promuovere gli scambi sociali e culturali e contribuire a definire politiche e azioni comuni a favore della tutela ambientale e della lotta al cambiamento climatico.</p>
    </intervention>
    <intervention id="4-199" speaker_id="photo_generic" name="Anna Maria Corazza Bildt, Christofer Fjellner, Gunnar Hökmark e Anna Ibrisagic" is_mep="True" mode="written">
      <p sl="sv">I conservatori svedesi oggi hanno votato contro la relazione A7-0133/2010 sull’Unione per il Mediterraneo [2009/2215(INI) ] in ragione del fatto che non possiamo sostenere il contributo dell’Unione europea a progetti che rientrano nell’ambito di un’Unione per il Mediterraneo cui le nuove prospettive finanziarie per il periodo 2014-2020 allocano risorse significativamente più consistenti. E’ molto importante poter contare su una cooperazione costruttiva con i paesi del Mediterraneo, basata sui principi di parità di trattamento, solidarietà, dialogo e rispetto delle divergenze e dei tratti distintivi di ciascun paese. La cooperazione regionale con l’Unione europea in seno all’UpM non deve diventare un sostituto, come alcune potenze vorrebbero, dell’integrazione e dell’adesione all’UE. E’ fondamentale per l’Unione europea assumersi delle responsabilità e conservare la propria credibilità, il che comporta non promettere denaro destinato a vari scopi in assenza di un finanziamento sostenibile.</p>
    </intervention>
    <intervention id="4-970" speaker_id="96973" name="Mário DAVID" is_mep="True" mode="written" nationality="Portugal" birth_date="20-08-1953" birth_place="Angola" p_group="Group of the European People's Party (Christian Democrats)" m_state="PT">
      <p sl="pt">A seguito della dichiarazione di Parigi del 13 luglio 2008, che ha istituito una nuova Unione per il Mediterraneo (UpM), il precedente processo di Barcellona avrebbe dovuto ricevere nuovo impulso, come indicato nella stessa dichiarazione: “rilanciare gli sforzi per trasformare il Mediterraneo in uno spazio di pace, democrazia, cooperazione e prosperità”. Il 2009, tuttavia, è stato un anno di profondi cambiamenti per l’Unione europea (nel corso dell’anno, infatti, ci sono state le elezioni europee per il Presidente della Commissione, l’entrata in vigore del trattato di Lisbona, la lotta alla crisi economica e finanziaria, ecc.) che hanno rallentato l’attuazione dell’UpM. Ritengo che la relazione in esame identifichi correttamente i prossimi passi da compiere per raggiungere gli obiettivi stabiliti al momento dell’istituzione dell’Unione per il Mediterraneo. Attendo con trepidazione i risultati del secondo vertice dei capi di Stato e di governo, fissato per il 7 giugno prossimo a Barcellona. Il rafforzamento delle relazioni mediterranee dell’Unione è fondamentale e ritengo che solo il dialogo politico e una maggiore cooperazione tra l’Unione europea e gli altri paesi del Mediterraneo potranno stimolare la creazione di uno spazio di libertà, giustizia, pace e di prosperità sostenibile e duratura.</p>
    </intervention>
    <intervention id="4-969" speaker_id="1289" name="Proinsias DE ROSSA" is_mep="True" mode="written" nationality="Ireland" birth_date="15-05-1940" birth_place="Dublin" p_group="Group of the Progressive Alliance of Socialists and Democrats in the European Parliament" m_state="IE">
      <p sl="en">Mi sono espresso a favore della relazione in esame sull’Unione per il Mediterraneo (UpM). L’Europa e il Mediterraneo condividono diverse sfide transfrontaliere che è possibile affrontare al meglio attraverso un processo di integrazione regionale, con istituzioni efficienti, in grado di superare i limiti della cooperazione bilaterale. Tali sfide si rivelano ancora più pesanti in un contesto di crisi ed è nell’interesse dell’Unione europea affrontare le crescenti disparità tra le due regioni, contribuendo così a costruire un futuro sostenibile e sicuro per le popolazioni del Mediterraneo. L’Unione europea e i governi nell’ambito dell’UpM devono considerare prioritarie la creazione delle sue istituzioni e l’attribuzione alle stesse di una strategia politica coerente che mantenga alla propria base la promozione della democrazia e il progresso dei diritti umani, diritti sociali inclusi. Se si intende perseguire tali obiettivi in modo efficiente, è necessario che i paesi confinanti del Medio Oriente siglino degli accordi di pace e questo implica la cessazione dell’assedio di Gaza e della politica di insediamento di Israele, nonché l’impegno da parte palestinese di porre fine ad atti di violenza e di perseverare nel programma di costruzione dello Stato, nel reciproco rispetto dei confini stabiliti nel 1967. Continuerò a oppormi a un approfondimento dell’accordo di associazione fra Unione europea e Israele fino a quando quest’ultimo non avrà rispettato i propri impegni in materia di diritti umani.</p>
    </intervention>
    <intervention id="4-200" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ho votato a favore della relazione sull’Unione per il Mediterraneo (UpM) perché mira a un maggiore coinvolgimento del Parlamento europeo in questa iniziativa regionale. Se vogliamo che, dopo due anni di stentato decollo, il vertice previsto per giugno a Barcellona abbia successo, è essenziale che il contributo del Parlamento, in quanto i risultati del vertice rivestono enorme importanza per il futuro dell’UpM.</p>
    </intervention>
    <intervention id="4-201" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Qualunque osservatore imparziale dirà che il partenariato euromediterraneo non è progredito quanto si sarebbe potuto desiderare e che molto resta ancora da fare perché esso prenda davvero forma e acquisisca un contenuto reale e produttivo. Dal punto di vista storico, il Mar Mediterraneo è stato più un elemento di unione che di separazione. Le culture sorte nel suo bacino hanno rappresentato il nucleo di quella che è stata la civiltà occidentale ed entrambe le sponde hanno contribuito a forgiare identità chiaramente affini. Le guerre di religione hanno scavato un fosso laddove prima vi era un ponte che, per certi versi, continua a esistere. Mi auguro che l’Unione europea e i suoi partner procedano concretamente verso la promozione e la creazione di un partenariato euromediterraneo in grado di sconfiggere timori, differenze, sfiducie e di resistere saldamente nel tempo. Entrambe le sponde di quello che un tempo era il mare interno di una potente civiltà hanno tutto da guadagnare da un simile sviluppo.</p>
    </intervention>
    <intervention id="4-968" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">A fronte della precaria situazione sociale ed economica dei paesi meridionali, il rafforzamento delle relazioni con i paesi del Mediterraneo diventa sempre più importante. Ritengo vi sia l’impellente necessità di procedere in modo concreto ed efficace verso il consolidamento dell’Unione per il Mediterraneo e il rafforzamento delle relazioni euromediterranee, che sta diventando sempre più urgente a causa dell’impatto che certamente provocherà sul consolidamento di uno spazio di pace e di sviluppo culturale, economico, politico e sociale. Sottolineo, nondimeno, le preoccupazioni destate da situazioni legate ai diritti delle donne, alla parità di genere e alla discriminazione sulla base dell’orientamento sessuale, settori in cui il rafforzamento dell’influenza europea potrebbe rappresentare un fattore di cambiamento positivo. D’altro canto, l’enorme potenziale delle fonti di energia rinnovabili presenti nella regione mediterranea rappresenta un esempio dei vantaggi di cui l’Unione europea potrebbe godere e che potrebbe sfruttare per attuare politiche di efficienza energetica, oltre ad estendere lo spazio economico europeo a 800 milioni di persone.</p>
    </intervention>
    <intervention id="4-202" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Siamo in netto disaccordo con le linee guida presentate nella relazione in esame, volte essenzialmente ad ampliare il dominio economico delle grandi imprese dell’Unione europea alla sponda meridionale del Mediterraneo, a ottenere l’accesso e il controllo delle risorse naturali, in particolar modo energetiche, a sfruttare la forza lavoro e a reprimere l’immigrazione. Sembra che la maggior parte dei deputati del Parlamento europeo viva sotto una campana di vetro, del tutto inconsapevoli delle conseguenze del cosiddetto “libero mercato”, perseverando in queste politiche e contribuendo così a peggiorare la situazione. In Portogallo, ad esempio, il settore tessile ha perso oltre 100 mila posti di lavoro a causa del fallimento di migliaia di aziende, dovute anche alla crescente concorrenza esterna.</p>
      <p sl="pt">Per questo dobbiamo interrompere questo percorso di progressiva liberalizzazione del commercio internazionale, che ha permesso attacchi ai diritti conquistati dai lavoratori e alla sovranità dei popoli, l’appropriazione da parte delle grandi multinazionali delle risorse naturali e della biodiversità, la distruzione dell’ambiente, l’aumento della disoccupazione, la rovina di milioni di piccoli agricoltori e la minaccia alla sovranità e alla sicurezza alimentari. Chiediamo di stabilire relazioni economiche eque e giuste, al servizio dei popoli e dei paesi di entrambe le regioni.</p>
    </intervention>
    <intervention id="4-967" speaker_id="96952" name="Sylvie GUILLAUME" is_mep="True" mode="written" nationality="France" m_state="FR">
      <p sl="fr">Ho sostenuto la relazione redatta dal collega socialista francese, onorevole Peillon, perché l’Unione per il Mediterraneo (UpM) mira a favorire il processo di cooperazione euromediterranea attraverso misure strategiche precise, sia per l’Europa nel suo insieme sia per la regione mediterranea. In effetti l’integrazione regionale è fondamentale per la promozione della pace, una delle principali poste in gioco di questa cooperazione, ed era pertanto necessario rafforzarla. Ritengo che l’UpM sia uno strumento eccellente per intervenire con massima fermezza nei conflitti che perdurano in questa regione e per risolverli. Mi auguro che il futuro vertice di Barcellona rappresenti un successo, che gli Stati membri rilancino davvero l’UpM e che, dopo l’istituzione del segretariato a Barcellona, possano concretizzarsi una serie di progetti, nell’interesse di tutti.</p>
    </intervention>
    <intervention id="4-203" speaker_id="96742" name="Jean-Luc MÉLENCHON" is_mep="True" mode="written" nationality="France" birth_date="19-08-1951" birth_place="Tanger" p_group="Confederal Group of the European United Left - Nordic Green Left" m_state="FR">
      <p sl="fr">La relazione in esame ha certamente il merito di sottolineare l’urgenza di riconoscere due Stati – uno palestinese e l’altro israeliano – in grado di vivere in pace e sicurezza, e le va riconosciuto anche il merito di lottare per i diritti delle donne e contro le discriminazioni basate sull’orientamento sessuale; le qualità del documento però non sono altre. Rappresenta infatti un pegno a favore degli attuali e dei potenziali investitori privati nella regione, come testimoniano le numerose ingiunzioni sulla tutela e sulla sicurezza finanziaria degli investimenti. La relazione sostiene altresì il processo di Barcellona e la creazione di una zona euromediterranea di libero scambio, in netto contrasto con gli obiettivi normativi che la situazione richiede.</p>
      <p sl="fr">Voto contro questa relazione. Ritengo che l’interesse dei cittadini europei e della regione mediterranea debba avere sempre la precedenza su quello dei finanziatori. Ai rappresentanti eletti spetta il compito di operare per il bene comune. Mi rammarico che gli autori di questa relazione non ne abbiano fatto la priorità.</p>
    </intervention>
    <intervention id="4-204" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">L’Unione per il Mediterraneo è vista da alcuni, in Europa, come un prestigioso progetto avviato da alcuni leader politici; io ritengo comunque che aumentare la cooperazione tra i paesi delle diverse sponde del Mediterraneo sia un fattore molto positivo. In particolar modo per quanto attiene al crescente flusso di immigrati provenienti dall’Africa, è essenziale che gli Stati della regione mediterranea si coordino in merito alle misure da adottare in risposta al problema. Le strutture dell’Unione per il Mediterraneo rappresentano lo strumento ideale per sostenere l’operato di Frontex e, soprattutto, per coinvolgere gli Stati africani in alcuni progetti atti a incoraggiare gli emigranti economici a rimanere in Africa.</p>
      <p sl="de">I vari progetti previsti, come l’aumento degli scambi studenteschi e i numerosi programmi economici per promuovere il commercio tra l’Unione europea e gli Stati africani, sono anch’essi estremamente positivi, ma tali paesi non devono subire pressioni per accettare una zona di libero scambio, perché in questo modo si rischia di provocare gravi danni ai mercati locali e regionali. Benché, come appena detto, non concordi appieno con alcuni punti sollevati, ritengo che la relazione in esame sia equilibrata ed ho quindi votato a favore.</p>
    </intervention>
    <intervention id="4-205" speaker_id="96783" name="Wojciech Michał OLEJNICZAK" is_mep="True" mode="written" nationality="Poland" birth_date="10-04-1974" birth_place="Łowicz" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">Ho votato a favore della relazione sull’Unione per il Mediterraneo tenendo conto dello sviluppo costruttivo delle relazioni tra Unione europea e paesi terzi. Per rafforzare tale cooperazione, dobbiamo sostenere il processo di Barcellona, che ultimamente è stato meno attivo. Il vertice degli Stati dell’Unione per il Mediterraneo, fissato il 7 giugno 2010 a Barcellona, rappresenta l’opportunità perfetta per mettere in pratica le attuali dichiarazioni, in quanto l’Unione europea non può permettersi di perdere influenza in questa regione, cui è tradizionalmente legata. Bisogna utilizzare strutture istituzionali, come la copresidenza, per intensificare le misure volte a una maggiore integrazione delle società e delle economie delle due sponde del Mar Mediterraneo.</p>
    </intervention>
    <intervention id="4-206" speaker_id="97022" name="Robert ROCHEFORT" is_mep="True" mode="written" nationality="France" birth_date="19-09-1955" p_group="Group of the Alliance of Liberals and Democrats for Europe" m_state="FR">
      <p sl="fr">I capi di Stato e di governo delle due sponde del Mediterraneo si riuniranno a Barcellona il 7 giugno 2010. E’ fondamentale che questo appuntamento porti ad avanzamenti concreti, e mi riferisco in particolar modo alla creazione delle istituzioni dell’Unione per il Mediterraneo, ma anche ai progressi da realizzare nel settore economico e commerciale, in materia di occupazione, di riduzione della povertà, nelle questioni relative all’agricoltura, alla sicurezza alimentare, all’acqua o allo sviluppo rurale. E’ altresì essenziale dedicare all’Unione per il Mediterraneo maggiori risorse, fattore che rappresenterà il principale argomento delle prossime negoziazioni finanziarie per il periodo 2014-2020.</p>
      <p sl="fr">A tale proposito, ricordiamo che gli aiuti comunitari devono essere associati a fondi privati e coordinati con gli strumenti offerti dalla Banca europea per gli investimenti e con i fondi d’investimento come InfraMed. L’intensificazione degli scambi “sud-sud” e la creazione di una zona di libero scambio euromediterranea, inoltre, sono basilari per lo sviluppo economico e la riduzione della povertà nei paesi della sponda meridionale. Tali linee guida sono chiaramente indicate nella risoluzione sottoposta all’esame del Parlamento e pertanto mi sono espresso a suo favore.</p>
    </intervention>
    <intervention id="4-207" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Non ci sono state grosse sorprese negli emendamenti programmati dal GUE/NGL (sono stati tutti respinti) ad eccezione della prima parte dell’emendamento n. 6 (Sahara occidentale).</p>
      <p sl="en">Ho votato a favore di tale emendamento, che sottolinea la responsabilità del Marocco nei casi di violazione dei diritti umani verificatesi nel Sahara occidentale.</p>
      <p sl="en">Anche la seconda parte dell’emendamento n. 1 (che ha sottolineato la necessità di aumentare le finanze dell’UpM) programmata dall’onorevole Brok, è stata rigettata.</p>
      <p sl="en">Abbiamo votato a favore della relazione nel suo insieme (adottata da un’ampia maggioranza).</p>
    </intervention>
    <intervention id="4-966" speaker_id="96856" name="George Sabin CUTAȘ" is_mep="True" mode="written" nationality="Romania" birth_date="23-02-1968" birth_place="Bacău" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Ho votato a favore della risoluzione sull’esigenza di una strategia UE per il Caucaso meridionale, una regione che riveste un’importanza strategica per l’Unione europea. L’UE può e deve aiutare questa regione in difficoltà a svilupparsi da un punto di vista economico e commerciale. Possiamo utilizzare la politica commerciale per promuovere il rispetto dei diritti umani, la sicurezza energetica, la democrazia e il buon governo. Anche nella mia veste di relatore virtuale di questa relazione per il mio gruppo politico, sollecito la stipula di accordi di libero scambio con Georgia, Armenia e Azerbaigian. Ritengo che questi accordi porteranno allo sviluppo economico della regione stimolando gli investimenti e creando nuovi posti di lavoro, riducendo in questo modo povertà.</p>
    </intervention>
    <intervention id="4-965" speaker_id="96973" name="Mário DAVID" is_mep="True" mode="written" nationality="Portugal" birth_date="20-08-1953" birth_place="Angola" p_group="Group of the European People's Party (Christian Democrats)" m_state="PT">
      <p sl="pt">Sono assolutamente concorde con quanto espresso in questa relazione, poiché, dopo la dichiarazione congiunta del vertice di Praga sul partenariato orientale, l’Unione europea deve rafforzare i propri partenariati con i paesi dell’Est e, in particolar modo, con i tre Stati del Caucaso meridionale, tramite una strategia chiara e ben definita. Il mantenimento della pace, la stabilizzazione delle frontiere e la risoluzione delle relative dispute, i progressi in materia di democratizzazione, stato di diritto e promozione della cooperazione regionale sono fondamentali per lo sviluppo di questa regione. E’ per questo che l’Unione europea deve caratterizzare la propria azione incoraggiando lo sviluppo sostenibile, incentrato sui principi di buon governo e di assoluto rispetto dei diritti umani, e attraverso le politiche di buon vicinato, che dovranno mirare alla coesistenza pacifica dei paesi della regione con i propri vicini. A tale proposito, vorrei evidenziare l’importante ruolo che sarà chiamata a svolgere l’Assemblea parlamentare Euronest. L’importanza geostrategica di questa regione, in particolare per quanto attiene all’approvvigionamento e al trasporto di materie prime tra Oriente e Occidente, va presa in grande considerazione nella definizione di futuri accordi tra l’Unione europea e i paesi della regione.</p>
    </intervention>
    <intervention id="4-209" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Il recente conflitto tra Russia e Georgia, paese che ha dichiarato di voler entrare nell’Unione europea e di condividerne gli ideali, evidenzia l’urgenza di definire una strategia per la regione del Caucaso meridionale. Storicamente afflitta da sanguinosi conflitti e nettamente inclusa nella sfera d’influenza russa, questa regione sta compiendo timidi passi verso la stabilizzazione. Permangono, tuttavia, potenziali focolai di conflitto che devono essere trattati con la massima attenzione e serietà, come mostrano chiaramente i rapporti tesi tra Armenia e Azerbaigian. Spero che l’Unione europea approfondirà la propria conoscenza della regione e contribuirà alla pace e al progresso tra i popoli del Caucaso meridionale, nonché all’adozione e al rispetto generalizzato di libertà, democrazia, diritti fondamentali e stato di diritto.</p>
    </intervention>
    <intervention id="4-964" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">La politica di allargamento e rafforzamento delle relazioni commerciali, politiche e culturali dell’Unione europea con paesi terzi sottolinea l’importanza strategica dei paesi del Caucaso meridionale: Armenia, Azerbaigian e Georgia. Considerando l’ubicazione strategica di questi paesi, confinanti con Stati potenti come Russia, Turchia e Iran, l’Unione europea può e deve far valere la propria influenza e collaborare per la pace e la sicurezza nella regione. Questi elementi sono fondamentali per garantire le condizioni migliori per lo sviluppo economico, culturale e sociale, nonché per la democratizzazione di questa regione, che comprende fra l’altro il Mar Nero e il Mar Caspio. Il processo di approfondimento delle relazioni volto a integrare tali paesi nell’Unione europea contribuirà sicuramente a migliorare i livelli di giustizia, libertà e progresso umano. Sostengo l’importanza di una strategia di sviluppo dei mercati energetici per l’Unione europea, così come indicato nella relazione in esame.</p>
    </intervention>
    <intervention id="4-210" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Questa relazione sulla necessità di una strategia dell’UE per il Caucaso meridionale non è altro che l’ulteriore presentazione di una visione ristretta e completamente incentrata sul conflitto del 2008 tra Russia e Georgia e sulle questioni territoriali relative alla sovranità della prima sull’Ossezia del Sud e l’Abkhazia, finalizzata a nascondere gli interessi europei economici e geopolitici in questa regione.</p>
      <p sl="pt">Come dichiara lo stesso relatore, il problema reale è che questi tre paesi caucasici sono fondamentali per il “transito delle risorse energetiche”, per l’“approvvigionamento energetico dell’UE” – dal quale l’UE dipende – e per gli accordi di “libero scambio” volti a rendere “più attraente l’economia per gli investitori stranieri”.</p>
      <p sl="pt">Sulla base di questi interessi dobbiamo leggere l’implicito sostegno al rilancio della corsa agli armamenti e alla scalata militarista dell’area. L’Unione europea prende parte a questo processo in un braccio di ferro tra Stati Uniti, NATO e Russia. La maggioranza del Parlamento è parte di quest’ipocrisia: esso si erge a paladino in difesa della sovranità e dell’integrità territoriale degli Stati quando si parla di Georgia, ma ha promosso, sostenuto e continua a sostenere il processo di secessione del Kosovo dalla Serbia.</p>
    </intervention>
    <intervention id="4-211" speaker_id="28331" name="Jaromír KOHLÍČEK" is_mep="True" mode="written" nationality="Czechia" birth_date="23-02-1953" birth_place="Teplice" p_group="Confederal Group of the European United Left - Nordic Green Left" m_state="CZ">
      <p sl="cs">Il Caucaso meridionale è una zona interessante, costante oggetto di discussione in Europa da ormai duemila anni. Per tutto questo tempo, in quest’area si sono scontrati gli interessi di Russia, Iran e Turchia. Il profilo irregolare del territorio e la ricca storia di questa regione sono indice della sua enorme complessità etnica e religiosa. Ora anche l’Unione europea ha scoperto questa regione ed è davvero fantastico come l’onorevole Tagliavini sia giunta a una conoscenza accurata dell’intera zona, dei contesti storici e attuali, basandosi solo sui negoziati con la Georgia. Non posso che inchinarmi innanzi a cotanta capacità. E’ lodevole che gli autori di una relazione sulla necessità di sviluppare una nuova strategia europea per il Caucaso meridionale abbiano tenuto conto di un’organizzazione come l’OSCE. Al contempo però non hanno notato apparentemente le relazioni tra i paesi di quest’area e l’Iran, o le precise intenzioni della Turchia sulla regione. Gli autori hanno decisamente scordato la “gloriosa” dichiarazione dello Stato indipendente del Kosovo, e i loro palesi attacchi alla Russia e il rifiuto delle elezioni locali in Abkhazia e in Ossezia meridionale contengono l’espressione “autorità de facto dei territori occupati”. Questo mi riporta alla mente l’esito della missione di un certo Lord Runciman nella Repubblica cecoslovacca prebellica. Ritengo comunque che, in un prossimo futuro, sarà possibile che i membri coinvolti amplino la propria conoscenza di questa regione dell’Europa, migliorando l’equilibrio della prossima seduta. Per queste motivazioni, il gruppo GUE/NGL si asterrà dalla votazione finale sulla risoluzione.</p>
    </intervention>
    <intervention id="4-212" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Purtroppo questa relazione sulla necessità di una strategia UE non è equilibrata e ho già avuto modo di segnalarlo in seno alla commissione per gli affari esteri. Benché la commissione abbia tenuto conto di alcuni miei emendamenti, ritengo ancora che la relazione vada nella direzione sbagliata: anziché assumere un atteggiamento neutro ed equilibrato sulla gestione della Georgia, essa riprende le espressioni usate dalla politica estera statunitense, che mira a indebolire e isolare la Russia. Per quanto attiene ai rapporti con l’Armenia e, soprattutto, alla situazione nel Nagorno-Karabakh, l’Unione europea ha cambiato la propria posizione, una scelta del tutto incomprensibile che deve essere condannata. A quanto pare il relatore non si è mai recato sul posto e non ha quindi potuto farsi un’idea personale della situazione. Per questi motivi ho votato contro la relazione Kirilov.</p>
    </intervention>
    <intervention id="4-213" speaker_id="39714" name="Rareș-Lucian NICULESCU" is_mep="True" mode="written" nationality="Romania" birth_date="29-08-1976" birth_place="Cluj-Napoca" p_group="Group of the European People's Party (Christian Democrats)" m_state="RO">
      <p sl="ro">Ho votato contro l’emendamento n. 7 perché ha eliminato una parte essenziale del testo della relazione, dove il Parlamento invita la Russia a rispettare la sovranità, l’integrità territoriale e l’inviolabilità dei confini internazionalmente riconosciuti della Repubblica della Georgia. La relazione condanna il riconoscimento da parte della Federazione russa dell’indipendenza delle regioni separatiste georgiane dell’Ossezia del Sud e dell’Abkhazia in quanto contrario al diritto internazionale. Assumere una posizione ferma in tal senso eviterà di creare simili precedenti per il futuro.</p>
    </intervention>
    <intervention id="4-214" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Sono lieto che tutte le nostre proposte siano state accolte in seno alla commissione per gli affari esteri e che anche gli emendamenti proposti da S&amp;D, PPE e Verdi siano stati adottati. La votazione finale, che ha avuto esito positivo, è stata molto semplice per noi.</p>
    </intervention>
  </section>
  <section id="creitem17" title="9. Correzioni e intenzioni di voto: vedasi processo verbale"/>
  <section id="creitem18" title="10. Posizione del Consiglio in 1ª lettura: vedasi processo verbale"/>
  <section id="creitem19" title="11. Approvazione del processo verbale della seduta precedente: vedasi processo verbale"/>
  <section id="creitem20" title="12. Discussioni su casi di violazione dei diritti umani, della democrazia e dello Stato di diritto"/>
  <section id="creitem21" title="12.1. Libertà religiosa in Pakistan">
    <intervention id="4-222" speaker_id="4544" is_mep="True" mode="spoken" role="Presidente" name="Diana WALLIS" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="unknown">L’ordine del giorno reca la discussione di sette proposte di risoluzione sulla libertà religiosa in Pakistan .</p>
    </intervention>
    <intervention id="4-223" speaker_id="4521" name="Charles TANNOCK" is_mep="True" mode="spoken" nationality="United Kingdom" birth_date="25-09-1957" birth_place="Aldershot" p_group="European Conservatives and Reformists Group" m_state="GB">
      <p sl="en">autore. – Signora Presidente, l’incapacità del Pakistan di sviluppare una democrazia forte e duratura ha influenzato – a mio avviso, in modo piuttosto pesante – la libertà religiosa del paese. Al potere si sono succeduti diversi leader che hanno sfruttato l’Islam per giustificare la repressione di minoranze e l’autocrazia, soprattutto di natura militare; bisogna comunque riconoscere i recenti sforzi del governo per rimediare alla situazione.</p>
      <p sl="en">La costituzione del Pakistan, benché nominalmente difenda la libertà religiosa, prevede ancora l’esistenza di leggi come quelle sulla blasfemia, discriminatorie per chi non è musulmano; allo stesso modo la persecuzione delle minoranze shia e ahmadiyya è ancora all’ordine del giorno. L’enfasi sull’identità religiosa alla base della costituzione e della creazione del Pakistan sembra fomentare un clima di intolleranza, e spesso persino di violenza, verso chi non appartiene alla principale confessione religiosa.</p>
      <p sl="en">La proliferazione di scuole deobandi, che predicano messaggi di odio contro l’Occidente, ha creato un ambiente fertile per l’estremismo e il fondamentalismo e troppi cittadini europei – provenienti anche dal mio paese, il Regno Unito – sono rimasti chiusi nella loro morsa. La più chiara manifestazione di questo fenomeno sono i talebani pakistani, un movimento terroristico che recentemente ha manifestato esplicitamente le proprie intenzioni con l'attacco dinamitardo, fortunatamente fallito, a Times Square, New York.</p>
      <p sl="en">Personalmente temo che in Pakistan nulla cambierà fino a quando il paese non svilupperà un sistema d’istruzione e politico che sostengano davvero i principi di libertà religiosa, tolleranza ed eguaglianza.</p>
    </intervention>
    <intervention id="4-224" speaker_id="28314" name="Anneli JÄÄTTEENMÄKI" is_mep="True" mode="spoken" nationality="Finland" birth_date="11-02-1955" birth_place="Lapua" p_group="Group of the Alliance of Liberals and Democrats for Europe" m_state="FI">
      <p sl="en">autore. – Signora Presidente, il mio gruppo, ALDE, plaude alle misure adottate dal governo pakistano dal novembre 2008 nell’interesse delle minoranze religiose, e sostiene gli sforzi profusi dal ministro federale delle Minoranze volti a creare una rete di comitati locali per l’armonia interreligiosa, al fine di promuovere il dialogo fra le religioni.</p>
      <p sl="en">Molto resta ancora da fare per raggiungere una reale libertà religiosa in Pakistan. Relazioni e indagini ad opera di agenzie indipendenti dimostrano che le minoranze in Pakistan sono private delle libertà civili fondamentali e delle pari opportunità sul lavoro, nell’istruzione e nella rappresentanza politica.</p>
      <p sl="en">Le disposizioni di legge sono pericolosamente vaghe e continuano a dare adito ad abusi che in Pakistan colpisco persone di qualsiasi confessione; in questo paese le donne subiscono abusi domestici, anche di natura fisica e psicologica. Molto, pertanto, resta ancora da fare.</p>
    </intervention>
    <intervention id="4-225" speaker_id="4260" name="Eija-Riitta KORHOLA" is_mep="True" mode="spoken" nationality="Finland" birth_date="15-06-1959" birth_place="Lahti" p_group="Group of the European People's Party (Christian Democrats)" m_state="FI">
      <p sl="fi">autore. – Signora Presidente, la nostra risoluzione sul Pakistan solleva giustamente preoccupazioni legate principalmente alle leggi sulla blasfemia. Al contempo, siamo però pronti a riconoscere gli ottimi progressi realizzati sotto l’egida dell’attuale governo pakistano e invitiamo il paese a perseguire la politica democratica di riforma nel rispetto dei diritti delle minoranze.</p>
      <p sl="fi">Shahbaz Bhatti, il primo ministro delle Minoranze nella storia del paese, è stato ospite la scorsa settimana del gruppo del Partito popolare europeo (Democratico cristiano). Vorremmo porgergli le nostre sentite congratulazioni per il suo operato e per le riforme che il governo ha compiuto. La lista di miglioramenti è ragguardevole: destinazione di una quota del 5 per cento dei posti di lavoro pubblici alle minoranze, riconoscimento delle festività non musulmane e predisposizione di seggi nel prossimo Senato, per citarne solo alcuni.</p>
      <p sl="fi">Il progetto più interessante sono i comitati di base per l’armonia interreligiosa, con l’auspicio che riescano ad alleviare le tensioni tra i diversi gruppi in seno al paese e prevenire in tal modo il reclutamento di terroristi. Si tratta di un importante segnale di pace, che avrà un impatto molto vasto. Una simile, pacata azione di mantenimento della pace rappresenta la migliore lotta possibile contro il terrorismo, perché va a colpirne le vere radici. Se l’iniziativa avrà successo, sarà meritevole di un premio per la pace. Vorrei segnalare all’onorevole Tannock che questo rappresenta proprio il sistema educativo che egli aveva richiesto.</p>
    </intervention>
    <intervention id="4-226" speaker_id="28377" name="Lidia Joanna GERINGER de OEDENBERG" is_mep="True" mode="spoken" nationality="Poland" birth_date="12-09-1957" birth_place="Wrocław" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">autore. – In qualità di rappresentanti di una comunità basata sulla libertà, l’eguaglianza e la tolleranza, siamo tenuti a condannare pratiche discriminatorie anche quando si verificano a grande distanza dalle frontiere dell’Unione europea. La rimozione dei rappresentanti delle minoranze religiose dalle liste elettorali, nel 2007 in Pakistan, rientra certamente fra tali pratiche. Ai sensi dell’articolo 260 della costituzione del Pakistan i cittadini del paese sono divisi in due categorie: musulmani e non-musulmani. Una nuova disposizione di legge, ora, impone di indicare l’appartenenza religiosa sul passaporto. Un gruppo particolarmente discriminato in Pakistan è la comunità ahmadiyya, cui le autorità pakistane non permettono neppure di partecipare ad assemblee pubbliche o di esercitare attività editoriali.</p>
      <p sl="pl">Anche la legge sulla blasfemia e la relativa pena capitale colpiscono soprattutto le minoranze religiose. Il Consiglio dell’Unione europea deve inserire con urgenza questo argomento nell’agenda dei rapporti con Islamabad. In fin dei conti, nell’ambito dell’accordo di cooperazione per il periodo 2007-2013 che Unione europea e Pakistan hanno firmato sei anni fa, quest’ultimo riceve dal bilancio comunitario 200 milioni di euro.</p>
      <p sl="pl">I recenti accadimenti in Pakistan hanno dimostrato che il paese è pronto ad apportare profondi cambiamenti al proprio sistema. Spero che, come nel caso della tanto attesa revisione della costituzione – che alla fine è stata portata a termine – presto sarà possibile modificare anche altre leggi discriminatorie per le minoranze del Pakistan.</p>
    </intervention>
    <intervention id="4-227" speaker_id="96737" name="Nicole KIIL-NIELSEN" is_mep="True" mode="spoken" nationality="France" birth_date="21-08-1949" birth_place="Larchamp" p_group="Group of the Greens/European Free Alliance" m_state="FR">
      <p sl="fr">autore. – Signora Presidente, in Pakistan la libertà religiosa non è garantita. Nel 2009 si è registrato un aumento degli attacchi violenti, tra cui anche omicidi, ai danni delle minoranze religiose del paese.</p>
      <p sl="fr">Quasi l’80 per cento della popolazione appartenente alle minoranze vive al di sotto della soglia di povertà, ma questo non costituisce il solo caso di violazione dei diritti umani in Pakistan: si registrano anche restrizioni alla libertà di riunione, minacce contro le organizzazioni della società civile, arresti di sindacalisti, rapimenti e uccisioni di giornalisti.</p>
      <p sl="fr">Da quando il Pakistan ha dichiarato il proprio sostegno alla lotta contro il terrorismo condotta dagli Stati Uniti, centinaia, se non migliaia, di persone sospettate di avere legami con gruppi terroristici sono state trattenute arbitrariamente: arresti senza mandato, incarcerazioni prive di basi legali e senza la presenza di un avvocato, luoghi di detenzione non dichiarati, sparizioni forzate, maltrattamenti e torture.</p>
      <p sl="fr">Nel solo carcere di Lahore, nel 2009 erano detenuti 4 651 prigionieri a fronte di una capacità di accoglimento di 1 050 persone. Anche le violenze ai danni delle donne sono in costante aumento: stupri, istigazione al suicidio, attacchi con gli acidi, donne arse vive. Non mi basterebbero due minuti e neppure due ore, ma due giorni interi per descrivere il calvario subito dalle ragazze e dalle donne in Pakistan.</p>
      <p sl="fr">E’ in questo contesto che il nostro Parlamento, preoccupato per il rispetto della donna, della libertà di coscienza e dei diritti umani, si appresta a usare il suo nuovo potere di veto sulla conclusione fra l’Unione europea e il Pakistan di un accordo di riammissione di cittadini pakistani e afgani che hanno transitato per il Pakistan, esigendo ulteriori garanzie.</p>
    </intervention>
    <intervention id="4-228" speaker_id="96669" name="Joe HIGGINS" is_mep="True" mode="spoken" nationality="Ireland" birth_date="20-05-1949" birth_place="Ciarraí" p_group="Confederal Group of the European United Left - Nordic Green Left" m_state="IE">
      <p sl="en">autore. – Signora Presidente, in qualità di socialista internazionale, difendo strenuamente il diritto di ciascun individuo alla libertà di fede e di credo religioso, a patto di non violare i diritti fondamentali degli altri. Il popolo pakistano, e ancor più le minoranze religiose, sono attualmente intrappolati tra il bigottismo istituzionale dello Stato pakistano e, in alcune aree del paese, le oscure forze ultrareazionarie dei talebani.</p>
      <p sl="en">Vi è, naturalmente, una profonda contraddizione nei gruppi di estrema destra del Parlamento europeo, che dichiarano di ergersi a difesa della libertà e dei diritti umani in Pakistan; allo stesso tempo però sostengono la guerra in Afganistan, il cui grave impatto negativo sul Pakistan è ben evidente. Il massacro di civili in Afganistan ad opera delle forze NATO e delle armi fornite al Pakistan dall’Occidente, oltre a essere un crimine di per sé, può portare alcuni civili ad aderire ai gruppi reazionari.</p>
      <p sl="en">Al centro della crisi pakistana si trovano le strutture capitaliste di stampo feudale che al momento fioriscono grazie agli elevati livelli di povertà. Né la corrotta élite del paese, rappresentata dall’attuale governo, né il principale partito dell’opposizione hanno dato risposte alla popolazione. Rivestono quindi un ruolo fondamentale le organizzazioni indipendenti che rappresentano la forza lavoro e le fasce povere della popolazione, tra cui la federazione progressista dei lavoratori; questa organizzazione conta mezzo milione di membri e sta cercando di ricostruire tradizioni sociali solide al fine di unire la popolazione attiva, indipendentemente dalle divisioni nazionali e religiose o dalle disparità di genere. Questa è la direzione che il paese deve seguire per il futuro.</p>
    </intervention>
    <intervention id="4-229" speaker_id="2229" name="Bernd POSSELT" is_mep="True" mode="spoken" nationality="Germany" birth_date="04-06-1956" birth_place="Pforzheim" p_group="Group of the European People's Party (Christian Democrats)" m_state="DE">
      <p sl="de">a nome del gruppo PPE. – Signora Presidente, dobbiamo assumere un atteggiamento critico, ma anche estremamente obiettivo e consapevole, nei confronti del Pakistan, un nostro importante alleato. Il Pakistan è un paese islamico e dobbiamo rispettarlo in quanto tale; è stato fondato da musulmani a partire dall’India britannica in ragione della loro affiliazione religiosa, esattamente come l’India era stata fondata dagli indù. Sin dalla loro fondazione entrambi i paesi contengono minoranze e hanno sviluppato una grande tradizione di tolleranza. Il rispetto di tutte le minoranze religiose e, soprattutto, dei cristiani, deve essere rafforzato e questa necessità va sottolineata. Chi sosterrà la causa dei cristiani se non l’Europa, un continente quasi integralmente cristiano?</p>
      <p sl="de">Ci spetta un compito singolare, ma dobbiamo chiarire che rispettiamo il ruolo dominante e spesso costruttivo che questo paese ha giocato, e continua a giocare, nel mondo islamico.</p>
    </intervention>
    <intervention id="4-230" speaker_id="96945" name="Marietje SCHAAKE" is_mep="True" mode="spoken" nationality="Netherlands" birth_date="28-10-1978" birth_place="Leiden" p_group="Group of the Alliance of Liberals and Democrats for Europe" m_state="NL">
      <p sl="en">a nome del gruppo ALDE. – Signora Presidente, come hanno segnalato diversi colleghi, le leggi sulla blasfemia, in Pakistan, sono facilmente prese come giustificazione da parte di estremisti per ricorrere alla violenza contro le minoranze, religiose e di altra natura. Naturalmente la libertà di religione è fondamentale, ma lo è anche la libertà dalla religione stessa.</p>
      <p sl="en">Simili leggi sulla blasfemia in una società in cui la libertà di espressione viene repressa in nome della religione costituiscono un grande rischio. Mercoledì scorso, un tribunale pakistano ha bandito il sito del social network Facebook e l’autorità per le telecomunicazioni pakistana ha ingiunto a tutti i fornitori di servizi il blocco del sito. Questa misura è stata adottata per impedire ai cittadini di scoprire presunte offese nei confronti dell’Islam o del profeta Maometto. Un fumettista ha invitato le persone a creare disegni del profeta per resistere a pressioni, come quelle che hanno portato a modificare il popolare cartone animato South Park .</p>
      <p sl="en">Facebook, servizi e piattaforme online rappresentano un importante canale virtuale verso il resto del mondo poiché consentono ai pakistani di accedere a fonti di informazione e di contatto, nonché di partecipare a scambi di idee. Le giovani generazioni del paese, in particolare, possono trarre giovamento da Internet, in quanto il materiale scolastico spesso presenta contenuti discriminatori e di parte. Criminalizzare la libertà di espressione non è un modo efficace di permettere alla società pakistana di affrontare la diversità. Fumettisti, giornalisti e cittadini devono poter esprimere le proprie idee liberamente, anche se così facendo si offende qualcuno.</p>
      <p sl="en">La libertà di espressione non è una sfida che riguarda solo il Pakistan, ma anche noi, in Europa, ci scontriamo con problemi legati al dibattito libero. Minacce a giornalisti, fumettisti e artisti stanno diventando sempre più comuni e rappresentano una sfida per le nostre società liberali e democratiche. L’autocensura si sta diffondendo e politici, fumettisti e giornalisti hanno ora bisogno di protezione dalle minacce di morte.</p>
      <p sl="en">Ergiamoci in difesa della libertà di espressione in seno all’Unione europea, ma anche in Pakistan e nel resto del mondo. E’ la miglior cura contro gli estremismi.</p>
    </intervention>
    <intervention id="4-231" speaker_id="96801" name="Tomasz Piotr PORĘBA" is_mep="True" mode="spoken" nationality="Poland" m_state="PL">
      <p sl="pl">a nome del gruppo ECR. – Le elezioni del 2008 hanno riportato in Pakistan la democrazia e il governo civile, sebbene la prima non sia ancora del tutto stabile.</p>
      <p sl="pl">Alcune decisioni prese dalle autorità pakistane in materia di libertà religiose sono lodevoli, ma sono ora necessarie ulteriori misure. Permettere ai membri di minoranze religiose di trovare lavoro nel settore pubblico federale, riconoscere le festività non musulmane e istituire una Giornata nazionale delle minoranze rappresentano un passo avanti verso la stabilizzazione del processo di democratizzazione del paese. Bisogna segnalare, tuttavia, che non sono stati ancora stabiliti diritti precisi a protezione delle minoranze, il che può portare a situazioni bizzarre, quali la decisione di comminare una pena di 25 anni di carcere a una coppia cristiana per aver toccato il sacro Corano con mani impure.</p>
      <p sl="pl">Alcune comunità religiose sono ancora oggetto di persecuzioni ed è fonte di preoccupazione constatare che nelle aree rurali del paese, soprattutto nel nord, vengono ancora applicate norme basate sulle leggi Sharia. Dobbiamo continuare a fornire aiuti finanziari ai difensori dei diritti umani in Pakistan e invitare le autorità del paese a garantire ai propri cittadini la piena libertà religiosa.</p>
    </intervention>
    <intervention id="4-232" speaker_id="28134" name="Eva-Britt SVENSSON" is_mep="True" mode="spoken" nationality="Sweden" birth_date="05-12-1946" birth_place="Värnamo" p_group="Confederal Group of the European United Left - Nordic Green Left - Vice" m_state="SE">
      <p sl="sv">a nome del gruppo GUE/NGL. – Signora Presidente, concordo con buona parte di quanto è stato detto relativamente alle violazioni dei diritti umani in Pakistan.</p>
      <p sl="sv">Vorrei in particolar modo sottolineare la situazione dei musulmani ahmadiyya e la persecuzione di cui sono vittime, sotto forma di persecuzioni costanti, assassinii a sangue freddo, discriminazioni e molestie a tutti i livelli della società. verificarsi Questa situazione non cambia, nonostante l’attuale governo e anche il precedente abbiano promesso miglioramenti in merito, miglioramenti che non si sono però verificati.</p>
      <p sl="sv">E’ giunto il momento che l’Unione europea e la comunità internazionale intervengano e agiscano attivamente per porre fine alle violazioni dei diritti umani che continuano a verificarsi in Pakistan.</p>
    </intervention>
    <intervention id="4-233" speaker_id="4507" name="Bas BELDER" is_mep="True" mode="spoken" nationality="Netherlands" birth_date="25-10-1946" birth_place="Ridderkerk" p_group="European Conservatives and Reformists Group" m_state="NL">
      <p sl="nl">a nome del gruppo EFD. – Quando venne creato lo Stato del Pakistan, nel 1947, il suo fondatore, Mohammad Ali Jinnah, pronunciò queste memorabili parole: “partiamo dal principio fondamentale che siamo tutti cittadini paritari di un unico Stato”. Oggi queste parole suonano vuote, specie per i 15 milioni circa di cristiani che vivono in Pakistan,in un clima di intimidazione e minaccia, sia nelle città che nelle campagne e persino nella capitale, Islamabad.</p>
      <p sl="nl">E’ sconsolante notare che il sistema giuridico nazionale giustifica la precaria posizione dei cittadini cristiani. Questo è il risultato dello storico processo di silenziosa islamizzazione della società pakistana iniziato alla fine degli anni ’70, che ha portato all’allarmante deterioramento dello status legale della comunità cristiana in seno al paese.</p>
      <p sl="nl">Mi riferisco segnatamente alle leggi sulle testimonianze e sulla blasfemia degli anni ‘80, strumenti giuridici che hanno effettivamente reso illegale la cristianità; in tribunale, infatti, la testimonianza di un non musulmano vale solo la metà di quella fornita da un musulmano, sempre che il giudice sia disposto ad accogliere un teste cristiano!</p>
      <p sl="nl">Le leggi sulla blasfemia pongono i cristiani pakistani ancora più in pericolo: prevedono l’ergastolo per la profanazione del Corano e la pena di morte per affermazioni offensive contro l’Islam o il profeta Maometto. Insomma, in questo paese un cristiano può ritrovarsi da un momento all’altro nel braccio della morte se un musulmano qualunque dovesse testimoniare contro di lui!</p>
      <p sl="nl">Signora Presidente, onorevoli colleghi, questa situazione ha creato un clima di paura e incertezza quasi insostenibile. Centinaia di cristiani pakistani vegetano in carcere per anni senza un valido processo. Invito pertanto il Consiglio e la Commissione a vincolare qualsiasi aiuto al governo pakistano all’abolizione in tempi stretti di tale perniciosa discriminazione ai danni delle minoranze religiose del paese.</p>
    </intervention>
    <intervention id="4-234" speaker_id="28276" name="Laima Liucija ANDRIKIENĖ" is_mep="True" mode="spoken" nationality="Lithuania" birth_date="01-01-1958" birth_place="Druskininkai" p_group="Group of the European People's Party (Christian Democrats)" m_state="LT">
      <p sl="en">Signora Presidente, la costituzione del Pakistan opera una distinzione fra musulmani e non musulmani, introducendo in questo modo una discriminazione su base religiosa. In un simile contesto, è importante ricordare che a dicembre 2009, il Presidente Asif Ali Zardari ha ribadito l’impegno del partito popolare pakistano a difendere i diritti delle minoranze al pari trattamento.</p>
      <p sl="en">Purtroppo, relazioni e indagini a opera di agenzie indipendenti rivelano che le minoranze del paese sono private anche delle libertà civili fondamentali, nonché delle pari opportunità per quanto attiene al lavoro, all’istruzione e alla rappresentanza politica. Il panorama generale della libertà religiosa in Pakistan, pertanto, è controverso e dà adito a preoccupazione anche senza scendere troppo nei dettagli.</p>
      <p sl="en">Vorrei sottolineare la contraddizione tra l’impegno del governo pakistano di garantire la libertà religiosa e il suo ruolo dominante nell’organizzazione dei paesi islamici nel sostegno della “lotta alla diffamazione della religione” in seno alle Nazioni Unite. Vorrei anche ricordare le conclusioni del Consiglio del 16 novembre 2009 sul rapporto tra il diritto internazionale sui diritti umani, che protegge gli individui e i gruppi di individui, e il concetto di diffamazione delle religioni.</p>
    </intervention>
    <intervention id="4-235" speaker_id="4544" is_mep="True" mode="spoken" role="Presidente" name="Diana WALLIS" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="unknown">Onorevoli colleghi, vorrei ricordare a voi tutti che abbiamo poco tempo a disposizione questo pomeriggio e che chi supera il proprio tempo di parola lo fa a discapito del numero di interventi di un minuto che saremo in grado di accettare in base alla procedura catch the eye .</p>
    </intervention>
    <intervention id="4-236" speaker_id="28372" name="Ryszard CZARNECKI" is_mep="True" mode="spoken" nationality="Poland" birth_date="25-01-1963" birth_place="Londyn " m_state="PL">
      <p sl="pl">Un modo di dire ricorda che neanche i cani muovono la coda per niente e nel nostro caso lo stesso vale per gli aiuti comunitari: non possiamo fornire 200 milioni di euro senza volere qualcosa in cambio. Vediamo di pretendere qualcosa! Dovremmo chiedere, quantomeno, il rispetto di standard simili, ad esempio, a quelli che per noi rappresentano un punto fermo morale, etico e politico. Da diversi anni ormai, in Pakistan, continua l’inaccettabile persecuzione di persone di confessione diversa da quella islamica, per la maggior parte cristiani. Spesso parliamo dei problemi e delle questioni legate alle minoranze, non necessariamente religiose, in Europa e nel mondo. Difendiamo, allora, la minoranza cristiana e le altre minoranze religiose del Pakistan, anche se questo non è naturalmente il solo problema di un paese turbato da gravi conflitti politici e che rischia di essere destabilizzato.</p>
    </intervention>
    <intervention id="4-237" speaker_id="39724" name="Csaba SÓGOR" is_mep="True" mode="spoken" nationality="Romania" birth_date="12-05-1964" birth_place="Arad" p_group="Group of the European People's Party (Christian Democrats)" m_state="RO">
      <p sl="hu">Se esaminiamo la situazione del Pakistan, ci troviamo di fronte a due fatti incontrovertibili. Innanzi tutto, il Pakistan è un attore chiave strategico nella lotta al terrorismo e dobbiamo fare tutto il possibile per accertarci che la sicurezza dei cittadini europei non sia in pericolo; in secondo luogo, questo paese presenta una visione delle minoranze etniche e religiose diversa da quella basata sui valori promossi dall’Europa e dalle democrazie liberali avanzate. L’Europa non può restare in silenzio quando altri Stati violano così apertamente i diritti umani, ma dobbiamo esprimere la nostra preoccupazione anche nei confronti di uno dei nostri partner strategici. L’Unione europea può mantenere la propria credibilità di fronte a paesi terzi solo se affronta in modo soddisfacente i problemi delle minoranze religiose e nazionali sul proprio territorio. Deve essere chiaro a tutti che uno dei valori fondamentali dell’Unione europea è l’elevato livello di tutela dei diritti umani e delle minoranze, valore auspicabilmente vincolante in primis per l’UE. Solo allora potremo chiedere ai nostri partner di compiere passi simili nella stessa direzione.</p>
    </intervention>
    <intervention id="4-238" speaker_id="96803" name="Zbigniew ZIOBRO" is_mep="True" mode="spoken" nationality="Poland" birth_date="18-08-1970" birth_place="Kraków" p_group="European Conservatives and Reformists Group" m_state="PL">
      <p sl="pl">Vediamo con favore l’impegno del Pakistan nella lotta contro il terrorismo internazionale, ma questo non deve oscurare altre realtà estremamente drastiche, che dimostrano le gravi violazioni dei diritti delle minoranze religiose, soprattutto cristiane, perpetrate in questo paese.</p>
      <p sl="pl">Di quando in quando, o meglio spesso, ci giungono notizie di nuovi attacchi, pestaggi, minacce e persino assassinii, cristiani bruciati vivi solo perché tali, donne e bambini inclusi. Simili notizie fanno sorgere una domanda: perché questi eventi si verificano in un paese che svolge un ruolo tanto significativo nelle relazioni internazionali e nella lotta contro il terrorismo? Ebbene, accadono perché, purtroppo, le autorità pakistane sono in larga parte responsabili di aver creato un’atmosfera che incoraggia simili azioni con una legge sulla blasfemia inadeguata e non reagendo di fronte agli abusi dei servizi autorizzati e del sistema giudiziario del paese.</p>
      <p sl="pl">Dobbiamo pretendere cambiamenti radicali in merito, anche da parte dell’Unione europea e delle sue istituzioni.</p>
    </intervention>
    <intervention id="4-239" speaker_id="25919" name="Martin KASTLER" is_mep="True" mode="spoken" nationality="Germany" birth_date="18-06-1974" birth_place="Nürnberg" p_group="Group of the European People's Party (Christian Democrats)" m_state="DE">
      <p sl="de">Signora Presidente, il 75-80 per cento circa delle vittime di persecuzioni religiose al mondo è cristiano. Noi del Parlamento europeo ci battiamo specificamente per i diritti umani in tutto il mondo e, a mio avviso, la libertà religiosa è un concetto fondamentale nella nostra politica sui diritti umani. Mi rincresce, pertanto, che spesso la sinistra e la sinistra liberare del Parlamento si uniscano nel silenzio per il destino dei cristiani.</p>
      <p sl="de">Sono però lieto della presentazione di una risoluzione congiunta sulla terribile situazione del Pakistan. Su 156 milioni di cittadini pakistani, il 95 per cento è musulmano, circa il 3 per cento cristiano e quasi il 2 per cento indù. Io sono cristiano e per questo vorrei concentrarmi ancora una volta sulla situazione dei miei confratelli pakistani, vittime di gravi persecuzioni. Chiunque permetta violenti attacchi ai danni dei cristiani deve affrontare una reazione da parte del mondo civilizzato e per questo l’Unione europea deve introdurre, nella propria politica di sviluppo e cooperazione economica, una clausola in merito a questa situazione che permetta, qualora necessario, di comminare sanzioni.</p>
    </intervention>
    <intervention id="4-240" speaker_id="4544" is_mep="True" mode="spoken" role="Presidente" name="Diana WALLIS" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="unknown">Passiamo ora alla parte della discussione dedicata alla procedura catch the eye . Ho ricevuto molte più richieste di quante possiamo accogliere. Disponiamo soltanto di due minuti. Darò la parola a quattro oratori.</p>
    </intervention>
    <intervention id="4-241" speaker_id="2341" name="Michael GAHLER" is_mep="True" mode="spoken" nationality="Germany" birth_date="22-04-1960" birth_place="Frankfurt/Main" m_state="DE">
      <p sl="de">Signora Presidente, qualsiasi paese considera fondamentali le proprie origini e la possibilità di valutare se lo sviluppo dei diritti umani e delle minoranze nella regione proceda nella giusta direzione. Come presidente della missione di osservazione dell’Unione europea durante le elezioni di due anni fa, ho presentato diverse raccomandazioni e sono lieto di vedere che il paese ha iniziato ad attuarne qualcuna, tra cui: la ratifica della Convenzione internazionale sui diritti civili e politici –non solo firmata ma ora anche ratificata – e della Convenzione delle Nazioni Unite contro la tortura. E’ positivo che ora sia in carica un ministro responsabile d’ufficio per le minoranze, che cercherà gradualmente di eliminare la discriminazione.</p>
      <p sl="de">Tra le altre, è stata sollevata anche la questione relativa agli ahmadi. Una mia raccomandazione proponeva di non accettare la loro lista separata alle prossime elezioni, ma di inserirli nella lista principale. Ritengo che questa soluzione rappresenti una misura specifica che contribuirebbe a porre fine alle discriminazioni verso questa minoranza.</p>
    </intervention>
    <intervention id="4-242" speaker_id="2054" name="Heidi HAUTALA" is_mep="True" mode="spoken" nationality="Finland" birth_date="14-11-1955" birth_place="Oulu" m_state="FI">
      <p sl="fi">Signora Presidente, vorrei dire che anch’io ho incontrato il ministro delle Minoranze, questa settimana. Ero convinta che volesse creare comprensione reciproca tra i vari gruppi religiosi; tuttavia anch’egli non è stato capace di spiegare perché il Pakistan, nonostante la sua presenza in seno alle Nazioni Unite e al Consiglio dei diritti umani, abbia strenuamente difeso, nell’ambito del ruolo che riveste nell’organizzazione dei paesi islamici, un nuovo codice internazionale volto a combattere la blasfemia e la diffamazione delle religioni. Questo certamente non è il modo migliore per promuovere la comprensione reciproca tra i vari gruppi religiosi.</p>
      <p sl="fi">Mi auguro che l’Unione europea in futuro adotti una linea più ferma in materia, a livello internazionale, in modo da impedire l’entrata in vigore di simili nuove leggi, che compromettono il rispetto dei diritti umani. Gli Stati Uniti d’America sono stati molto più attivi dell’Unione europea al proposito.</p>
    </intervention>
    <intervention id="4-243" speaker_id="96795" name="Jacek Olgierd KURSKI" is_mep="True" mode="spoken" nationality="Poland" birth_date="22-02-1966" birth_place="Gdańsk" p_group="European Conservatives and Reformists Group" m_state="PL">
      <p sl="pl">Signora Presidente, la situazione in Pakistan evolve in modo dinamico e riceviamo informazioni contrastanti. Dobbiamo analizzare la situazione con grande attenzione, in modo da non commettere errori. E’ positivo che il governo del Pakistan abbia adottato alcune misure di tutela degli interessi delle minoranze religiose, come l’assegnazione del 5 per cento dei posti di lavoro nel settore pubblico o la promessa di riservare seggi in Senato per le minoranze, anche alle donne che rappresentano gruppi minoritari.</p>
      <p sl="pl">Nondimeno, bisogna fare qualcosa. Sia il governo che le autorità del Pakistan devono intervenire contro le leggi sulla blasfemia, che prevedono anche la pena di morte e vengono spesso abusate per giustificare la censura, la criminalizzazione, la persecuzione e, talvolta, l’omicidio di membri delle minoranze politiche, razziali e religiose. Le autorità nazionali devono intervenire sul codice penale, che prevede la pena di morte per i colpevoli condannati di blasfemia.</p>
      <p sl="pl">In un paese che riceve aiuti dall’Unione europea, nel XXI secolo, non si dovrebbe permettere di uccidere persone in questo modo. Grazie per l’attenzione.</p>
    </intervention>
    <intervention id="4-244" speaker_id="96814" name="Elena BĂSESCU" is_mep="True" mode="spoken" nationality="Romania" birth_date="24-04-1980" birth_place="Constanţa" p_group="Group of the European People's Party (Christian Democrats)" m_state="RO">
      <p sl="ro">Dopo quasi nove anni di dittatura militare, le elezioni che si sono svolte in Pakistan nel 2008 hanno segnato l’inizio di un processo di democratizzazione. Purtroppo, Benazir Bhutto è stata assassinata poche settimane prima delle elezioni, ma il partito popolare pakistano, di cui era leader, ha vinto comunque le elezioni. Benché le minoranze in Pakistan affrontino diversi problemi, sotto l’egida dell’attuale governo sono state avviate diverse iniziative positive, quali la promozione del dialogo interculturale, la quota del 5 per cento di impiegati provenienti dalle minoranze in seno all’amministrazione federale e il riconoscimento di alcune festività pubbliche non musulmane. L’impegno del governo di garantire alle minoranze seggi in Senato è lodevole e vorrei concludere sottolineando l’importante ruolo che il Pakistan ha svolto nella lotta contro il terrorismo e l’estremismo.</p>
    </intervention>
    <intervention id="4-245" speaker_id="photo_generic" name="Antonio Tajani" is_mep="True" mode="spoken">
      <p sl="fr">vicepresidente della Commissione. – Signora Presidente, onorevoli colleghi, l’Unione europea segue molto da vicino la situazione relativa alle minoranze religiose in Pakistan, dove la costituzione nazionale riconosce la libertà di religione e prevede che lo Stato tuteli i diritti delle minoranze.</p>
      <p sl="fr">Il Pakistan ha recentemente segnato grandi passi avanti: ha adottato emendamenti alla costituzione volti a rafforzare il ruolo delle assemblee elette in seno al paese e ha compiuto progressi a livello istituzionale in materia di diritti dell’uomo, istituendo, in particolare, un ministero per i Diritti dell’uomo e un ministero delle Minoranze. E’ inoltre in fase di creazione una commissione nazionale per i diritti dell’uomo.</p>
      <p sl="fr">Il Pakistan ha ratificato la Convenzione internazionale sui diritti civili e politici e la Convenzione contro la tortura ed altre pene o trattamenti crudeli, disumani o degradanti. Questo costituisce un passo nella giusta direzione, a patto che tali strumenti siano usati in modo efficace; il Pakistan deve però raddoppiare gli sforzi per garantire una migliore integrazione delle minoranze religiose – inclusa quella cristiana – in seno alle strutture sociali, economiche e politiche del paese. La reputazione internazionale del Pakistan è stata macchiata da eventi come quello che si è verificato a Gojra, quando sette cristiani sono stati bruciati vivi nel corso di un attacco ad una chiesa e ad alcune abitazioni ad opera di estremisti, o come gli attacchi ai musulmani sciiti, o ancora come la discriminazione degli ahmadi.</p>
      <p sl="fr">Per quanto attiene ai diritti delle minoranze religiose, l’Unione europea ha sistematicamente utilizzato il dialogo politico con il Pakistan per sollevare le questioni relative ai diritti dell’uomo e ha compiuto passi avanti in campo diplomatico in diverse occasioni. A ciò si è aggiunto, dal 2007, un dialogo sui diritti umani nell’ambito dell’accordo di cooperazione con il paese, che prevede un dialogo regolare sul governo e sui di diritti dell’uomo.</p>
      <p sl="fr">In occasione di queste discussioni, l’Unione europea ha sempre insistito affinché i diritti individuali e delle minoranze venissero rispettati. Nel quadro del dialogo sui diritti dell’uomo, l’Unione europea ha regolarmente sollevato presso il governo pakistano la questione sull’applicazione della legge sulla blasfemia. In termini assoluti, pare che la maggior parte degli accusati di blasfemia siano di confessione musulmana, ma sono consapevole che questa legge è spesso applicata a discapito delle minoranze religiose e che sono state mosse accuse false per regolare conti personali o per ragioni economiche. L’ultima riunione della commissione mista si è tenuta il 25 marzo 2010, e il giorno precedente si è riunita una sottocommissione per il governo, i diritti umani e la migrazione.</p>
      <p sl="fr">In questa sede, è stata sollevata la situazione delle minoranze in Pakistan e sono state affrontate anche le preoccupazioni pakistane per la situazione relativa alle minoranze religiose da noi, in Europa.</p>
      <p sl="fr">L’Unione europea intende affrontare questi argomenti anche in occasione del prossimo vertice UE-Pakistan del 4 giugno prossimo. Una larga maggioranza della popolazione pakistana non ha accesso all’istruzione e ignora i più basilari comportamenti sociali; grazie al contributo per la cooperazione fornito dalla Commissione europea, è stata attribuita priorità al miglioramento dell’accesso all’istruzione di base, nel quadro della politica e dell’educazione nazionali. Spero che, a medio termine, questo porterà a un atteggiamento più tollerante verso la libertà religiosa.</p>
    </intervention>
    <intervention id="4-246" speaker_id="4544" is_mep="True" mode="spoken" role="Presidente" name="Diana WALLIS" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="unknown">La discussione è chiusa.</p>
      <p sl="unknown">La votazione avrà luogo a breve.</p>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="4-247" speaker_id="96824" name="Monica MACOVEI" is_mep="True" mode="written" nationality="Romania" birth_date="04-02-1959" birth_place="Bucureşti" p_group="Group of the European People's Party (Christian Democrats)" m_state="RO">
      <p sl="en">E’ risaputo che in Pakistan sono in vigore le più severe leggi contro la blasfemia; qui l’esercizio dei diritti collegati alla libertà d’espressione e di religione potrebbe portare all'arresto e persino alla morte. Le sezioni 295B e C del codice penale pakistano condannano commenti sprezzanti nei confronti del Corano o del Profeta, crimini che vengono puniti rispettivamente con la detenzione a vita e con la pena di morte. La sezione 298 sanziona l’offesa deliberata dei sentimenti religiosi, mentre le sezioni 298A, B e C fanno riferimento ai commenti sprezzanti diretti volontariamente a figure e luoghi sacri e dichiarano illegale il gruppo religioso di Ahmadis (i cui membri si dichiarano musulmani). Nella libertà di religione è compresa anche la libertà di credere in qualsiasi fede religiosa o di non seguire alcun credo. Il ministro pakistano per le questioni delle minoranze ha annunciato ieri che è in fase di preparazione una serie di emendamenti per fermare l’abuso delle leggi sulla blasfemia. Ritengo che queste leggi debbano essere abrogate, perché modificarne semplicemente il testo rappresenterebbe comunque un'eredità del passato e quindi la giustificazioni per ulteriori violenze e discriminazioni.</p>
    </intervention>
    <intervention id="4-248" speaker_id="96838" name="Cristian Dan PREDA" is_mep="True" mode="written" nationality="Romania" birth_date="26-10-1966" birth_place="Bucureşti" p_group="Group of the European People's Party (Christian Democrats)" m_state="RO">
      <p sl="ro">Negli ultimi anni, il governo pakistano ha adottato una serie di misure che dimostrano chiaramente una certa sensibilità verso le condizioni delle minoranze nazionali. Tra queste misure vi sono anche la nomina di Shahbaz Bhatti a ministro federale per le minoranze, l’obbligo di impiegare il 5 per cento di lavoratori appartenenti alle minoranze nel settore pubblico, nonché l’impegno ad avere una rappresentanza delle minoranze religiose in Senato. Questi sforzi devono essere incoraggiati, ma rimane ancora molto lavoro da fare per migliorare davvero la situazione delle minoranze religiose.</p>
      <p sl="ro">Un elemento che considero fondamentale a questo proposito è la revisione delle disposizioni in materia di offese contro le religioni, meglio note come leggi sulla blasfemia. La possibilità che, a seguito di queste leggi, si verifichino abusi di potere ha creato un clima di intolleranza che ha fomentato la violenza religiosa, la discriminazione, l’intimidazione e la persecuzione delle minoranze religiose. Tralasciando l’aspetto legale, è importante che il governo pakistano adotti misure decise per evitare tali violenze, poiché la promozione della tolleranza rappresenta la chiave per tutelare le minoranze religiose in Pakistan.</p>
    </intervention>
    <intervention id="4-963" speaker_id="23894" name="Anna ZÁBORSKÁ" is_mep="True" mode="written" nationality="Slovakia" birth_date="07-06-1948" birth_place="Zürich" p_group="Group of the European People's Party (Christian Democrats)" m_state="SK">
      <p sl="sk">La civiltà europea come la conosciamo noi oggi non sarebbe possibile senza la libertà di religione. La ricerca di qualcosa che va oltre l’individuo deve però muoversi di pari passo con la tolleranza. Il percorso verso Dio – e da Dio – è diverso e unico per ognuno, come abbiamo imparato bene nel corso di duemila anni di cristianità in Europa; è stata un’esperienza lunga e dolorosa, che è costata la vita di milioni di persone innocenti. Noi europei abbiamo il diritto di suggerire al resto del mondo di non seguire questa strada e per questo, sempre e ovunque, condanneremo gli atti di violenza e l’omicidio di persone innocenti, soprattutto ora che questa violenza interessa i nostri alleati e amici.</p>
    </intervention>
  </section>
  <section id="creitem22" title="12.2. Situazione in Tailandia">
    <intervention id="4-250" speaker_id="4544" is_mep="True" mode="spoken" role="Presidente" name="Diana WALLIS" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="unknown">Il prossimo punto all’ordine del giorno reca le sei proposte di risoluzione sulla situazione in Thailandia .</p>
    </intervention>
    <intervention id="4-251" speaker_id="96945" name="Marietje SCHAAKE" is_mep="True" mode="spoken" nationality="Netherlands" birth_date="28-10-1978" birth_place="Leiden" p_group="Group of the Alliance of Liberals and Democrats for Europe" m_state="NL">
      <p sl="en">autore. – Signora Presidente, la Thailandia sta attraversando un periodo di crisi con violenti scontri tra i manifestanti delle “camicie rosse” da un lato, e l'esercito appoggiato dal movimento delle “camicie gialle”, dall’altro lato. Circa 80 persone hanno già perso la vita negli scontri e il conto dei feriti ha quasi raggiunto quota 2 000. La democrazia è minacciata ed è stato dichiarato lo stato d’emergenza, che ha portato, come conseguenza, alla censura.</p>
      <p sl="en">I mezzi di comunicazione, quali emittenti televisive e radiofoniche e siti Internet sono stati bloccati. E' di vitale importanza fermare la violenza e invitiamo tutte le parti coinvolte a dar prova della massima autodisciplina. Anche nel processo per restaurare la calma, lo stato di emergenza non deve essere sfruttato come giustificazione per restrizioni sproporzionate dei diritti fondamentali e delle libertà individuali. E’ necessario abolire la censura e ripristinare la libertà dei media e la libertà di espressione; si tratta di valori importanti per il Parlamento europeo e per le strette relazioni che intrattiene con la Thailandia.</p>
    </intervention>
    <intervention id="4-252" speaker_id="96838" name="Cristian Dan PREDA" is_mep="True" mode="spoken" nationality="Romania" birth_date="26-10-1966" birth_place="Bucureşti" p_group="Group of the European People's Party (Christian Democrats)" m_state="RO">
      <p sl="ro">autore. – La situazione in Thailandia è ormai alla ribalta delle cronache dall’inizio di aprile e ormai tutti sappiamo bene che questo paese sta vivendo un periodo di violenza politica senza precedenti nell'ultimo decennio. Vorrei esprimere la mia solidarietà alle famiglie delle vittime degli scontri per le strade. Ci troviamo di fronte a quello che definirei un confronto convenzionale tra libertà di espressione e di associazione da un lato, e la necessità del governo di mantenere l’ordine pubblico, dall’altro lato. Gli eventi si sono susseguiti molto rapidamente negli ultimi giorni e nelle ultime ore; a Bangkok sembra essere tornata relativamente la calma, anche se la scorsa notte la capitale era in fiamme dopo l’intervento delle forze governative.</p>
      <p sl="ro">Speriamo si possa evitare una nuova spirale di violenza, ma, per esserne sicuri, abbiamo bisogno di moderazione perché non è possibile imporre la democrazia attraverso la violenza. Il governo thailandese deve attuare la roadmap che ha presentato il 3 maggio e credo che indagini approfondite sui recenti eventi e la punizione dei colpevoli siano misure necessarie al fine di garantire la riconciliazione del paese.</p>
    </intervention>
    <intervention id="4-253" speaker_id="22097" name="Véronique DE KEYSER" is_mep="True" mode="spoken" nationality="Belgium" birth_date="23-03-1945" birth_place="Etterbeek" p_group="Group of the Progressive Alliance of Socialists and Democrats in the European Parliament - Vice" m_state="BE">
      <p sl="fr">autore. – Signora Presidente, le manifestazioni delle “camicie rosse” sono state soffocate nel sangue. Ci tengo a precisarlo perché, senza voler gettare altra benzina sul fuoco, esiste una procedura d’urgenza al Parlamento europeo secondo la quale abbiamo il dovere di appianare le crisi e cercare soluzioni piuttosto che accendere ancora di più la violenza. Innanzi tutto, ogni cittadino ha il legittimo diritto di ottenere elezioni libere e giuste; è un diritto innegabile che deve essere garantito anche a tutti i cittadini thailandesi. Questa possibilità era stata avanzata dal Primo ministro Vejjajiva, ma le “camicie rosse” l’hanno poi rifiutata. Ma ritorneremo presto su questo punto.</p>
      <p sl="fr">In secondo luogo, condanno fermamente l’uso di armi da fuoco contro i manifestanti e la brutale repressione messa in atto negli ultimi giorni che, secondo fonti ufficiali, ha causato almeno 12 vittime, tra cui un giornalista italiano, e numerosi feriti. E’ giunto il momento di porre fine alla violenza ormai diffusa in tutto il paese.</p>
      <p sl="fr">Con la mia condanna non voglio schierarmi dalla parte di nessuno, ma invito il governo thailandese a dare la priorità a una soluzione negoziata, per garantire che il dichiarato stato di emergenza non pregiudichi le liberta individuali o la liberà di espressione – situazione che inasprirebbe solamente le tensioni – e suggerisco di prendere in particolare considerazione un ritorno alle urne.</p>
      <p sl="fr">Con i recenti tumulti si corre il rischio di dividere il paese: il nord-est, area rurale di cultura laotiana, dove si verrebbe a creare una forte opposizione, quasi di carattere insurrezionale, contro le zone centrali, Bangkok e il sud del paese, capisaldi democratici. Questa situazione potrebbe portare alla nascita di movimenti simili al terrorismo che colpiscono la cosiddetta burocrazia e le elite, considerate le fondamenta del potere.</p>
      <p sl="fr">E’ assolutamente fondamentale indire nuove elezioni, avviare i negoziati e porre fine alla violenza, pur preservando intatte le libertà. Sono parole forse troppo semplici e anche un po’ ingenue se riferite all’attuale clima di violenza, ma questa risoluzione parlamentare è stata appositamente scelta per evitare qualsiasi esplosione di violenza in Thailandia e per lasciare spazio al dialogo. Queste però non significa che possiamo fare a meno di invitare tutte le parti alla ricercare la democrazia.</p>
    </intervention>
    <intervention id="4-254" speaker_id="96728" name="Barbara LOCHBIHLER" is_mep="True" mode="spoken" nationality="Germany" birth_date="20-05-1959" birth_place="Obergünzburg" p_group="Group of the Greens/European Free Alliance" m_state="DE">
      <p sl="de">autore. – Signora Presidente, le immagini di rabbia, violenza e distruzione che ci sono giunte da Bangkok sono ancora molto vivide nella nostra memoria. Anche se la nostra attenzione si è in un certo senso spostata dalla drammatica situazione della capitale thailandese, il rischio di nuovi scoppi di violenza rimane comunque molto alto. I brutali scontri tra le cosiddette “camicie rosse” e il governo, appoggiato dall’esercito, hanno già causato oltre 70 vittime e circa 2 000 feriti. Il governo ha annunciato che indagherà più a fondo in queste morti, includendo nell’indagine anche quelle degli ultimi giorni.</p>
      <p sl="de">E’ importante analizzare le principali cause alla base delle ripetute proteste e degli scontri per trovare una soluzione politica praticabile. Parte della popolazione thailandese vive in una situazione di grande svantaggio e di esclusione; si tratta di persone molto critiche rispetto al trattamento ingiusto che ricevono e alla mancanza di diritti e che lottano contro il loro standard di vita relativamente basso. Altri fattori scatenanti sono l'ampia e diffusa corruzione nella leadership politica, così come tra le persone che rivestono posizioni di responsabilità all’interno della società civile. Si tratta di problemi strutturali che devono essere affrontati e risolti, se si vuole trovare una soluzione duratura e non solo una semplice tregua.</p>
      <p sl="de">Invitiamo tutte le parti coinvolte nel conflitto ad assumere un ruolo costruttivo e di peso nella ricerca di una soluzione a questa grave crisi. Entrambe le parti devono comunque impiegare solamente strumenti pacifici e democratici per raggiungere l’obiettivo prefissato e, per questo, hanno bisogno del sostegno dell’Unione europea.</p>
    </intervention>
    <intervention id="4-255" speaker_id="96858" name="Marie-Christine VERGIAT" is_mep="True" mode="spoken" nationality="France" birth_date="23-09-1956" birth_place="Roanne" p_group="Confederal Group of the European United Left - Nordic Green Left" m_state="FR">
      <p sl="fr">autore. – signora Presidente, ormai da alcune settimane il movimento popolare delle “camicie rosse" sta manifestando a Bangkok richiedendo il rispetto della democrazia. Dobbiamo ricordare che, benché il Presidente sia salito al potere solamente nel dicembre 2008, l’attuale governo è pur sempre il risultato di un colpo di Stato militare avvenuto nel settembre 2006.</p>
      <p sl="fr">Che cosa chiedono le “camicie rosse”? Le dimissioni del Primo ministro, lo scioglimento del parlamento, elezioni anticipate: in una parola, democrazia. Il 4 maggio 2010, il Primo ministro thailandese ha annunciato un piano di riconciliazione sulla base delle famose elezioni anticipate, ma l’omicidio del generale Khattiya, comandante delle “camicie rosse”, il 13 maggio ha segnato la brusca fine dei negoziati.</p>
      <p sl="fr">In questo contesto abbiamo redatto la risoluzione che vi presentiamo oggi. Proprio ieri è intervenuto l’esercito, causando alcune vittime tra cui un giornalista italiano. Per noi è essenziale che la risoluzione che stiamo per votare tenga in debita considerazione questi fatti, soprattutto visto che i principali leader del movimento delle “camicie rosse” si sono arresi immediatamente, invitando la popolazione a mantenere la calma.</p>
      <p sl="fr">In realtà, si tratta di una questione di successione al trono, anche se il re è rimasto però stranamente silenzioso. Dobbiamo veicolare il messaggio che non si può imporre la democrazia con la forza e non è accettabile soffocare le manifestazioni dando ordine all’esercito di sparare a vista. La risoluzione non è una condanna alla violenza, ma nemmeno si schiera a suo favore. I cittadini thailandesi hanno diritto alla democrazia e dobbiamo fare tutto il possibile per evitare un colpo di Stato.</p>
    </intervention>
    <intervention id="4-256" speaker_id="23788" name="Adam BIELAN" is_mep="True" mode="spoken" nationality="Poland" birth_date="12-09-1974" birth_place="Gdańsk" m_state="PL">
      <p sl="pl">autore. – La Thailandia, un paese che, sino a poco tempo fa, era considerato un caposaldo di democrazia e stabilità nel sud-est asiatico, è stata invece recentemente teatri degli eventi più drammatici degli ultimi cinquant’anni.</p>
      <p sl="pl">Gli scontri continuano tra sostenitori dell’ex Primo ministro Thaksin Shinawatra, ribattezzati “camicie rosse”, e il governo appoggiato dall’esercito. Vi sono state oltre 60 vittime, tra cui anche cittadini stranieri, e circa 2 000 feriti; anche la capitale, Bangkok, ha riportato notevoli danni.</p>
      <p sl="pl">Le famiglie delle vittime meritano ovviamente tutto il nostro sostegno, cordoglio e solidarietà, ma dobbiamo essere consapevoli del fatto che la Thailandia, in quanto nazione, è attualmente molto divisa. I diritti umani, quali le libertà di associazione o di parola, sono notevolmente limitati e sarà molto difficile trovare una soluzione pacifica al conflitto attraverso strumenti politici.</p>
      <p sl="pl">Si rende quindi necessaria la pressione internazionale, inclusa dell’Unione europea, verso entrambe le parti coinvolte nel conflitto, affinché riprendano il dialogo e cerchino di risolvere lo scontro con mezzi politici e non con la violenza.</p>
    </intervention>
    <intervention id="4-257" speaker_id="1922" name="Thomas MANN" is_mep="True" mode="spoken" nationality="Germany" birth_date="28-01-1946" birth_place="Naumburg/Saale" p_group="Group of the European People's Party (Christian Democrats)" m_state="DE">
      <p sl="de">a nome del gruppo PPE. – Signora Presidente, negli scontri avvenuti per le strade, simili a una vera guerra civile, 75 persone hanno perso la vita e oltre 1 800 sono rimaste ferite solamente nell’ultima settimana. A seguito di un pesante intervento militare, i leader dei manifestanti si sono arresi, ma la situazione a Bangkok continua ugualmente a peggiorare. Ho ricevuto telefonate in merito ieri e oggi: sinora, alcune aree della capitale non sono state colpite dagli scontri, ma la situazione sta cambiando. Anche nel nord-est del paese lo scenario è piuttosto confuso e le drammatiche immagini che ci giungono trasmettono un messaggio chiaro: indipendentemente dalla “camicia” che si indossa, sia essa rossa, nera, gialla o verde, la violenza deve terminare e non bisogna permettere che la situazione peggiori ulteriormente.</p>
      <p sl="de">Il gruppo del Partito popolare europeo (Democratico cristiano) ha assunto una posizione molto ferma: Non vi sono alternative a un dialogo oggettivo. Tutti gli accadimenti recenti devono essere indagati da una commissione indipendente e accogliamo con favore la proposta di anticipare le elezioni. Commissario Tajani, l’Unione europea deve giocare un ruolo attivo e intervenire come mediatore. Abbiamo a disposizione gli strumenti diplomatici adatti per interrompere la spirale di violenza e avviare il processo finalizzato a un dialogo costruttivo. Commissario Tajani, dobbiamo agire perché la Thailandia è al momento scossa alle radici.</p>
    </intervention>
    <intervention id="4-258" speaker_id="33997" name="Corina CREȚU" is_mep="True" mode="spoken" nationality="Romania" birth_date="24-06-1967" birth_place="Bucureşti" m_state="RO">
      <p sl="ro">a nome del gruppo S&amp;D. – Vorrei esprimere la mia solidarietà alle famiglie thailandesi colpite dallo scoppio di violenza a Bangkok. La situazione è ancora più allarmante poiché non vi sono reali prospettive di risoluzione del conflitto interno. Le rappresaglie per le strade della capitale, che hanno causato decine di vittime e centinaia di feriti, non sono in alcun modo accettabili come soluzione ai problemi esistenti.</p>
      <p sl="ro">Il brutale impiego della forza e l’introduzione della censura, che vieta alle emittenti televisive di trasmettere qualsiasi programma non sia stato approvato dal governo, sono violazioni dei diritti umani fondamentali. E’ compito dell’Unione europea e del mondo civilizzato richiedere il rilascio delle persone detenute illegalmente, così come un’indagine imparziale in merito alle recenti morti. La perdita di vite umane è servita solamente a inasprire l'intransigenza dell'opposizione e a fomentare la violenza che si è diffusa fino al nord-est del paese.</p>
      <p sl="ro">Si sta correndo il rischio che gli scontri per le strade degenerino in una guerra civile. Ritengo che le organizzazioni internazionali, in primis l’ONU, debbano intervenire quanto prima per evitare che la situazione degeneri ulteriormente e per mediare al fine di avviare un dialogo tra le autorità e l’opposizione, unica soluzione democratica e pacifica all’attuale crisi.</p>
    </intervention>
    <intervention id="4-259" speaker_id="96669" name="Joe HIGGINS" is_mep="True" mode="spoken" nationality="Ireland" birth_date="20-05-1949" birth_place="Ciarraí" p_group="Confederal Group of the European United Left - Nordic Green Left" m_state="IE">
      <p sl="en">a nome del gruppo GUE/NGL. – Signora Presidente, condanno fermamente la brutale repressione messa in atto dal governo e dallo Stato thailandesi nei confronti dei manifestanti a Bangkok e altrove nel paese. Nonostante si sia cercato di farli passare per terroristi, si trattava in realtà di poveri contadini del nord e delle regioni attorno alla capitale, appartenenti alla classe operaia cittadina, e delle loro famiglie, e la protesta rappresentava la loro lotta contro l’irriducibile povertà e le difficoltà che attraversano.</p>
      <p sl="en">Sfortunatamente, queste persone oppresse si rivolgono al loro miliardario ex Primo ministro, Thaksin Shinawatra, in cerca di una soluzione. Nonostante alcune misure populiste contro la povertà adottate nel corso del suo mandato, però, Thaksin rappresenta l’elite capitalista e inganna le masse. La sua controparte è l’attuale Primo ministro in carica Abhisit e il suo partito, che rappresenta altre sezioni della stessa elite.</p>
      <p sl="en">Credo che le povere popolazioni rurali e la classe operaia urbana thailandesi abbiano urgente bisogno di un’organizzazione indipendente che combatta per i loro diritti. Spero sinceramente che le prossime mobilitazioni in Thailandia corrispondano a una lotta unita di lavoratori, contadini, studenti e giovani, finalizzata a sovvertire le elite corrotte, a trasportare il maggiore benessere del paese nella proprietà privata e nel controllo democratico e, in una Thailandia socialista, a trasformare le vite dei cittadini e a lottare per i diritti delle minoranze.</p>
    </intervention>
    <intervention id="4-260" speaker_id="96824" name="Monica MACOVEI" is_mep="True" mode="spoken" nationality="Romania" birth_date="04-02-1959" birth_place="Bucureşti" p_group="Group of the European People's Party (Christian Democrats)" m_state="RO">
      <p sl="en">Signora Presidente, condanno fermamente l’impiego delle armi contro i manifestanti in Thailandia: migliaia di persone hanno perso la vita, tra cui anche medici e bambini, e centinaia sono rimaste ferite. Come riportato da Amnesty International, vi sono testimoni e registrazioni video che mostrano un militare mentre fa fuoco contro persone disarmate che non rappresentano assolutamente una minaccia per i soldati o per gli altri.</p>
      <p sl="en">I soldati thailandesi devono porre fine agli scontri; la violenza contro i manifestanti non può portare, e non porterà, a una soluzione democratica. Il governo deve essere consapevole che soffocare le manifestazioni riporta solo temporaneamente l’ordine nelle strade, ma non risolve il problema che ha fatto scattare la rivolta. La vita umana viene prima di tutto, quindi cessate il fuoco.</p>
    </intervention>
    <intervention id="4-261" speaker_id="28178" name="Miroslav MIKOLÁŠIK" is_mep="True" mode="spoken" nationality="Slovakia" birth_date="11-09-1952" p_group="Group of the European People's Party (Christian Democrats)" m_state="SK">
      <p sl="sk">Le manifestazioni in Thailandia, sfortunatamente, vanno avanti ormai da alcune settimane. La popolazione civile sta soffrendo delle conseguenze della violenza in quanto vittima diretta dei sanguinosi scontri tra i manifestanti armati antigovernativi e le forze dell’ordine. Vorrei esprimere la mia solidarietà a quanti hanno perso famigliari negli scontri.</p>
      <p sl="sk">Alla luce delle attuali tensioni, considero priorità assolute per entrambe le parti la rinuncia alla forza fisica e l’impegno per evitare altre morti. Sostengo l’invito a porre immediatamente fine alla violenza e ad avviare un dialogo costruttivo, allo scopo di risolvere il conflitto con mezzi di pace e democratici. Al contempo, invito il governo thailandese a non approfittare del dichiarato stato di emergenza per perpetrare violazioni gratuite e ingiustificate dei diritti umani.</p>
    </intervention>
    <intervention id="4-262" speaker_id="96654" name="Jaroslav PAŠKA" is_mep="True" mode="spoken" nationality="Slovakia" birth_date="20-06-1954" birth_place="Banská Štiavnica" p_group="Europe of freedom and democracy Group - Vice" m_state="SK">
      <p sl="sk">Il conflitto politico in Thailandia si sta rapidamente trasformando in gravi fermenti civili, che hanno portato alla morte di numerosi manifestanti dopo l’intervento delle forze di repressione. Se le autorità statali impiegano la forza e la repressione incontrollata contro i cittadini del paese che governano, non possono che essere biasimate e condannate.</p>
      <p sl="sk">Per questo, signora Presidente, signor Commissario, l’Unione europea deve usare tutta la propria influenza politica sulle parti coinvolte nel conflitto e richiedere una risoluzione pacifica del conflitto politico, garantendo che i cittadini thailandesi non paghino il prezzo degli scontri politici tra i leader dei gruppi individuali. Il governo della Thailandia deve assumersi la responsabilità di trovare una soluzione pacifica al conflitto.</p>
    </intervention>
    <intervention id="4-263" speaker_id="96755" name="Sergio Paolo Francesco SILVESTRIS" is_mep="True" mode="spoken" nationality="Italy" birth_date="22-12-1973" birth_place="Molfetta" p_group="Group of the European People's Party (Christian Democrats)" m_state="IT">
      <p sl="it">Signor Presidente, signor Commissario, onorevoli colleghi, fermare le armi, rimuovere la censura, io penso che sia questa la doppia azione che con la massima determinazione, ma anche con la massima coerenza, con quei valori irrinunciabili per questo Parlamento, la Commissione debba adoperarsi per ottenere.</p>
      <p sl="it">In un clima da guerra civile come quello che si respira in Thailandia, in un clima però nel quale il ritorno alla democrazia attraverso elezioni libere, prima trattate, prima auspicate, ora un attimo messe in forse, deve passare attraverso un passaggio fondamentale, che è quello della consapevolezza della vicinanza della comunità internazionale verso il popolo thailandese e un suo ritorno alla democrazia compiuta.</p>
      <p sl="it">Perché la comunità internazionale possa essere coinvolta in questa fase, l'elemento fondamentale è quello dell'informazione, ed ecco perché lo stato di emergenza non può essere una censura mascherata. Internet, i giornali, gli organi di informazione debbono poter rendere la comunità internazionale consapevole della dinamica che si vive in Thailandia, perché con la massima consapevolezza la comunità internazionale possa essere vicina a questo momento di ripristino della democrazia.</p>
    </intervention>
    <intervention id="4-264" speaker_id="photo_generic" name="Antonio Tajani" is_mep="True" mode="spoken">
      <p sl="fr">vicepresidente della Commissione. – Signora Presidente, onorevoli membri del Parlamento europeo, la Thailandia sta attraversando una fase tragica nella sua storia politica. Il paese, conosciuto per il suo caratteristico dinamismo economico e sociale, è colpito da una profonda crisi che potrebbe minacciare la stabilità nazionale se non si trova una soluzione al conflitto.</p>
      <p sl="fr">Di fatto la crisi ha colpito al cuore del paese: gran parte della popolazione sembra aver perso fiducia nelle istituzioni al governo e di contro il governo lotta per mettere in atto le soluzioni richieste dall’attuale contesto. Da questa situazione è emersa la fragilità politica del momento che ha portato a scontri violenti e ad aggressioni che colpiscono direttamente in diritti umani e fondamentali. Vi è una costante incertezza sul futuro del paese e, in simili circostanze, l'Unione europea condanna la perdita di vite umane nel conflitto, del quale è rimasto vittima anche il giornalista italiano Fabio Polenghi, ucciso ieri mattina durante gli scontri tra manifestanti e soldati. Nessuna crisi politica o ideologica è una valida giustificazione a queste morti, così come non lo possono essere gli scontri armati.</p>
      <p sl="fr">Già in due occasioni, l’Alto rappresentante dell’Unione per gli affari esteri e la politica di sicurezza ha invitato le parti coinvolte a limitare gli scontri. Non è nemmeno ammissibile che lo stato di emergenza si trasformi in restrizioni eccessive quando si tratta di diritti fondamentali e della libertà di espressione, diritti che sono ora minacciati dallo spropositato impiego della forza.</p>
      <p sl="fr">Per evitare che la situazione degeneri ulteriormente, è fondamentale riprendere i negoziati. La Commissione ha ricevuto la roadmap presentata dal Primo ministro Abhisit Vejjajiva, ma la Thailandia non uscirà dalla crisi attuale se non affronterà i suoi maggiori problemi strutturali. E' imprescindibile che le richieste legittime avanzate dai gruppi sociali più svantaggiati vengano riconosciute da tutte le parti al governo nel paese; si tratta di un passo indispensabile per raggiungere la riconciliazione a livello nazionale. La Thailandia deve trovare un accordo tra le parti in merito al percorso da intraprendere verso una società più forte.</p>
      <p sl="fr">In quanto partner della Thailandia, l’Unione europea è pronta a sostenere il paese, per quanto possibile, nel corso dell’intero processo.</p>
    </intervention>
    <intervention id="4-265" speaker_id="4544" is_mep="True" mode="spoken" role="Presidente" name="Diana WALLIS" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="unknown">La discussione è chiusa.</p>
      <p sl="unknown">La votazione avrà luogo a breve.</p>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="4-266" speaker_id="1164" name="Bruno GOLLNISCH" is_mep="True" mode="written" nationality="France" birth_date="28-01-1950" birth_place="Neuilly-sur-Seine" p_group="Non" m_state="FR">
      <p sl="fr">La Thailandia sta attraversando un periodo nero per la sua storia. La cosiddetta “terra dei sorrisi” si è trasformata in una terra di lacrime, sangue e, forse presto, nel teatro di una guerra civile tra le forze armate governative e le cosiddette “camicie rosse”. Come si è giunti al punto in cui una manifestazione per chiedere elezioni democratiche si conclude in un bagno di sangue, con decine di morti e migliaia di feriti, con l’omicidio del leader dell’opposizione, con scene di guerrilla urbana, con l'inizio di un’insurrezione in numerose provincie e con la dichiarazione dello stato di emergenza e del coprifuoco? Il re è una figura molto rispettata nel paese, ma non sembra in grado di contenere le tensioni, e il costante clima di incertezza sulla sua successione lascia intendere il perdurare di questa instabilità. La violenza però deve terminare. L’attuale governo è stato certamente eletto, ma attraverso elezioni seguite a un colpo di Stato e alla dissoluzione dei partiti di opposizione. Queste ingiustizie devono trovare fine e la soluzione è una rapida organizzazione di nuove elezioni generali e il ripristino immediato della libertà politica di tutti i partiti coinvolti, in modo da assicurare elezioni democratiche. L’Unione europea deve sfruttare gli ottimi rapporti economici e politici con la Thailandia per raggiungere una soluzione.</p>
    </intervention>
  </section>
  <section id="creitem23" title="12.3. Myanmar">
    <intervention id="4-268" speaker_id="4544" is_mep="True" mode="spoken" role="Presidente" name="Diana WALLIS" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="unknown">L’ordine del giorno reca la discussione sulle sette proposte di risoluzione per la Birmania .</p>
    </intervention>
    <intervention id="4-269" speaker_id="28314" name="Anneli JÄÄTTEENMÄKI" is_mep="True" mode="spoken" nationality="Finland" birth_date="11-02-1955" birth_place="Lapua" p_group="Group of the Alliance of Liberals and Democrats for Europe" m_state="FI">
      <p sl="en">autore. – Signora Presidente, con questa risoluzione il Parlamento europeo chiede al governo birmano di cessare le violazioni dei diritti umani, di avviare un dialogo con l’opposizione, con i rappresentanti delle altre etnie del paese e con la comunità internazionale, e di procedere concretamente verso una transizione pacifica a un sistema di governo democratico.</p>
      <p sl="en">Quest’anno in Myanmar si svolgeranno le prime elezioni degli ultimi 30 anni, ma sfortunatamente le leggi elettorali pubblicate non garantiscono che si tratterà di elezioni libere e giuste. L’opposizione ha infatti deciso di boicottare le elezioni in quanto non è stata coinvolta, molti dei suoi leader sono agli arresti domiciliari e numerosi attivisti politici sono detenuti in carcere.</p>
      <p sl="en">Vorrei infine aggiungere che le violazioni gravi e sistematiche dei diritti umani sono già state condannate dal relatore speciale delle Nazioni Unite per il Myanmar. Mi auguro che il Parlamento faccia lo stesso.</p>
    </intervention>
    <intervention id="4-270" speaker_id="28280" name="Filip KACZMAREK" is_mep="True" mode="spoken" nationality="Poland" birth_date="22-11-1966" birth_place="Poznań" p_group="Group of the European People's Party (Christian Democrats)" m_state="PL">
      <p sl="pl">autore. – La situazione in Myanmar ci costringe ancora una volta a rivolgere la nostra attenzione a questo paese.</p>
      <p sl="pl">Oggi ci troviamo a condannare l’organizzazione di elezioni in assenza totale di democrazie e secondo regole che prevedono l’esclusione del principale partito di opposizione democratico e privano centinaia di migliaia di cittadini birmani privati del diritto di votare e di candidarsi alle elezioni, in un chiaro tentativo di escludere l’intera opposizione del paese dalle urne. Con simili premesse non sembra neppure appropriato usare il termine “elezioni”.</p>
      <p sl="pl">Deploriamo il fatto che, a norma della nuova costituzione, all'esercito sarà garantito almeno il 25 per cento dei seggi in parlamento nonché il potere di sospendere le libertà civili e l'autorità legislativa in qualsiasi momento lo reputi necessario nell'interesse della sicurezza nazionale.</p>
      <p sl="pl">Condanniamo inoltre condanna con fermezza le perduranti e sistematiche violazioni dei diritti umani, delle libertà fondamentali e dei diritti democratici basilari della popolazione del Myanmar ed esortiamo i governi della Cina, dell'India e della Russia ad avvalersi del loro notevole ascendente economico e politico nei confronti delle autorità birmane per apportare sostanziali miglioramenti nel paese.</p>
    </intervention>
    <intervention id="4-271" speaker_id="22097" name="Véronique DE KEYSER" is_mep="True" mode="spoken" nationality="Belgium" birth_date="23-03-1945" birth_place="Etterbeek" p_group="Group of the Progressive Alliance of Socialists and Democrats in the European Parliament - Vice" m_state="BE">
      <p sl="fr">autore. – Signora Presidente, la scintilla che ha dato vita a questa risoluzione è stata il furtivo scioglimento del partito guidato dal Premio Sacharov Aung San Suu Kyi, costretta da anni agli arresti domiciliari. Sciogliendo la Lega nazionale per la democrazia, che ha riportato una netta vittoria alle ultime elezioni democratiche, la giunta militare cerca di eliminare una parte consistente dell’opposizione in vista delle elezioni di questo ottobre. La ciliegina sulla torta di questo scrutinio elettorale, che in verità ha più l’aria di essere una completa farsa, è che anche i prigionieri politici e i monaci siano stati esclusi dal voto. La giunta continua a commettere abusi di potere, le multinazionali europee continuano a beneficiare dei contratti con la giunta e la Commissione ha tagliato i finanziamenti destinati ai profughi al confine tra Myanmar e Thailandia.</p>
      <p sl="fr">Sfortunatamente vi sono vari esempi di paesi e regioni nei quali la comunità internazionale è incapace di riportare democrazia e stato di diritto; tra questi vi è il Myanmar, con le sue schiere di combattenti per la libertà e martiri, e Aung San Suu Kyi ne è l’icona più famosa. Sarebbe troppo chiedere all’Unione europea, se non altro per decenza, di revocare i tagli ai finanziamenti destinati ai profughi al confine tra Myanmar e Thailandia e di cominciare immediatamente a finanziare transfrontaliere gli aiuti transfrontalieri, con speciale riferimento all’assistenza medica? L’Alto rappresentante Ashton e gli Stati membri devono sostenere pubblicamente la raccomandazione del relatore speciale delle Nazioni Unite per il Myanmar, nella quale si richiede l’istituzione di una commissione di inchiesta delle Nazioni Unite sui crimini di guerra e contro l’umanità commessi in Myanmar, nonché includere tale richiesta nel progetto di risoluzione da sottoporre all’esame dell’Assemblea generale delle Nazioni Unite nel 2010.</p>
      <p sl="fr">Facciamo in modo che il Myanmar diventi un modello della nostra abilità di promuovere la democrazia senza l’uso di bombe e carri armati.</p>
    </intervention>
    <intervention id="4-272" speaker_id="96728" name="Barbara LOCHBIHLER" is_mep="True" mode="spoken" nationality="Germany" birth_date="20-05-1959" birth_place="Obergünzburg" p_group="Group of the Greens/European Free Alliance" m_state="DE">
      <p sl="de">autore. – Signora Presidente, nel 1990 l’attivista birmana per i diritti umani Aung San Suu Kyi è stata insignita del Premio Sacharov dal Parlamento europeo. Negli anni precedenti e successivi a questa data la critica situazione umanitaria in Myanmar è stata oggetto di numerose risoluzioni parlamentari e al contempo numerose organizzazioni internazionali per i diritti umani si sono occupate della questione. Nonostante vi siano stati dei miglioramenti isolati, però, la questione dei diritti umani in Birmania rimane estremamente grave.</p>
      <p sl="de">Nella sua eccellente e completa raccomandazione, il relatore speciale delle Nazioni Unite per il Myanmar richiede l’istituzione di una commissione d’inchiesta delle Nazioni Unite sui crimini di guerra e contro l’umanità commessi in Myanmar. L'Alto rappresentante per gli affari esteri, la baronessa Ashton, deve far sua questa richiesta e sostenerla, ad esempio, in occasione della prossima Assemblea generale delle Nazioni Unite.</p>
      <p sl="de">Le elezioni in Myanmar avranno luogo alla fine del 2010 e il suo governo ha implementato delle misure che negano a molti cittadini i diritti di votare e di eletti candidarsi e che escludono in particolare prigionieri politici e monaci buddisti, per un totale di circa 400 000 persone. Protestiamo contro questa situazione e chiediamo che l’Alto rappresentante si faccia portavoce del nostro dissenso in maniera chiara nei futuri incontri bilaterali e multilaterali.</p>
      <p sl="de">In conclusione, considerando la complessità della questione dei diritti umani in Myanmar, è incomprensibile che l’Unione europea abbia apportato tagli ai finanziamenti destinati ai profughi al confine tra Myanmar e Thailandia . Consideriamo inaccettabili queste riduzioni e invitiamo la commissione a revocarle e a cominciare immediatamente a finanziare gli aiuti transfrontalieri ai rifugiati birmani.</p>
    </intervention>
    <intervention id="4-273" speaker_id="96858" name="Marie-Christine VERGIAT" is_mep="True" mode="spoken" nationality="France" birth_date="23-09-1956" birth_place="Roanne" p_group="Confederal Group of the European United Left - Nordic Green Left" m_state="FR">
      <p sl="fr">autore. – Signora Presidente, è la seconda volta dall’inizio dell’anno che ci occupiamo della situazione in Myanmar. Le preoccupazioni espresse il 10 marzo scorso in merito al cosiddetto processo elettorale avviato dalla giunta birmana, sono state confermate. Il partito della Lega nazionale per la democrazia ha deciso di boicottare le elezioni annunciate nel 2010 a causa delle condizioni imposte per parteciparvi, condizioni che vietano il voto ai detenuti ed escludono in questo modo centinaia di prigionieri politici.</p>
      <p sl="fr">Da allora la Lega nazionale per la democrazia è stata sciolta per legge. Per questo motivo condividiamo il tono generale della risoluzione e la richiesta di maggiori sanzioni economiche. Condanniamo invece i tagli ai finanziamenti destinati ai profughi; mi auguro un maggiore impegno da parte dell’Unione europea, che dovrebbe bandire qualsiasi investimento in euro in Myanmar, così come hanno fatto gli Stati Uniti sotto il Presidente Obama, benché vi siano importanti gruppi economici europei che hanno forti interessi nel paese. Sono molto soddisfatta della richiesta di un che sia stato richiesto un embargo globale sugli armamenti del paese e spero sinceramente che l’Unione Europea si adoperi attivamente per costruire un consenso globale attorno a tale embargo.</p>
      <p sl="fr">Signor Commissario, la inviterei a esprimere la sua posizione in merito in giornata oppure in seguito.</p>
    </intervention>
    <intervention id="4-274" speaker_id="4521" name="Charles TANNOCK" is_mep="True" mode="spoken" nationality="United Kingdom" birth_date="25-09-1957" birth_place="Aldershot" p_group="European Conservatives and Reformists Group" m_state="GB">
      <p sl="en">autore. – Signora Presidente, cos’altro posso aggiungere sul tema che non sia stato già detto, se non fare appello nuovamente per il rilascio di prigionieri politici come Aung San Suu Kyi, che è divenuta un’icona mondiale della lotta per la libertà? Questa risoluzione, così come molte altre prima di essa in Commissione, testimonia la brutale repressione delle popolazioni birmane da parte di una giunta militare non eletta e contro cui le popolazioni del Myanmar stanno combattendo con forza da molti anni.</p>
      <p sl="en">Il modo cinico con cui questa giunta sta organizzando elezioni fittizie in modo da escludere l’opposizione è tipico per i generali della giunta. Lo stesso vale per l’arrogante disprezzo per le opinioni sia del popolo birmano, il loro popolo, sia dei leader democratici nel resto del mondo libero.</p>
      <p sl="en">Questa risoluzione si riferisce agli eventi più recenti in Myanmar ed esorterei il Consiglio e la Commissione a pensare a come sostenere al meglio il paese una volta ripristinate libertà e la democrazia. Il Myanmar ha bisogno del nostro aiuto sotto diversi punti di vista, a partire dallo sviluppo di una forte società civile e di un sistema legale che sia in grado di gestire la transizione e di giudicare gli innumerevoli crimini commessi dalla giunta. Potrebbero sembrare obiettivi lontani, ma se vi è una cosa che il coraggioso popolo birmano può imparare da noi, da questo Parlamento, dall’Europa, è che la tirannia non potrà mai spegnere la luce della libertà e che un giorno la libertà, loro diritto inalienabile, verrà sicuramente riportata in Myanmar.</p>
    </intervention>
    <intervention id="4-275" speaker_id="96814" name="Elena BĂSESCU" is_mep="True" mode="spoken" nationality="Romania" birth_date="24-04-1980" birth_place="Constanţa" p_group="Group of the European People's Party (Christian Democrats)" m_state="RO">
      <p sl="ro">a nome del gruppo PPE. – La questione dei diritti umani in Myanmar è fonte di grande preoccupazione. Il paese è stato governato per decenni da una dittatura militare che ha represso con violenza gli oppositori del regime. Le autorità hanno annunciato che quest’anno si svolgeranno le elezioni nazionali per la prima volta dal 1990; si tratterà, tuttavia, di elezioni condotte con criteri antidemocratici. Centinaia di migliaia di cittadini non avranno infatti diritto di votare o di candidarsi, mentre all’esercito sarà garantito almeno il 25 per cento dei seggi.</p>
      <p sl="ro">Il principale partito di opposizione, guidato da Aung San Suu Kyi, vincitrice dei premi Nobel e Sacharov, non parteciperà alle elezioni. Esorto quindi l’Unione europea, attraverso l’Alto rappresentante, e la comunità internazionale ad aumentare gli sforzi per ristabilire la democrazia in Myanmar e ottenere il più presto possibile il rilascio di Aung San Suu Kyi, agli arresti domiciliari dal 2003 e un'icona della lotta per la democrazia e i diritti umani.</p>
    </intervention>
    <intervention id="4-276" speaker_id="28306" name="Ana GOMES" is_mep="True" mode="spoken" nationality="Portugal" birth_date="09-02-1954" birth_place="Lisboa" p_group="Group of the Progressive Alliance of Socialists and Democrats in the European Parliament" m_state="PT">
      <p sl="en">a nome del gruppo S&amp;D. – Signora Presidente, l’organizzazione di elezioni farsa e il rifiuto da parte della giunta di consentire un dialogo nazionale tra tutti i soggetti interessati, compresi i gruppi politici ed etnici, dimostrano il fallimento dell’approccio “pragmatico” adottato nei confronti di tale giunta. La comunità internazionale deve agire contro gli oppressori del popolo birmano.</p>
      <p sl="en">L’Unione europea può fare molto di più che rinnovare semplicemente le sanzioni contro il regime: deve usare tutti i mezzi possibili per rafforzare la società civile e assistere chi resiste all’oppressione in Myanmar. L’UE deve mobilitare le Nazioni Unite, l'ASEAN e gli Stati Uniti affinché facciano pressione su Cina e India per dissuaderle dal sostenere il regime birmano e porre fine al traffico di armi con la Corea del Nord.</p>
      <p sl="en">Il relatore speciale delle Nazioni Unite per i diritti dell’uomo in Myanmar ha dichiarato lo scorso marzo che le violazioni dei diritti umani sono il risultato di una politica di stato che coinvolge le autorità esecutive, militari e giudiziarie a tutti i livelli e devono essere considerate crimini contro l’umanità o di guerra ai sensi dello Statuto istitutivo della Corte penale internazionale. Anche il suo predecessore aveva chiesto al Consiglio di sicurezza delle Nazioni Unite di investigare i crimini contro l’umanità perpetrati in Myanmar, nonché in Ruanda, Bosnia e Darfur.</p>
      <p sl="en">Cosa stanno aspettando gli Stati membri per chiedere al Consiglio di sicurezza delle Nazioni Unite di portare i criminali al potere in Myanmar davanti alla Corte penale internazionale?</p>
    </intervention>
    <intervention id="4-277" speaker_id="96945" name="Marietje SCHAAKE" is_mep="True" mode="spoken" nationality="Netherlands" birth_date="28-10-1978" birth_place="Leiden" p_group="Group of the Alliance of Liberals and Democrats for Europe" m_state="NL">
      <p sl="en">a nome del gruppo ALDE. – Signora Presidente, in Myanmar quest’anno si terranno delle cosiddette elezioni, che non si potranno comunque considerare elezioni libere e giuste dato che i monaci buddisti e l’opposizione ne sono esclusi. Questo mese la Lega nazionale per la democrazia è stata sciolta per legge e Aung San Suu Kyi, la prigioniera politica alla quale il Parlamento europeo ha assegnato il Premio Sacharov per la libertà di pensiero, non potrà candidarsi.</p>
      <p sl="en">Democrazia e stato di diritto sono essenziali per la crescita economica e il Parlamento europeo continua a impegnarsi con forza per il bene del popolo birmano. I paesi asiatici sono incoraggiati a seguire questo esempio, esercitando a tal fine la propria influenza economica. Il popolo birmano ha bisogno del nostro sostegno perché lo stato dittatoriale in cui vive continua a compiere abusi gravi e sistematici contro i diritti umani.</p>
      <p sl="en">E’ necessario indagare su queste gravi violazioni, eppure il governo birmano ha scelto di auto-isolarsi e di negare l’ingresso nel paese all’inviato speciale dell’Unione europea. L'impatto sulla popolazione dell’auto-isolamento si percepisce a vari livelli, come la limitazione della libertà di espressione dei mezzi di informazione nel paese.</p>
      <p sl="en">La nuova costituzione purtroppo non salvaguarda i diritti dell’uomo, per cui invitiamo la Commissione e il Consiglio a sostenere le raccomandazioni delle Nazioni Unite affinché venga istituita una commissione di inchiesta sulle violazioni dei diritti umani. Al contempo è necessario abolire le restrizioni alla libertà di assemblea, associazione ed espressione, comprese quelle relative a Internet e alla telefonia mobile. Sino ad allora, l’Unione europea dovrà continuare a far rispettare le misure restrittive previste.</p>
      <p sl="en">Mettendo al bando il traffico di armi e finanziando programmi per i profughi, l’Unione europea continuerà a sostenere il popolo birmano, i suoi diritti umani e le sue libertà fondamentali.</p>
    </intervention>
    <intervention id="4-278" speaker_id="28409" name="Raül ROMEVA i RUEDA" is_mep="True" mode="spoken" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">a nome del gruppo Verts/ALE. – Signora Presidente, un’ora fa ho ricevuto una brutta notizia: sono stato informato che un importante esponente della Lega nazionale per la democrazia, Takin Soe Myint, è deceduto.</p>
      <p sl="en">Questa brutta notizia si va a sommare alla buffonata che alcuni definiscono elezioni in Myanmar. Mi unisco al coro di chi condanna con fermezza queste elezioni e specialmente la relativa privazione del diritto di voto, passivo o attivo, a centinaia di migliaia di cittadini birmani, e mi riferisco anche ad Aung San Suu Kyi, tuttora in prigione.</p>
      <p sl="en">Non possiamo tacere davanti a questa situazione. Ancora una volta dobbiamo chiedere al regime birmano di prestare attenzione agli appelli della comunità internazionale per la liberazione di tutti i detenuti politici, molto importante anche alla luce delle parole dell’onorevole Gomes. Concordo con la nostra forte responsabilità di esortare e fare pressione su India, Russia e Cina affinché cessino di vendere armi al regime birmano.</p>
      <p sl="en">Vi sono però anche delle buone notizie. Il sostegno dell’Unione europea all’embargo globale sugli armamenti è lodevole e invitiamo nuovamente gli Stati membri alla costruzione di un consenso globale in merito.</p>
      <p sl="en">Come già detto in precedenza, non possiamo tagliare i fondi destinati ai profughi al confine tra Myanmar e Thailandia, ma dobbiamo stabilire una chiara politica di sostegno. Sono stato molte volte su quel confine e posso assicurarvi che non è il momento di privare queste persone dell’aiuto di cui hanno bisogno, specialmente dell’assistenza medica.</p>
    </intervention>
    <intervention id="4-279" speaker_id="96838" name="Cristian Dan PREDA" is_mep="True" mode="spoken" nationality="Romania" birth_date="26-10-1966" birth_place="Bucureşti" p_group="Group of the European People's Party (Christian Democrats)" m_state="RO">
      <p sl="ro">Il Myanmar non è una democrazia, sebbene stia per organizzare delle elezioni; come sappiamo le autorità del paese mostrano profondo disprezzo per qualsiasi principio democratico. E’ una dittatura militare completamente priva di scrupoli, che, come già detto, riserva seggi in parlamento per l’esercito e impedisce ai cittadini con ideali democratici di partecipare alla vita politica.</p>
      <p sl="ro">Qualsiasi miglioramento nel clima politico di questo paese è impensabile senza il rilascio di Aung San Suu Kyi. Un altro esponente di punta della Lega nazionale per la democrazia ha dichiarato che non potrà servire il proprio paese a causa dei 20 anni passati in prigione per le proprie convinzioni politiche; i militari birmani, infatti, non consentono di candidarsi a ex prigionieri politici che loro stessi hanno condannato. Mi auguro che venga avviato un dialogo nazionale, perché solo così sarà possibile cambiare la società birmana.</p>
    </intervention>
    <intervention id="4-280" speaker_id="4260" name="Eija-Riitta KORHOLA" is_mep="True" mode="spoken" nationality="Finland" birth_date="15-06-1959" birth_place="Lahti" p_group="Group of the European People's Party (Christian Democrats)" m_state="FI">
      <p sl="fi">Signora Presidente, il Myanmar indirà le prime elezioni parlamentari degli ultimi 20 anni. Credo che nessuno rimarrà sorpreso del fatto che queste elezioni sembrino tutto tranne libere e democratiche.</p>
      <p sl="fi">Un emendamento alla costituzione del 2008 garantisce all’esercito il 25 per cento dei seggi in parlamento e le recenti riforme legislative escludono dal diritto di voto decine di migliaia di birmani, inclusi prigionieri politici e minoranze religiose. I monaci buddisti, ad esempio, sono da tempo oggetto di una persecuzione mirata.</p>
      <p sl="fi">La comunità internazionale deve agire. E’ deplorevole che la Commissione abbia tagliato i finanziamenti destinati ai profughi al confine tra Myanmar e Thailandia; non solo sono necessari aiuti umanitari, ma ci deve essere anche un impegno internazionale per farli giungere a destinazione. E’ fondamentale, inoltre, che la Birmania instauri un dialogo tra i gruppi politici ed etnici.</p>
    </intervention>
    <intervention id="4-281" speaker_id="photo_generic" name="Antonio Tajani" is_mep="True" mode="spoken">
      <p sl="fr">vicepresidente della Commissione . – Signora Presidente, onorevoli deputati, continua a destare serie preoccupazioni la situazione in Myanmar, dove, come sapete, si stanno organizzando le prime elezioni degli ultimi 20 anni.</p>
      <p sl="fr">Sinora 31 partiti politici si sono candidati e la società civile si è dimostrata attiva. La Lega nazionale per la democrazia di Aung San Suu Kyi si è invece ritirata dalle elezioni su pressioni del governo, che ha in seguito sciolto il partito per legge. Una nuova formazione, il Fronte nazionale per la democrazia, formato in parte da ex leader della Lega nazionale per la democrazia, ovvero l’ex partito di Aung San Suu Kyi, potrebbe avere le carte in regola per partecipare alle elezioni.</p>
      <p sl="fr">Questo nuovo partito rispetta la decisione dei gruppi etnici se recarsi o meno alle urne; nel caso in cui decidano di boicottare le elezioni in seguito al disaccordo sulla sostituzione delle truppe etniche con guardie di confine, verrebbe meno la credibilità di cui queste elezioni hanno bisogno. Questo dimostra come la situazione sia in continuo cambiamento e dubito che l’Unione europea venga invitata a monitorare le elezioni.</p>
      <p sl="fr">Anche la questione dei diritti umani è fonte di gravi preoccupazioni. La relazione del relatore speciale delle Nazioni Unite Quintana è molto chiara: molti prigionieri politici non sono ancora stati liberati nonostante gli appelli della comunità internazionale; diritti fondamentali quali le libertà di espressione e di riunione vengono ancora violati; le condizioni socio-economiche sono difficili per gran parte della popolazione, specialmente in aree abitate dai gruppi etnici.</p>
      <p sl="fr">Come possiamo essere veramente d’aiuto? Le dichiarazioni dell’Unione europea dimostrano la nostra visione critica e la nostra volontà di contribuire al una soluzione. Il nostro approccio prevede lo stanziamento di fondi per lo sviluppo, come dimostra il fatto che l’Unione europea sia tra i donatori più generosi. Sono molto importanti gli obiettivi di sviluppo del Millennio e il dialogo continuo con il governo birmano sulle politiche di settore. Oltre che alle aree colpite dall’uragano del 2008, i nostri aiuti sono destinati alle aree più vulnerabili del paese, quali le zone di confine tra Myanmar e Thailandia e Birmania in cui si trovano i campi profughi.</p>
      <p sl="fr">In risposta alle vostre richieste, vi assicuro che la Commissione continuerà ad aiutare le comunità di profughi per permetter loro di ritrovare condizioni di vita accettabili, ma non vi sono i presupposti necessari perché tali comunità facciano ritorno ai propri paesi d’origine. Dobbiamo evitare l'istituzionalizzazione dei campi profughi, determinando di conseguenza l’ammontare degli aiuti in base alle esigenze locali.</p>
      <p sl="fr">La Commissione è stata in contatto con le autorità thailandesi. Non va dimenticato che vi sono anche dei programmi di sostegno in campo formativo, agricolo e di sicurezza alimentare, oltre ai programmi umanitari della Commissione europea per la sicurezza alimentare e idrica già attivi. Sono previsti anche dei fondi per il ripristino delle condizioni socio-economico in Myanmar, dove ogni cittadino riceve in media 2,4 dollari USA contro i 36 dollari USA del Laos ed i 60 dollari USA della Cambogia.</p>
      <p sl="fr">Posso garantirvi che raddoppieremo l’impegno per la promozione dei nostri valori. Il popolo birmano ha diritto al nostro sostegno e di sapere che l’Unione europea non perderà interesse per il suo futuro.</p>
    </intervention>
    <intervention id="4-282" speaker_id="1922" name="Thomas MANN" is_mep="True" mode="spoken" nationality="Germany" birth_date="28-01-1946" birth_place="Naumburg/Saale" p_group="Group of the European People's Party (Christian Democrats)" m_state="DE">
      <p sl="de">Signora Presidente, la sua competenza e la sua grande influenza in veste di vicepresidente sono indubitabili, e me ne compiaccio. So che non ha concesso ad alcuni colleghi l’opportunità di prendere parola ai sensi della procedura catch the eye ; non è stata quindi una sua decisione, ma una scelta dettata dai tempi stretti a disposizione.</p>
      <p sl="de">Il Parlamento europeo è portavoce dei diritti umani, eppure si tratta di un argomento al quale dedichiamo solamente un’ora. Molti di noi vorrebbero intervenire per invitare la Commissione a impegnarsi per raggiungere i risultati attesi. Signora Presidente, sarebbe d’accordo ad esempio a spostare la votazione dalle 16.00-16.30 alle 17.00 o 17.30, in modo da avere un’ora in più a disposizione per poter finalmente cambiare questo regolamento? Abbiamo bisogno di poterci esprimere. Dobbiamo poter esercitare pressioni sulla Commissione senza limiti temporali così stretti. So che non è una sua responsabilità, ma spero che voglia intervenire a nostro favore affinché si possa finalmente modificare il regolamento.</p>
    </intervention>
    <intervention id="4-283" speaker_id="4544" is_mep="True" mode="spoken" role="Presidente" name="Diana WALLIS" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="en">Onorevole Mann, comprendo la sua frustrazione. Mi dispiace non essere in grado di dare la parola ai suoi onorevoli colleghi su questioni di tale rilevanza ed ha nel richiedere la necessaria modifica al regolamento.</p>
      <p sl="en">Mi permetta di aggiungere che, se durante la discussione tutti i membri del Parlamento si attenessero ai tempi previsti, noi saremmo certamente in grado di dare la parola a più persone. Temo che sia questo, e non la procedura, il vero problema; ad ogni modo, i suoi commenti sono stati annotati.</p>
      <p sl="en">La discussione è chiusa.</p>
      <p sl="en">La votazione si svolgerà a breve.</p>
    </intervention>
  </section>
  <section id="creitem24" title="13. Turno di votazioni">
    <intervention id="4-285" speaker_id="4544" is_mep="True" mode="spoken" role="Presidente" name="Diana WALLIS" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="unknown">L’ordine del giorno reca il turno di votazioni.</p>
      <a text="(Per l’esito delle votazioni e altri dettagli: vedasi processo verbale)"/>
    </intervention>
  </section>
  <section id="creitem25" title="13.1. Libertà religiosa in Pakistan (B7-0271/2010&#10;)">
    <intervention id="4-289" speaker_id="2229" name="Bernd POSSELT" is_mep="True" mode="spoken" nationality="Germany" birth_date="04-06-1956" birth_place="Pforzheim" p_group="Group of the European People's Party (Christian Democrats)" m_state="DE">
      <p sl="de">Signora Presidente, i nostri onorevoli colleghi hanno condotto i negoziati con grande abilità e hanno concordato un’ottima risoluzione con i gruppi. Tuttavia il paragrafo 13 è confuso, disordinato e privo di significato. Per questo vorremmo proporre la seguente nuova formulazione: “è preoccupato per il possibile uso improprio della campagna “lotta contro la diffamazione della religione” presso le Nazioni Unite, sottolineando le conclusioni del Consiglio del 16 novembre 2009”.</p>
      <p sl="de">Il contenuto è lo stesso, ma la formulazione è più concisa. Le chiediamo di approvare questa nuova formulazione.</p>
    </intervention>
  </section>
  <section id="creitem26" title="13.2. Situazione in Tailandia (B7-0278/2010&#10;)"/>
  <section id="creitem27" title="13.3. Myanmar (B7-0283/2010&#10;)"/>
  <section id="creitem28" title="14. Correzioni e intenzioni di voto: vedasi il processo verbale"/>
  <section id="creitem29" title="15. Decisioni concernenti taluni documenti: vedasi il processo verbale"/>
  <section id="creitem30" title="16. Dichiarazioni scritte inserite nel registro (articolo 123 del regolamento): vedasi il processo verbale"/>
  <section id="creitem31" title="17. Trasmissione dei testi approvati nel corso della presente seduta: vedasi il processo verbale"/>
  <section id="creitem32" title="18. Calendario delle prossime sedute: vedasi il processo verbale"/>
  <section id="creitem33" title="19. Interruzione della sessione">
    <intervention id="4-301" speaker_id="4544" is_mep="True" mode="spoken" role="Presidente" name="Diana WALLIS" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="unknown">Dichiaro interrotta la sessione del Parlamento europeo.</p>
      <a text="(La seduta termina alle 16.30)"/>
    </intervention>
  </section>
</text>
