<?xml version='1.0' encoding='utf-8'?>
<text id="20050307.IT" lang="it" date="2005-03-07" place="Strasburgo" edition="Edizione GU">
  <section id="creitem1" title="Ripresa della sessione">
    <intervention id="1-004" speaker_id="28267" is_mep="True" mode="spoken" role="Presidente" name="Josep BORRELL FONTELLES" nationality="Spain" birth_date="24-04-1947" birth_place="Pobla de Segur" p_group="Socialist Group in the European Parliament" m_state="ES">
      <p sl="unknown">Dichiaro ripresa la sessione del Parlamento europeo, interrotta il 24 febbraio 2005.</p>
    </intervention>
  </section>
  <section id="creitem2" title="Dichiarazioni della Presidenza">
    <intervention id="1-006" speaker_id="28267" is_mep="True" mode="spoken" role="Presidente" name="Josep BORRELL FONTELLES" nationality="Spain" birth_date="24-04-1947" birth_place="Pobla de Segur" p_group="Socialist Group in the European Parliament" m_state="ES">
      <p sl="unknown">Onorevoli colleghi, desidero aprire la seduta con una dichiarazione su determinati temi di attualità che sono stati posti in evidenza da alcuni deputati.</p>
      <p sl="unknown">Onorevoli colleghi, lo scorso giovedì la Conferenza dei presidenti dei gruppi politici ha approvato all’unanimità una dichiarazione sulla situazione dei giornalisti in Iraq, chiedendomi di leggerla oggi in Aula. La dichiarazione è il frutto degli incontri che ho avuto con i dirigenti delle organizzazioni francesi e italiane dei mezzi di informazione, di cui fanno parte i giornalisti europei tenuti in ostaggio in Iraq, e con i rappresentanti dell’organizzazione Reporter senza frontiere .</p>
      <p sl="unknown">La Conferenza dei presidenti ha rilasciato questa dichiarazione che ha avuto larga eco nei mezzi di comunicazione europei.</p>
      <p sl="unknown">Alcune ore più tardi, venerdì pomeriggio, abbiamo gioito per la liberazione di Giuliana Sgrena. Quella gioia però è stata presto adombrata dalla notizia della morte di Nicola Calipari, che ha tragicamente perso la vita facendo scudo con il proprio corpo per proteggere la giornalista italiana. Oggi rendiamo omaggio al coraggio e al senso del dovere per il quale Nicola Calipari ha sacrificato la vita nell’adempimento del suo lavoro.</p>
      <p sl="unknown">Come tributo a quest’uomo, vorrei che oggi ci associassimo alle autorità italiane, al Presidente della Repubblica Ciampi e al Presidente del Consiglio Berlusconi, che hanno chiesto alle autorità statunitensi di fare piena luce sulle drammatiche circostanze in cui ha perso la vita Nicola Calipari. Come in altre circostanze simili dobbiamo conoscere la dinamica e i motivi di questi tragici episodi.</p>
      <p sl="unknown">Questa mattina l’Italia intera ha reso un tributo commemorativo. Chiedo al Parlamento europeo di unirsi al popolo italiano in questo omaggio e, a nome dell’intera Assemblea, vorrei esprimere la nostra solidarietà ed amicizia alla famiglia della vittima in questo momento doloroso.</p>
      <p sl="unknown">Oggi Giuliana Sgrena è tornata tra noi ed è libera, ma noi dobbiamo continuare ad adoperarci per ottenere il rilascio di Florence Aubenas e del suo interprete e guida, Hussein Hanun Al-Saadi. Essi sono ancora prigionieri, nelle mani di persone che rifiutano il diritto all’informazione e quindi la democrazia.</p>
      <p sl="unknown">A partire da oggi le fotografie dei due ostaggi saranno esposte all’entrata dell’Aula. Esse rappresentano la dimostrazione visiva della nostra solidarietà. Il Parlamento europeo vuole che facciano ritorno alle loro famiglie e ai loro amici il più presto possibile.</p>
      <p sl="unknown">In questi momenti il Parlamento europeo deve ribadire per l’ennesima volta che non ci può essere democrazia senza libertà di informazione e che la sicurezza dei giornalisti deve essere garantita in ogni parte del mondo. Dobbiamo prendere ogni provvedimento possibile affinché i mezzi di comunicazione possano espletare il loro dovere, soprattutto nelle regioni colpite da conflitti armati, come l’Iraq.</p>
      <p sl="unknown">Dopo questa dichiarazione su temi di attualità, alcuni dolorosi e altri più lieti, devo pronunciare un’altra dichiarazione su commemorazioni che possiamo definire di portata storica.</p>
      <p sl="unknown">Come sapete, sono impressi nella nostra memoria secoli di guerre fratricide tra i nostri paesi. In veste di Presidente del Parlamento europeo, spesso mi viene chiesto di osservare un minuto di silenzio per commemorare avvenimenti che ci ricordano le pagine più tristi della nostra storia.</p>
      <p sl="unknown">Solo qualche giorno fa i colleghi polacchi hanno chiesto di osservare un minuto di silenzio per ricordare la strage di Katyn, Miednoye e Jarkov, in cui il 5 marzo 1940 furono uccisi a sangue freddo 14 000 ufficiali polacchi per mano del regime stalinista. Si tratta senz’altro di una richiesta legittima ed è nostro dovere non dimenticare questi avvenimenti né le vittime. Tuttavia, data la tragica e tempestosa storia del nostro continente, ogni giorno del calendario reca, per ognuno dei nostri paesi, la memoria di eventi angosciosi: è così perché l’Europa è stata straziata da guerre in cui hanno perso la vita milioni di nostri concittadini.</p>
      <p sl="unknown">Cionondimeno, fermo restando il nostro dovere di ricordare il passato – dovere che onoriamo –, la scorsa settimana la Conferenza dei presidenti ha deciso di non osservare un minuto di silenzio né di rendere dichiarazioni in maniera sistematica in occasione di ogni seduta plenaria in cui ricorra la commemorazione di un evento doloroso.</p>
      <p sl="unknown">La nostra storia contemporanea e la riunificazione devono esserci d’aiuto per superare gli avvenimenti del passato, ricordandoci che il consolidamento della pace e della democrazia, valori dell’Unione europea, devono impedire il ripetersi di episodi simili.</p>
      <p sl="unknown">Infine, nella speranza che tutti i colleghi comprendano la risoluzione che abbiamo approvato a questo proposito, devo mettere in evidenza la repressione che la polizia ha esercitato contro le donne che stavano manifestando ad Istanbul in vista della Giornata internazionale della donna. Prima di venire qui in plenaria, ho emesso un comunicato stampa, esprimendo una ferma condanna per questi eventi e chiedendo al governo turco di comminare sanzioni esemplari in relazione ad episodi che non inviano certo il segnale giusto verso una possibile adesione della Turchia all’Unione europea.</p>
      <a text="(Applausi)"/>
    </intervention>
  </section>
  <section id="creitem3" title="Approvazione del processo verbale della seduta precedente: vedasi processo verbale"/>
  <section id="creitem4" title="Approvazione da parte del Consiglio delle posizioni definite dal Parlamento in prima lettura (articolo 66 del regolamento) : vedasi processo verbale"/>
  <section id="creitem5" title="Approvazione da parte del Consiglio delle posizioni definite dal Parlamento in seconda lettura: vedasi processo verbale"/>
  <section id="creitem6" title="Composizione delle commissioni e delle delegazioni: vedasi processo verbale"/>
  <section id="creitem7" title="Presentazione di documenti (cfr. processo verbale)"/>
  <section id="creitem8" title="Dichiarazioni scritte (articolo 116): vedasi processo verbale"/>
  <section id="creitem9" title="Ordine dei lavori">
    <intervention id="1-014" speaker_id="28267" is_mep="True" mode="spoken" role="Presidente" name="Josep BORRELL FONTELLES" nationality="Spain" birth_date="24-04-1947" birth_place="Pobla de Segur" p_group="Socialist Group in the European Parliament" m_state="ES">
      <p sl="unknown">E’ stata distribuita la versione definitiva del progetto di ordine del giorno della tornata in corso, elaborata dalla Conferenza dei presidenti, riunitasi giovedì 3 marzo, ai sensi degli articoli 130 e 131 del Regolamento.</p>
      <p sl="unknown">Per quanto riguarda lunedì :</p>
      <p sl="unknown">Non è stata presentata alcuna richiesta di modifica dell’ordine del giorno di lunedì.</p>
      <p sl="unknown">Per quanto riguarda martedì :</p>
      <p sl="unknown">Sono state presentate due richieste in cui si chiede alla Commissione di rendere delle dichiarazioni. Da un lato, il gruppo Verts/ALE ha chiesto che la Commissione intervenga in merito alla sua posizione sui servizi nel mercato interno. La Commissione è disposta a rendere una dichiarazione; potremmo discuterne domani, martedì, dalle 18.00 alle 18.30, con un intervento del Commissario McCreevy, seguito da interrogazioni e risposte per alzata di mano.</p>
      <p sl="unknown">In secondo luogo, il gruppo PSE ha chiesto che il Commissario McCreevy renda una dichiarazione domani, martedì, alla stessa ora, sulla brevettabilità del software , seguita almeno da interventi dei gruppi politici.</p>
      <p sl="unknown">Anche il gruppo Verts/ALE ha chiesto che la dichiarazione del Consiglio e della Commissione sugli operatori sanitari detenuti in Libia sia sostituita da una dichiarazione del Consiglio e della Commissione sulla brevettabilità dei software .</p>
      <p sl="unknown">Naturalmente queste richieste non sono affatto compatibili. Non possiamo approvarle tutte. Infatti non possiamo discutere due diversi argomenti allo stesso tempo e quindi devo sottoporre a votazione le richieste che sono state presentate per modificare l’ordine del giorno. Una volta approvata una richiesta, non vi sarà alcun motivo per mettere ai voti le altre, in quanto si creerebbe una contraddizione con la decisione assunta nella prima votazione.</p>
      <p sl="unknown">Metterò pertanto ai voti la richiesta del gruppo Verts/ALE sulla dichiarazione della Commissione in merito alla sua posizione sui servizi nel mercato interno; naturalmente la votazione si svolgerà per alzata di mano.</p>
    </intervention>
    <intervention id="1-015" speaker_id="2155" name="Sir Graham WATSON" is_mep="True" mode="spoken" nationality="United Kingdom" birth_date="23-03-1956" birth_place="Rothesay " p_group="Group of the Alliance of Liberals and Democrats for Europe" m_state="GB">
      <p sl="en">Signor Presidente, vi sono dei motivi per cui la Commissione non può affrontare entrambi gli argomenti, la direttiva sui servizi e la brevettabilità dei software , alle 18.00 di domani? In questo modo potremmo mantenere l’importante discussione su un tema di attualità – gli operatori sanitari detenuti in Libia – nell’ordine del giorno di mercoledì.</p>
    </intervention>
    <intervention id="1-016" speaker_id="2295" name="Hannes SWOBODA" is_mep="True" mode="spoken" nationality="Austria" birth_date="10-11-1946" birth_place="Bad Deutsch Altenburg" p_group="Group of the Progressive Alliance of Socialists and Democrats in the European Parliament - Vice" m_state="AT">
      <p sl="de">Signor Presidente, possiamo accogliere questo suggerimento. Se il Commissario McCreevy rendesse due brevi dichiarazioni su entrambi gli argomenti, i gruppi potrebbero individuare le priorità. Sono a favore di questa soluzione come alternativa di compromesso.</p>
    </intervention>
    <intervention id="1-017" speaker_id="4254" name="Monica FRASSONI" is_mep="True" mode="spoken" nationality="Italy" birth_date="10-09-1963" birth_place="Veracruz " p_group="Group of the Greens/European Free Alliance - Co" m_state="IT">
      <p sl="it">Signor Presidente, anche noi siamo perfettamente d’accordo con questa proposta, a condizione che l’argomento non venga esaurito in trenta minuti.</p>
    </intervention>
    <intervention id="1-018" speaker_id="1018" name="Francis WURTZ" is_mep="True" mode="spoken" nationality="France" birth_date="03-01-1948" birth_place="Strasbourg" p_group="Confederal Group of the European United Left - Nordic Green Left" m_state="FR">
      <p sl="fr">Signor Presidente, non ho capito bene la proposta che ha formulato all’inizio. Vorremmo che nel corso della seduta fossero affrontati entrambi i temi, quello della brevettabilità dei software e la direttiva sui servizi. Ad esempio, uno potrebbe essere discusso martedì e l’altro mercoledì, o in qualsiasi altro momento, ma uno non dovrebbe escludere l’altro.</p>
    </intervention>
    <intervention id="1-019" speaker_id="2025" name="Françoise GROSSETÊTE" is_mep="True" mode="spoken" nationality="France" birth_date="17-05-1946" birth_place="Lyon" p_group="Group of the European People's Party (Christian Democrats) - Vice" m_state="FR">
      <p sl="fr">Signor Presidente, non siamo d’accordo sulla proposta. In realtà vogliamo un dibattito in cui si chiarisca la posizione della Commissione in merito alla direttiva sui servizi. Questo è molto importante. In relazione alla brevettabilità del software, reputiamo che il Parlamento debba procedere in maniera ordinaria. Ci dovrà essere una discussione in Aula, ma nell’ambito della seconda lettura, poiché abbiamo appena adottato una posizione congiunta. Pertanto non vogliamo che i due dibattiti si confondano; preferiamo che il tempo a disposizione sia dedicato interamente alla discussione sulla dichiarazione della Commissione in merito alla direttiva sulla liberalizzazione dei servizi.</p>
    </intervention>
    <intervention id="1-020" speaker_id="4254" name="Monica FRASSONI" is_mep="True" mode="spoken" nationality="Italy" birth_date="10-09-1963" birth_place="Veracruz " p_group="Group of the Greens/European Free Alliance - Co" m_state="IT">
      <p sl="it">Signor Presidente, vorrei solo chiarire che la nostra richiesta rispetto alla discussione sui brevetti software riguardava una domanda di dichiarazione non soltanto alla Commissione ma anche al Consiglio.</p>
    </intervention>
    <intervention id="1-021" speaker_id="2229" name="Bernd POSSELT" is_mep="True" mode="spoken" nationality="Germany" birth_date="04-06-1956" birth_place="Pforzheim" p_group="Group of the European People's Party (Christian Democrats)" m_state="DE">
      <p sl="de">Signor Presidente, a prescindere dall’esito del voto, le chiedo solamente di accertarsi che le interrogazioni di domani alla Commissione possano avere la medesima durata, come prevede un fondamentale diritto parlamentare sancito dai Trattati.</p>
    </intervention>
    <intervention id="1-022" speaker_id="28267" is_mep="True" mode="spoken" role="Presidente" name="Josep BORRELL FONTELLES" nationality="Spain" birth_date="24-04-1947" birth_place="Pobla de Segur" p_group="Socialist Group in the European Parliament" m_state="ES">
      <p sl="unknown">Certamente, onorevole Posselt, le posso assicurare che agirò nel senso da lei auspicato.</p>
      <p sl="unknown">Ritengo che dovremmo votare sulla modifica all’ordine del giorno in modo che domani, dalle 18.00 alle 18.45, la Commissione possa rendere una dichiarazione su entrambi gli argomenti, ovvero sui servizi nel mercato interno e sulla direttiva concernente la brevettabilità del software ; è la soluzione su cui al momento vi sono più richieste a favore.</p>
    </intervention>
    <intervention id="1-023" speaker_id="1253" name="Hans-Gert PÖTTERING" is_mep="True" mode="spoken" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="de">Signor Presidente, mi consenta di fare un’osservazione sulla procedura. In primo luogo le chiedo di fissare una votazione in merito alla direttiva sui servizi, per cui non è certo che vi sia una maggioranza. In seguito – in una votazione per parti separate – potremo passare alla questione sulla brevettabilità del software . Se le votazioni avvenissero insieme il risultato potrebbe essere l’esatto contrario di quanto auspicato dall’Assemblea, e quindi le chiedo di votare separatamente.</p>
    </intervention>
    <intervention id="1-024" speaker_id="28267" is_mep="True" mode="spoken" role="Presidente" name="Josep BORRELL FONTELLES" nationality="Spain" birth_date="24-04-1947" birth_place="Pobla de Segur" p_group="Socialist Group in the European Parliament" m_state="ES">
      <p sl="unknown">Si tratta di una questione complessa. Procederemo come segue, ed è una decisione della Presidenza a cui darò immediatamente seguito. Voteremo sulla richiesta di avere domani la dichiarazione della Commissione sui servizi nel mercato interno e poi, a prescindere dall’esito della votazione, voteremo sulla proposta di avere domani una dichiarazione della Commissione sulla brevettabilità del software .</p>
      <p sl="unknown">Nel caso in cui entrambe le richieste venissero approvate, il dibattito si svolgerà congiuntamente dalle 18.00 alle 18.45.</p>
      <p sl="unknown">Procediamo al voto sulla proposta relativa alla dichiarazione della Commissione sui servizi nel mercato interno:</p>
      <a text="(Il Parlamento approva la proposta)"/>
    </intervention>
    <intervention id="1-025" speaker_id="4254" name="Monica FRASSONI" is_mep="True" mode="spoken" nationality="Italy" birth_date="10-09-1963" birth_place="Veracruz " p_group="Group of the Greens/European Free Alliance - Co" m_state="IT">
      <p sl="it">Signor Presidente, le chiedo veramente scusa, ma non ho capito su che cosa stiamo votando in questo momento. Stiamo votando sulla sostituzione della discussione sulla direttiva sui servizi con la discussione sulla direttiva sui brevetti software ?</p>
    </intervention>
    <intervention id="1-026" speaker_id="28267" is_mep="True" mode="spoken" role="Presidente" name="Josep BORRELL FONTELLES" nationality="Spain" birth_date="24-04-1947" birth_place="Pobla de Segur" p_group="Socialist Group in the European Parliament" m_state="ES">
      <p sl="unknown">Onorevole Frassoni, abbiamo votato su una proposta secondo cui domani vi sarà una comunicazione della Commissione.</p>
      <p sl="unknown">Ora voteremo su un’altra proposta secondo cui domani avremo una comunicazione della Commissione sulla brevettabilità dei software . Procediamo al voto.</p>
      <a text="(Il Parlamento approva la proposta)"/>
      <p sl="unknown">Pertanto domani dalle 18.00 alle 18.45 la Commissione presenterà una dichiarazione sulle due questioni oggetto delle richieste.</p>
    </intervention>
    <intervention id="1-027" speaker_id="4538" name="Malcolm HARBOUR" is_mep="True" mode="spoken" nationality="United Kingdom" birth_date="19-02-1947" birth_place="Woking" p_group="European Conservatives and Reformists Group" m_state="GB">
      <p sl="en">Signor Presidente, il mio intervento riguarda l’ultima decisione che lei ha assunto. Desidero porre in evidenza due punti. In qualità di coordinatore della commissione per il mercato interno e la tutela dei consumatori, sulla questione del mercato interno dei servizi, spero che innanzitutto alla prima occasione …</p>
      <a text="(Il Presidente interrompe l’oratore)"/>
    </intervention>
    <intervention id="1-028" speaker_id="28267" is_mep="True" mode="spoken" role="Presidente" name="Josep BORRELL FONTELLES" nationality="Spain" birth_date="24-04-1947" birth_place="Pobla de Segur" p_group="Socialist Group in the European Parliament" m_state="ES">
      <p sl="unknown">A che articolo del Regolamento si riferisce?</p>
    </intervention>
    <intervention id="1-029" speaker_id="4538" name="Malcolm HARBOUR" is_mep="True" mode="spoken" nationality="United Kingdom" birth_date="19-02-1947" birth_place="Woking" p_group="European Conservatives and Reformists Group" m_state="GB">
      <p sl="en">Signor Presidente, è un fatto nuovo. Non c’è un richiamo al Regolamento, si tratta di una procedura nuova. Abbiamo appena deciso di affrontare congiuntamente due temi, e desidero chiedere …</p>
      <a text="(Il Presidente interrompe l’oratore)"/>
    </intervention>
    <intervention id="1-030" speaker_id="28267" is_mep="True" mode="spoken" role="Presidente" name="Josep BORRELL FONTELLES" nationality="Spain" birth_date="24-04-1947" birth_place="Pobla de Segur" p_group="Socialist Group in the European Parliament" m_state="ES">
      <p sl="unknown">Onorevole Harbour, la prego di sedersi. Lei non ha facoltà di parola.</p>
      <p sl="unknown">Per quanto riguarda mercoledì :</p>
      <p sl="unknown">Il gruppo PPE-DE e il gruppo PSE hanno chiesto che tutta la mattinata di mercoledì sia dedicata alla revisione a medio termine della strategia di Lisbona, prolungando il dibattito fino alle 12.30.</p>
      <p sl="unknown">L’ordine del giorno potrebbe svolgersi come segue: dalle 9.00 alle 12.30, revisione a medio termine della strategia di Lisbona; alle 12,30 si svolgeranno le votazioni. Dalle 15.00 alle 17.30 vi saranno le dichiarazioni del Consiglio e della Commissione, prima sui preparativi del Consiglio europeo di Bruxelles e poi sugli operatori sanitari detenuti in Libia.</p>
    </intervention>
    <intervention id="1-031" speaker_id="2155" name="Sir Graham WATSON" is_mep="True" mode="spoken" nationality="United Kingdom" birth_date="23-03-1956" birth_place="Rothesay " p_group="Group of the Alliance of Liberals and Democrats for Europe" m_state="GB">
      <p sl="en">Signor Presidente, sono del tutto contrario alla rimozione dall’ordine del giorno del dibattito sugli operatori sanitari detenuti in Libia. Infatti, da quanto ho compreso, non vi è più la richiesta di eliminare il dibattito dall’ordine del giorno.</p>
    </intervention>
    <intervention id="1-032" speaker_id="2025" name="Françoise GROSSETÊTE" is_mep="True" mode="spoken" nationality="France" birth_date="17-05-1946" birth_place="Lyon" p_group="Group of the European People's Party (Christian Democrats) - Vice" m_state="FR">
      <p sl="fr">Signor Presidente, potrebbe ripetere la sua spiegazione? La discussione sulla strategia di Lisbona si svolgerà dalle 9.00 alle 12.30. Il turno di votazioni è previsto alle 12.30, ma a che ora dovrebbe tenersi il dibattito sugli operatori sanitari detenuti in Libia?</p>
    </intervention>
    <intervention id="1-033" speaker_id="28267" is_mep="True" mode="spoken" role="Presidente" name="Josep BORRELL FONTELLES" nationality="Spain" birth_date="24-04-1947" birth_place="Pobla de Segur" p_group="Socialist Group in the European Parliament" m_state="ES">
      <p sl="unknown">Dalle 15.00 alle 17.30 avremo una discussione sulle dichiarazioni del Consiglio e della Commissione sul Consiglio europeo di Bruxelles e sugli operatori sanitari detenuti in Libia.</p>
      <a text="(Il Parlamento approva la proposta)"/>
      <p sl="unknown">Fortunatamente non è stata presentata alcuna richiesta di modifica dell’ordine del giorno di giovedì.</p>
      <a text="(Il Parlamento approva l’ordine dei lavori così modificato)"/>
    </intervention>
  </section>
  <section id="creitem10" title="Interventi di un minuto su questioni politiche importanti">
    <intervention id="1-035" speaker_id="28267" is_mep="True" mode="spoken" role="Presidente" name="Josep BORRELL FONTELLES" nationality="Spain" birth_date="24-04-1947" birth_place="Pobla de Segur" p_group="Socialist Group in the European Parliament" m_state="ES">
      <p sl="unknown">Ai sensi dell’articolo 144 del Regolamento hanno inizio gli interventi di un minuto su questioni politiche importanti.</p>
    </intervention>
    <intervention id="1-036" speaker_id="1002" name="Marco PANNELLA" is_mep="True" mode="spoken" nationality="Italy" birth_date="01-05-1930" birth_place="Teramo" p_group="Group of the Alliance of Liberals and Democrats for Europe" m_state="IT">
      <p sl="it">Signor Presidente, lei ha onorato il nome e la storia di Nicola Calipari, alto funzionario dello Stato italiano e del Sismi, che si trovava per la quarta volta a Bagdad con il compito di strappare un ostaggio dalle mani di bande armate terroriste, assassine di iracheni.</p>
      <p sl="it">Io la ringrazio per questo, ma vorrei anche dire che forse sarebbe ora che il Parlamento europeo non peccasse involontariamente di razzismo. Infatti, consideriamo la morte di un occidentale un evento di portata mondiale, ma tacciamo mentre si continuano ad ammazzare irachene e iracheni, sulla scia delle ideologie di Saddam e di altre idee equiparabili, come del resto continuiamo a tacere ormai da cinquant’anni sulle fosse di Katyn. Questa è una vergogna!</p>
    </intervention>
    <intervention id="1-037" speaker_id="4538" name="Malcolm HARBOUR" is_mep="True" mode="spoken" nationality="United Kingdom" birth_date="19-02-1947" birth_place="Woking" p_group="European Conservatives and Reformists Group" m_state="GB">
      <p sl="en">Signor Presidente, desidero soffermarmi su un punto che avrei voluto spiegare prima. Innanzi tutto, visto che mi sono presentato in qualità di coordinatore di un gruppo politico per la commissione che più risentirà della nuova procedura instaurata per domani, lei avrebbe dovuto permettermi di intervenire prima.</p>
      <p sl="en">Spero che il dibattito sul mercato interno dei servizi abbia luogo per primo e che il tempo sia sufficiente. Lo scorso giovedì, nel corso di una riunione straordinaria con il relatore, tutti i membri della commissione hanno sottoscritto un’interrogazione orale. Non era stata presentata entro i termini, ma vogliamo una dichiarazione completa.</p>
      <p sl="en">Il secondo punto riveste un’importanza capitale e sono convinto che avevo tutto il diritto di esprimermi quando lo hanno fatto tutti gli altri. Come hanno indicato diversi colleghi, la discussione in merito alla brevettabilità del software richiede anche la presenza del Consiglio. Infatti il Consiglio ha raggiunto un accordo oggi. Lei ha del tutto ignorato tale fatto, signor Presidente. Lei non ha indicato se il Consiglio sarebbe stato disponibile. E’ questo il punto che volevo sottoporre alla sua attenzione. I coordinatori e coloro che hanno maggiore esperienza nei dibattiti hanno una conoscenza molto approfondita; se lei intende impedire loro di esprimersi in merito alle modifiche della procedura, non rende giustizia ai deputati dell’Assemblea quando discutono delle modifiche all’ordine del giorno.</p>
    </intervention>
    <intervention id="1-038" speaker_id="28267" is_mep="True" mode="spoken" role="Presidente" name="Josep BORRELL FONTELLES" nationality="Spain" birth_date="24-04-1947" birth_place="Pobla de Segur" p_group="Socialist Group in the European Parliament" m_state="ES">
      <p sl="unknown">La ringrazio molto, onorevole Harbour. Lei comprenderà che le modifiche all’ordine del giorno creano sempre conflitti e controversie; io sono tenuto a esaminare le richieste presentate dai gruppi politici a mezzo delle persone da loro designate a intervenire.</p>
    </intervention>
    <intervention id="1-039" speaker_id="1311" name="Gary TITLEY" is_mep="True" mode="spoken" nationality="United Kingdom" birth_date="19-01-1950" birth_place="Salford" p_group="Socialist Group in the European Parliament" m_state="GB">
      <p sl="en">Signor Presidente, il Parlamento è fiero del sostegno che ormai da lungo tempo accorda al processo di pace in Irlanda del Nord, e del sostegno offerto sia al governo irlandese che al governo britannico nei tentativi effettuati per trovare una soluzione durevole alle difficoltà insite in tale processo.</p>
      <p sl="en">E’ opinione sia del governo irlandese che del governo britannico che l’unico ostacolo che ancora si frappone alla pace è la criminalità e l’attività paramilitare dell’IRA, una dichiarazione questa che ha destato una certa sorpresa nei circoli dell’IRA. Tuttavia, gli avvenimenti che si sono succeduti negli ultimi mesi – la rapina ai danni della Northern Bank , l’omicidio di Robert McCartney, l’opera di intimidazione dei testimoni, le prove del riciclaggio di denaro sporco – rivelano una grande attività criminale che ora sembra essere diventata parte integrante dello scenario nordirlandese.</p>
      <p sl="en">Spero che il Parlamento invii un messaggio di sostegno ad entrambi i governi, e dica a tutte le parti in causa che la criminalità non può rivestire alcun ruolo nell’azione politica. Il crimine imprigiona le persone, non le libera.</p>
      <a text="(Applausi)"/>
    </intervention>
    <intervention id="1-040" speaker_id="28133" name="Pál SCHMITT" is_mep="True" mode="spoken" nationality="Hungary" birth_date="13-05-1942" birth_place="Budapest" p_group="Group of the European People's Party (Christian Democrats)" m_state="HU">
      <p sl="hu">Per poter diventare un paese associato la Croazia, negli ultimi anni, ha dovuto imprimere un’accelerazione a riforme di ampio respiro, in modo da ottemperare ai requisiti politici, economici e legislativi dell’Unione europea, ossia ai cosiddetti criteri di Copenaghen. Il Consiglio ha riconosciuto gli sforzi profusi a tal fine, grazie ai quali nel dicembre dello scorso anno la Croazia ha acquisito lo status di paese associato ed è stata fissata la data di avvio dei negoziati di adesione. Tuttavia le controversie che hanno contrassegnato l’estradizione del generale Gotovina hanno creato incertezza sull’effettiva idoneità del paese ad avviare i negoziati.</p>
      <p sl="hu">Nel corso dei colloqui che si sono tenuti a Zagabria la scorsa settimana, la nostra commissione avrebbe dovuto ritenersi soddisfatta, in quanto il governo croato ha risposto alla decisione del Consiglio del 17 dicembre e sta pienamente cooperando con il Tribunale internazionale. Soprattutto, chiedo ai membri del Consiglio di accettare come segno della piena cooperazione accordata il fatto che sono state ottemperate 625 richieste del Procuratore del Tribunale dell’Aia su un totale di 626. Far dipendere il destino di una nazione europea, che vanta una tradizione millenaria, dalle vicende di un singolo individuo è in stridente contrasto con l’intera storia dell’allargamento dell’Unione europea.</p>
    </intervention>
    <intervention id="1-041" speaker_id="24089" name="Witold TOMCZAK" is_mep="True" mode="spoken" nationality="Poland" birth_date="05-04-1957" birth_place="Kępno" p_group="Independence/Democracy Group" m_state="PL">
      <p sl="pl">Onorevoli colleghi, i popoli d’Europa possono integrarsi veramente solo se tale processo si fonda sulla verità. In occasione della recente commemorazione del dramma delle vittime del campo di concentramento tedesco di Auschwitz è emerso chiaramente che non tutti ritengono che questa verità sia gradevole o facile da accettare. Oggi desidero attirare l’attenzione dei colleghi su alcuni episodi estrapolati dalla storia moderna europea. Sessantacinque anni fa la nazione polacca fu schiacciata dalla coalizione di due criminali, Hitler e Stalin. Questa coalizione si prefiggeva di annientare lo Stato e il popolo polacco e di soggiogare l’Europa.</p>
      <p sl="pl">Il 10 febbraio 1940 l’aggressore sovietico avviò la disumana deportazione delle famiglie polacche in Siberia, il Golgota dell’est. Donne, bambini e anziani furono prelevati dalle loro case nell’oscurità sinistra di una notte d’inverno e caricati su carri per il bestiame. Dopo un viaggio di diverse settimane, in cui la morte era ogni momento in agguato, giunsero in campi di lavoro forzato nella cosiddetta terra del male dove le temperature arrivano fino a -40°. Anni di umiliazioni, fame, malattie e struggente nostalgia attendevano coloro che sopravvivevano al viaggio; 1 500 000 persone furono deportate in questo modo per il semplice fatto di essere polacche. Queste angherie continuarono anche dopo la fine della guerra, quando la Polonia soffriva sotto il dominio dell’Unione sovietica. La maggioranza dei miei concittadini non è sopravvissuta a queste deportazioni mirate al genocidio. Cari amici europei, conoscete questo periodo storico? Nelle scuole europee ai bambini viene insegnata questa storia? Se vogliamo costruire un futuro pacifico per i nostri popoli, dobbiamo affermare la verità, sia prima …</p>
      <a text="(Il Presidente interrompe l’oratore)"/>
    </intervention>
    <intervention id="1-042" speaker_id="31123" name="Pedro GUERREIRO" is_mep="True" mode="spoken" nationality="Portugal" birth_date="25-02-1966" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">Come lei ha ricordato, signor Presidente, ieri, 6 marzo, una manifestazione che si stava svolgendo ad Istanbul in vista della Giornata internazionale della donna è stata oggetto di una brutale repressione ad opera delle forze di polizia turche e decine di persone sono state arrestate.</p>
      <p sl="pt">Purtroppo questo atto di violenza non costituisce un incidente isolato. Il 26 febbraio, un attivista dell’EMEP, il partito laburista turco, è stato freddato a colpi di pistola. Mi unisco alle sue espressioni di solidarietà, signor Presidente, e le chiedo di manifestare alle autorità turche la nostra condanna di tali crimini, invitandole ad assicurare alla giustizia i responsabili.</p>
    </intervention>
    <intervention id="1-043" speaker_id="5570" name="José RIBEIRO E CASTRO" is_mep="True" mode="spoken" nationality="Portugal" birth_date="24-12-1953" birth_place="Lisboa" p_group="Group of the European People's Party (Christian Democrats) and European Democrats" m_state="PT">
      <p sl="pt">Signor Presidente, abbiamo appreso che il ministro degli Esteri cubano verrà in visita nell’Unione europea e che lei lo riceverà. Non so se è vero, ma le chiedo di darci eventualmente una conferma.</p>
      <p sl="pt">Se così fosse, non pensiamo minimamente di doverlo respingere, diversamente da quanto ha fatto il governo cubano nei confronti di alcuni deputati spagnoli e olandesi alcuni mesi fa. Al contrario, riteniamo che debba essere ricevuto e vogliamo che sia ricevuto. Vi sono tre cose che vorremmo lei facesse, signor Presidente, una volta confermata la visita. In primo luogo, le chiediamo di trasmettere al ministro degli Esteri cubano la risoluzione approvata dal Parlamento il 17 novembre dello scorso anno, in cui si definisce la posizione dell’Assemblea in relazione alla situazione cubana. In secondo luogo, se il ministro dovesse venire in quest’Aula, egli si presenterebbe dinanzi all’Assemblea senza un invito. Non abbiamo nulla da eccepire a questo proposito; noi abbiamo invece ripetutamente invitato Oswaldo Payá Sardiñas che è stato insignito del Premio Sacharov nel 2002, ed è stato proprio il governo di questo ministro – il governo cubano – a impedirgli di venire. Pertanto la invitiamo vivamente a chiedere che a Oswaldo Payá Sardiñas sia concesso di venire a Strasburgo per discutere con noi della situazione cubana.</p>
      <p sl="pt">Un’ultima richiesta: chiederei al governo cubano di rilasciare i prigionieri politici a Cuba una volta per tutte e di indire un’amnistia generale, soprattutto per coloro che sono stati implicati nell’ondata di repressione del 2003.</p>
    </intervention>
    <intervention id="1-044" speaker_id="28267" is_mep="True" mode="spoken" role="Presidente" name="Josep BORRELL FONTELLES" nationality="Spain" birth_date="24-04-1947" birth_place="Pobla de Segur" p_group="Socialist Group in the European Parliament" m_state="ES">
      <p sl="unknown">La ringrazio molto, onorevole Ribeiro e Castro. Domani alle 19.30 riceverò il ministro degli Esteri cubano. Posso assicurarle che ho preso debita nota della sua richiesta e la trasmetterò al ministro.</p>
    </intervention>
    <intervention id="1-045" speaker_id="1313" name="Bárbara DÜHRKOP DÜHRKOP" is_mep="True" mode="spoken" nationality="Spain" birth_date="27-07-1945" birth_place="Hannover " p_group="Socialist Group in the European Parliament - Vice" m_state="ES">
      <p sl="es">Signor Presidente, desidero portare all’attenzione dell’Assemblea il manifesto sottoscritto da 157 insegnanti delle scuole statali nei Paesi baschi. E’ stato pubblicato a seguito del decreto dell’amministrazione basca, in base al quale questi insegnanti perderanno il lavoro che svolgono da oltre 15 anni, poiché non hanno acquisito un livello sufficiente di padronanza della lingua basca; nella regione tale lingua ha acquisito uno status ufficiale pari a quello del castigliano, e viene utilizzata per l’insegnamento della materia dei docenti interessati. Essi subiscono una forma di discriminazione linguistica che antepone le considerazioni politiche alle qualifiche professionali; vengono discriminati rispetto ad altre categorie di insegnanti e ad altri dipartimenti dell’amministrazione pubblica.</p>
      <p sl="es">E’ deplorevole che il governo basco, nella sua intransigenza, stia espellendo questi insegnanti dal sistema pubblico basco, senza riconoscere l’opera professionale che hanno svolto e senza offrire alcuna soluzione compensativa.</p>
    </intervention>
    <intervention id="1-046" speaker_id="28160" name="Anders SAMUELSEN" is_mep="True" mode="spoken" nationality="Denmark" birth_date="01-08-1967" birth_place="Horsens" p_group="Group of the Alliance of Liberals and Democrats for Europe" m_state="DK">
      <p sl="da">Signor Presidente, la ringrazio per avermi dato facoltà di parola. Sottoscrivo quanto da lei affermato sulla situazione in Turchia. Oltre alla condanna del Parlamento, espressa attraverso il suo Presidente, vorrei sapere se la Presidenza sta esaminando la possibilità di intraprendere altre iniziative a questo riguardo. Infatti l’Assemblea, perlomeno la maggioranza, ha mostrato apertura verso l’adesione della Turchia – e noi, da parte nostra, giudichiamo molto positivamente le possibilità di adesione di questo paese all’Unione europea – che consideriamo ricco di opportunità. E’ quindi di primaria importanza che il Parlamento sia il primo a fare udire la propria voce e a levare una protesta quando la Turchia si spinge in una direzione chiaramente sbagliata. Sarebbe perciò opportuno che la Presidenza presentasse una serie di iniziative.</p>
    </intervention>
    <intervention id="1-047" speaker_id="28112" name="Gay MITCHELL" is_mep="True" mode="spoken" nationality="Ireland" birth_date="30-12-1951" birth_place="Dublin" p_group="Group of the European People's Party (Christian Democrats)" m_state="IE">
      <p sl="en">Signor Presidente, alcuni giorni fa i medici dell’OMS hanno dichiarato che esiste un grave rischio di un’epidemia di influenza su scala mondiale, scatenata da un virus noto come influenza aviaria. Il tasso di mortalità di tale virus attualmente si attesta intorno al 72 per cento. Se si diffondesse tra gli esseri umani, l’influenza potrebbe provocare la morte di milioni di persone.</p>
      <p sl="en">L’Organizzazione mondiale della sanità indica che l’approvvigionamento di vaccini è solo una delle misure che i governi possono prendere per contrastare la diffusione del virus. L’Italia e la Francia intenderebbero acquisire rispettivamente due milioni di dosi di vaccino, mentre il Regno Unito ha deciso di non ricorrere a provvedimenti di questo tipo, a causa della difficoltà di individuare un farmaco antivirale efficace contro un virus mutante. Klaus Stöhr, direttore del programma mondiale antinfluenzale dell’OMS, aveva espresso apprensione già lo scorso novembre. Ora però dobbiamo chiederci se l’Unione europea si stia adoperando adeguatamente per prepararsi a una possibile pandemia; in caso contrario, qual è il motivo di tale inerzia?</p>
    </intervention>
    <intervention id="1-048" speaker_id="1061" name="Lissy GRÖNER" is_mep="True" mode="spoken" nationality="Germany" birth_date="31-05-1954" birth_place="Langenfeld" p_group="Socialist Group in the European Parliament" m_state="DE">
      <p sl="de">Signor Presidente, milioni di persone in tutto il mondo stanno guardando alla Giornata internazionale della donna; anche in Turchia, dove, come abbiamo sentito, una manifestazione di donne è stata brutalmente repressa. La ringrazio per aver reagito così prontamente e per aver inviato il messaggio giusto. Vogliamo che in Turchia le donne possano godere dei diritti democratici, altrimenti il processo di adesione all’UE non avrà alcun esito.</p>
      <p sl="de">Passando a un altro argomento che desidero affrontare, domani l’Assemblea discuterà dell’esito della conferenza dell’ONU “Pechino + 10”. Il dibattito si aprirà domani mattina con un’interrogazione orale e la votazione si svolgerà a mezzogiorno. Il Presidente Barroso ha invitato dieci membri della commissione per i diritti della donna e l’uguaglianza dei sessi a prendere parte a uno scambio di informazioni che si terrà in concomitanza con il dibattito parlamentare. Per me questo invito è un affronto; nessun deputato dovrebbe partecipare all’incontro, tenuto in questo edificio senza considerazione alcuna per il voto. Chiedo che al Presidente Barroso sia fatto presente che abbiamo un dovere da assolvere qui in seduta plenaria e che è in questa sede che discuteremo dei diritti delle donne.</p>
    </intervention>
    <intervention id="1-049" speaker_id="28325" name="Sylwester CHRUSZCZ" is_mep="True" mode="spoken" nationality="Poland" birth_date="22-08-1972" birth_place="Głogów" p_group="Independence/Democracy Group" m_state="PL">
      <p sl="pl">Signor Presidente, onorevoli colleghi, a titolo personale e a nome dell’associazione Green Initiative , desidero lanciare un appello ai colleghi circa la possibile distruzione dell’ambiente lungo il corso del basso Oder tra le città di Szczecin e Schwedt sul confine polacco-tedesco. Sono stati predisposti piani per ricostruire il canale in questo tratto del fiume, che ne aumenteranno la portata e la profondità. L’opera è senz’altro suscettibile di danneggiare e distruggere il Parco internazionale della Valle del basso Oder. Dopo aver visionato i piani, posso affermare che la ricostruzione del canale distruggerà le torbiere locali, interromperà il flusso dell’acqua e distruggerà l’ambiente naturale per la riproduzione dell’avifauna. Sono certo che in questo momento in Parlamento non mancherà chi è pronto a lottare per scongiurare la distruzione dell’ambiente.</p>
      <a text="(Applausi)"/>
    </intervention>
    <intervention id="1-050" speaker_id="28587" name="Georgios KARATZAFERIS" is_mep="True" mode="spoken" nationality="Greece" birth_date="11-08-1947" birth_place="Athina" p_group="Independence/Democracy Group" m_state="GR">
      <p sl="el">Signor Presidente, la questione del Libano è già stata inserita all’ordine del giorno di questa settimana. Parleremo del ritiro delle forze di occupazione siriane dal Libano che era stato chiesto in una raccomandazione del Consiglio di sicurezza. Noi in questa sede, nella civile Europa, ne siamo lieti, plaudiamo a questo evento; nessuno tra noi si oppone al ritiro delle forze di occupazione dal Libano.</p>
      <p sl="el">Tuttavia, il Consiglio di sicurezza ha approvato un’identica risoluzione sul ritiro delle forze di occupazione turche da Cipro. Non esiste forse sensibilità al problema? Non possiamo accettare l’esistenza di due pesi e due misure. Noi dal Parlamento europeo dobbiamo affermare che ciò che vale per l’esercito siriano – ossia che deve lasciare il Libano – deve valere anche per l’esercito turco, che deve ritirarsi da Cipro. Si tratta di una risoluzione identica, approvata dallo stesso organismo, il Consiglio di sicurezza. Quindi, se vogliamo veramente la democrazia e l’uguaglianza dinanzi alla legge, dobbiamo chiedere all’esercito turco di ritirarsi da Cipro, proprio come ci accingiamo a chiedere all’esercito siriano di lasciare il Libano.</p>
      <a text="(Applausi)"/>
    </intervention>
    <intervention id="1-051" speaker_id="28398" name="Carlos ITURGAIZ" is_mep="True" mode="spoken" nationality="Spain" birth_date="20-10-1965" birth_place="Santurce" p_group="Group of the European People's Party (Christian Democrats)" m_state="ES">
      <p sl="es">Signor Presidente, come l’onorevole Dührkop Dührkop, desidero denunciare in quest’Aula la possibilità che 157 insegnanti nei Paesi baschi, 157 lavoratori con oltre 15 anni di esperienza professionale nella didattica, perdano il lavoro per motivi linguistici, in quanto non parlano una determinata lingua.</p>
      <p sl="es">L’amministrazione basca, guidata da Ibarretxe, intende discriminare, emarginare ed espellere dal sistema questi insegnanti baschi. E’ un caso scandaloso di apartheid linguistico e didattico, contrario alla Costituzione spagnola e allo statuto di Guernica, al Trattato costituzionale europeo e alla Carta dei diritti umani fondamentali, poiché il diritto al lavoro rientra tra i diritti dell’uomo; questi insegnanti verranno privati di tale diritto per mezzo di un decreto ispirato da pregiudizi nazionalistici, nonostante la loro esperienza professionale e didattica.</p>
      <p sl="es">Onorevoli colleghi, l’azione dell’amministrazione basca non si rifà a criteri didattici o accademici, bensì ai criteri ideologici, politici, xenofobi ed emarginanti del piano Ibarretxe. L’Europa delle libertà, della solidarietà e dell’uguaglianza deve quindi far sì che casi deplorevoli come questi non debbano ripetersi in nessuna parte dell’Unione europea.</p>
    </intervention>
    <intervention id="1-052" speaker_id="28306" name="Ana GOMES" is_mep="True" mode="spoken" nationality="Portugal" birth_date="09-02-1954" birth_place="Lisboa" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Signor Presidente, a lei va il mio encomio per aver preso posizione così prontamente sui tristi eventi che hanno avuto luogo in Turchia e a cui abbiamo assistito ieri in televisione; una manifestazione per la Giornata internazionale della donna è stata repressa in maniera estremamente brutale, in totale contrasto sia con gli impegni che la Turchia si era assunta presentando la sua candidatura di adesione all’UE, sia con la decisione del Parlamento e delle Istituzioni europee di dare avvio ai negoziati.</p>
      <p sl="pt">Signor Presidente, lei ha chiesto che siano comminate sanzioni esemplari, e tali sanzioni esigono che non solo chi si è reso colpevole di queste brutalità ma anche i responsabili che hanno dato gli ordini siano portati dinanzi alla giustizia. La lotta contro l’impunità è un fattore importante nella promozione dei diritti umani, e l’impunità regna sovrana in Turchia. Poco tempo fa ne abbiamo avuto un esempio con la morte di un bambino curdo, Ugur Kaymaz, un caso che è stato insabbiato dalla polizia turca. Anche la Commissione e il Consiglio devono inviare un segnale chiaro alla Turchia, ribadendo che simili azioni sono inconciliabili con gli impegni assunti in relazione ai negoziati di adesione all’Unione europea, e che il rispetto dei diritti umani comporta non solo interventi legislativi ma anche l’osservanza della legge a livello pratico.</p>
    </intervention>
    <intervention id="1-053" speaker_id="28267" is_mep="True" mode="spoken" role="Presidente" name="Josep BORRELL FONTELLES" nationality="Spain" birth_date="24-04-1947" birth_place="Pobla de Segur" p_group="Socialist Group in the European Parliament" m_state="ES">
      <p sl="unknown">La ringrazio molto, onorevole Gomes. Avrà notato che nella dichiarazione di apertura della Presidenza ho fatto riferimento alla questione e al comunicato stampa che ho stilato a nome di voi tutti.</p>
    </intervention>
    <intervention id="1-054" speaker_id="28975" name="Vittorio AGNOLETTO" is_mep="True" mode="spoken" nationality="Italy" birth_date="06-03-1958" birth_place="Milano" p_group="Confederal Group of the European United Left - Nordic Green Left" m_state="IT">
      <p sl="it">Signor Presidente, lei in apertura ha ricordato la morte di Nicola Calipari, ma io direi piuttosto l’assassinio di Nicola Calipari. Pochi minuti fa è stata pubblicata una dichiarazione del Presidente Barroso, che definisce l’accaduto uno sfortunato incidente. Non so se la Commissione disponga di qualche informazione, che ancora non è stata resa pubblica, che le permette di affermare che è si è trattato di uno sfortunato incidente e non invece di qualcosa di più grave.</p>
      <p sl="it">Circa un’ora fa la CNN ha anticipato, riferendo delle fonti del Pentagono, la conclusione a cui sarebbe arrivata la commissione d’inchiesta degli Stati Uniti, vale a dire che si sarebbe trattato semplicemente di un fraintendimento tra le autorità italiane e le autorità statunitensi sulla comunicazione del passaggio delle macchine.</p>
      <p sl="it">Io vorrei associarmi alla richiesta dell’associazione “Reporter Senza Frontiere” che venga istituita una commissione d’inchiesta delle Nazioni Unite e chiedo che la Commissione e il Consiglio si associno a questa richiesta. Inoltre, chiedo che questo argomento diventi un elemento di discussione in sede di Unione europea nell’ambito delle relazioni transatlantiche visto che, come Unione europea, abbiamo una responsabilità molto precisa.</p>
    </intervention>
    <intervention id="1-055" speaker_id="4544" name="Diana WALLIS" is_mep="True" mode="spoken" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="en">Signor Presidente, come è già stato detto, questa settimana celebriamo la Giornata internazionale della donna, ma spero che nel corso di questa settimana il Parlamento trovi il tempo anche di dare un contributo all’opera di sensibilizzazione su una patologia che colpisce oltre 14 milioni di donne in tutta Europa: l’endometriosi. Questa settimana infatti è anche la settimana di sensibilizzazione sull’endometriosi. So che ne abbiamo abbastanza di settimane di sensibilizzazione per una causa o per l’altra, ma si parla troppo poco di questa terribile malattia che viene spesso dimenticata. Il tempo medio per la diagnosi sta aumentando: ora si attesta sui nove anni. La malattia colpisce 14 milioni di donne in tutta Europa.</p>
      <p sl="en">Non si conoscono ancora bene le cause della patologia e non esiste una cura per questa malattia che distrugge la vita di molte donne e di intere famiglie. Se non altro, il solo fatto che oltre 30 miliardi di euro vengono sottratti ogni anno all’economia dovrebbe forse farci pensare. Nel corso della settimana su questo tema sarà stilata una dichiarazione scritta. Spero che i colleghi colgano l’occasione per firmarla e per sostenere l’opera di sensibilizzazione su questa terribile malattia.</p>
    </intervention>
    <intervention id="1-056" speaker_id="4527" name="John BOWIS" is_mep="True" mode="spoken" nationality="United Kingdom" birth_date="02-08-1945" birth_place="Brighton" p_group="Group of the European People's Party (Christian Democrats) and European Democrats" m_state="GB">
      <p sl="en">Signor Presidente, pur sostenendo l’ultimo punto, desidero enfatizzare quanto affermato dall’onorevole Mitchell. L’OMS ha lanciato uno dei segnali d’allarme più forti di tutta la sua storia, in merito all’imminente epidemia di influenza che potrebbe rivelarsi la più grave dal 1917 a questa parte; eppure il Parlamento rimane in silenzio. Abbiamo chiesto che la questione fosse inserita all’ordine del giorno della commissione per l’ambiente, la sanità pubblica e la sicurezza alimentare, ma non figura all’ordine del giorno di questa settimana. Abbiamo chiesto che fosse inserita all’ordine del giorno della seduta plenaria, ma non figura nell’ordine del giorno di questa settimana.</p>
      <p sl="en">Gli Stati Uniti hanno attuato un intervento sei mesi fa. Gli Stati membri si accingono ora a prendere delle misure che tuttavia appaiono inadeguate. Signor Presidente, le chiedo di scrivere alla Commissione per chiedere che sia stilata una relazione aggiornata sugli interventi dell’Esecutivo e degli Stati membri, e di allegare la risposta al verbale della presente seduta. Potrebbe inoltre assicurarsi che, attraverso i suoi buoni uffici e i miei, siano esercitate pressioni sulla Commissione affinché renda una dichiarazione in occasione della prossima seduta plenaria?</p>
      <a text="(Applausi)"/>
    </intervention>
    <intervention id="1-057" speaker_id="28267" is_mep="True" mode="spoken" role="Presidente" name="Josep BORRELL FONTELLES" nationality="Spain" birth_date="24-04-1947" birth_place="Pobla de Segur" p_group="Socialist Group in the European Parliament" m_state="ES">
      <p sl="unknown">La ringrazio, onorevole Bowis. Ho preso debita nota della sua richiesta che verrà presa in esame.</p>
    </intervention>
    <intervention id="1-058" speaker_id="2295" name="Hannes SWOBODA" is_mep="True" mode="spoken" nationality="Austria" birth_date="10-11-1946" birth_place="Bad Deutsch Altenburg" p_group="Group of the Progressive Alliance of Socialists and Democrats in the European Parliament - Vice" m_state="AT">
      <p sl="de">La ringrazio, signor Presidente: in Turchia è avvenuto un altro incidente su cui desidero attirare l’attenzione. Secondo quanto riportato dalla stampa, il ministro degli Esteri turco Gül si è espresso in maniera molto negativa sul rappresentante della Commissione europea Kretschmer, mostrando disprezzo per le osservazioni critiche da questi formulate qualche giorno prima. Personalmente ho votato a favore dell’avvio dei negoziati con la Turchia e da allora non ho modificato la mia posizione; mi sembra però del tutto inopportuno lo sprezzante atteggiamento ostentato dal ministro Gül nei confronti del rappresentante Kretschmer, il quale ha sempre mantenuto un atteggiamento calmo ed equilibrato. Vorrei informare la Commissione che noi sosteniamo fermamente le giustificate critiche mosse dal rappresentante Kretschmer nei confronti della Turchia. Senza pregiudizio per il sostegno che accordiamo all’avvio dei negoziati con la Turchia, riteniamo che la condotta del ministro Gül sia inammissibile.</p>
    </intervention>
    <intervention id="1-059" speaker_id="1913" name="Evelyne GEBHARDT" is_mep="True" mode="spoken" nationality="Germany" birth_date="19-01-1954" birth_place="Montreuil-sous-Bois " m_state="DE">
      <p sl="de">Signor Presidente, dopo quanto ha detto poc’anzi l’onorevole Harbour, colgo l’occasione per affermare chiaramente che il Parlamento ha dato prova di saggezza, decidendo di discutere domani sera sia la direttiva sulla brevettabilità del software che la direttiva sui servizi. Desidero inoltre chiarire che, in qualità di relatore per la direttiva sui servizi, ritengo inaccettabile che questa normativa venga usata per escludere altri testi legislativi, altrettanto importanti, dalla discussione parlamentare. Trattandosi di una condotta che non possiamo e non vogliamo accettare, il mio gruppo si è astenuto.</p>
    </intervention>
    <intervention id="1-060" speaker_id="23830" name="István SZENT-IVÁNYI" is_mep="True" mode="spoken" nationality="Hungary" birth_date="12-11-1958" birth_place="Kecskemét" p_group="Group of the Alliance of Liberals and Democrats for Europe" m_state="HU">
      <p sl="en">Signor Presidente, ci siamo ormai abituati a ricevere notizie negative ed allarmanti dalla Russia. Devo però aggiungere un altro episodio al lungo elenco di brutte notizie. La popolazione ugro-finnica mari subisce gravi discriminazioni. Questo popolo vive in una repubblica autonoma della Federazione russa. Negli ultimi tempi ci è giunta notizia di attacchi, pestaggi e omicidi a danno di giornalisti e di capi dell’opposizione come Yelena Rogacheva e Vladimir Kozlov. Non c’è nulla di più vergognoso di un governo regionale sotto la guida di un politico di origine moscovita che rimane inerte e mostra una totale indifferenza dinanzi a queste gravi violazioni dei diritti umani.</p>
      <p sl="en">Mi rivolgo al Parlamento europeo affinché levi una protesta contro queste violazioni e chieda al governo regionale della Federazione di porre fine ai gravi abusi dei diritti umani.</p>
    </intervention>
    <intervention id="1-061" speaker_id="1318" name="James NICHOLSON" is_mep="True" mode="spoken" nationality="United Kingdom" birth_date="29-01-1945" p_group="European Conservatives and Reformists Group" m_state="GB">
      <p sl="en">Signor Presidente, desidero attirare l’attenzione dell’Assemblea sul caso della famiglia McCartney di Belfast. Rendo omaggio alla forza morale di cui hanno dato prova i componenti di questa famiglia dopo l’assassinio di Robert McCartney, loro figlio e fratello; la forza d’animo dei McCartney ha commosso molti di noi. Questo crimine deve suscitare la condanna di tutti coloro il cui animo è guidato da sentimenti di saggezza e umanità. Non è sufficiente che il Sinn Fein e l’IRA dichiarino di volersi scusare o consegnino una o cinque persone. Tutti coloro che si sono macchiati di questo reato devono essere consegnati alle forze dell’ordine a Belfast. Non vi sono alternative. Non è possibile applicare la legge a metà, non ci si può scusare di fronte alla legge. La legge è legge. E’ un fatto che dobbiamo riconoscere come Parlamento e come popolo.</p>
      <p sl="en">Vi esorto ad esercitare tutta la pressione possibile per dimostrare che il Parlamento condanna fermamente questa continua ondata di attentati e di omicidi, che ha insanguinato per troppo tempo il mio collegio elettorale. Per fortuna la situazione è molto migliorata ora.</p>
    </intervention>
    <intervention id="1-062" speaker_id="24030" name="Philip CLAEYS" is_mep="True" mode="spoken" nationality="Belgium" birth_date="24-05-1965" birth_place="Gent" p_group="Non" m_state="BE">
      <p sl="nl">Signor Presidente, in occasione dell’apertura del cosiddetto parlamento della Repubblica comunista cinese il momento più importante è stato l’annuncio di una votazione su una legge antiseparatista, in realtà una minaccia contro Taiwan, che, come tutti sappiamo, è un paese democratico, indipendente di fatto dal 1941. Al contempo il regime comunista ha annunciato un aumento del 12,6 per cento della spesa militare. E’ difficile pensare che i due fatti siano del tutto slegati l’uno dall’altro.</p>
      <p sl="nl">In un momento simile, il Consiglio europeo si appresta a revocare l’embargo sugli armamenti contro la Cina, una decisione totalmente inammissibile, se l’Europa vuole mantenere la sua credibilità nel campo del diritti umani su scala mondiale. E’ pertanto opportuno che l’Assemblea invii un messaggio forte, a favore del mantenimento dell’embargo e contro la minaccia di aggressione pronunciata dalla cosiddetta Repubblica popolare cinese contro lo Stato democratico di Taiwan.</p>
    </intervention>
    <intervention id="1-063" speaker_id="4558" name="Dorette CORBEY" is_mep="True" mode="spoken" nationality="Netherlands" birth_date="19-07-1957" birth_place="Eindhoven" p_group="Socialist Group in the European Parliament" m_state="NL">
      <p sl="nl">A Leeuwarden in Frisia 30 dipendenti della società Atoglas sono scesi in sciopero contro il piano della casa madre francese, Total Fina Elf , che prevede la chiusura di Atoglas . Tale società è un’impresa produttiva di successo per la quale, secondo analisti indipendenti, si prospetta un futuro redditizio. Il consiglio di fabbrica non comprende i motivi di tale piano e si batte per evitare la chiusura, ma la dirigenza francese persiste nel suo intento di liquidare la società.</p>
      <p sl="nl">Non riesco a capire per quale motivo la Total Fina Elf rimanga sorda alle argomentazioni presentate dal consiglio di fabbrica. La società si presenta come un’impresa che accetta le proprie responsabilità sociali; quindi il minimo che possa fare è prestare ascolto al consiglio di fabbrica. Non comprendo poi perché la Total Fina Elf rimanga cieca dinanzi all’innovazione emergente in Frisia; poiché la Costituzione europea dichiara specificamente che la coerenza regionale e la solidarietà tra gli Stati membri rappresentano una meta comune, potremmo aspettarci che le società francesi abbiano riguardo per lo sviluppo regionale nei Paesi Bassi. I lavoratori in sciopero in Frisia si appellano a questo obiettivo europeo e alla Total Fina Elf affinché mantenga in funzione Atoglas . Invito vivamente i colleghi a sostenere i lavoratori che stanno scioperando in Frisia.</p>
    </intervention>
    <intervention id="1-064" speaker_id="28463" name="Frieda BREPOELS" is_mep="True" mode="spoken" nationality="Belgium" birth_date="07-05-1955" birth_place="Mopertingen" p_group="Group of the Greens/European Free Alliance" m_state="BE">
      <p sl="nl">Signor Presidente, onorevoli colleghi, sono estremamente lieta che lei e molti altri colleghi abbiate già attirato l’attenzione sulla brutalità con cui ieri è stata repressa la manifestazione delle donne a Istanbul, ma anche su altre gravi irregolarità rilevate in Turchia. L’Assemblea deve continuare a levare la sua protesta contro episodi come questi.</p>
      <p sl="nl">Queste donne ieri hanno sperimentato direttamente e in prima persona la superficiale considerazione del governo turco per i diritti umani. Ora, tuttavia, il Commissario Rehn, che è competente per l’allargamento e oggi si appresta a recarsi in visita in Turchia per la prima volta in vista dell’avvio dei negoziati di adesione, dovrebbe comprendere che questi interventi violenti hanno in realtà un grande peso.</p>
      <p sl="nl">La situazione dimostra che le riforme esistenti sulla carta producono scarsi effetti nella vita reale, che molte riforme riguardanti i diritti delle minoranze – ad esempio, i curdi – sono in stallo e che noi in quest’Assemblea dobbiamo seguire da vicino gli sviluppi dei prossimi mesi.</p>
    </intervention>
    <intervention id="1-065" speaker_id="23808" name="Csaba Sándor TABAJDI" is_mep="True" mode="spoken" nationality="Hungary" birth_date="26-06-1952" birth_place="Kiskunfélegyháza" p_group="Group of the Progressive Alliance of Socialists and Democrats in the European Parliament" m_state="HU">
      <p sl="fr">Signor Presidente, per quanto attiene alle prospettive finanziarie la situazione desta notevoli preoccupazioni in molti settori, soprattutto in relazione allo sviluppo rurale e alla tutela ambientale. Ovviamente una maggiore presenza dell’Europa non si può realizzare con meno denaro. Le risorse finanziarie per il periodo 2007-2013 sono palesemente insufficienti, ma i limiti di bilancio hanno ripercussioni diverse sui quindici rispetto ai dieci nuovi Stati membri.</p>
      <p sl="fr">A nostro avviso, i Fondi per lo sviluppo rurale potrebbero in una certa misura compensare le misure altamente discriminatorie adottate dal Vertice di Copenaghen, in virtù delle quali le piccole imprese agricole dei dieci nuovi Stati membri ricevono solo il 25 per cento degli aiuti diretti. A nostro parere, c’era solo una speranza di compensazione: il tanto acclamato sviluppo rurale, che è stato dichiarato una priorità dell’Unione europea per il mondo agricolo. Le risorse però sembrano palesemente troppo limitate.</p>
      <p sl="fr">Chiedo pertanto alla Commissione di far sì che le risorse per le regioni meno avanzate non vengano ridotte.</p>
    </intervention>
    <intervention id="1-066" speaker_id="24029" name="Koenraad DILLEN" is_mep="True" mode="spoken" nationality="Belgium" birth_date="06-11-1964" birth_place="Mortsel" p_group="Non" m_state="BE">
      <p sl="nl">Signor Presidente, Voltaire, il filosofo dell’illuminismo, ebbe a dire una volta “Non sono d’accordo con ciò che dite, ma difenderò fino alla morte il vostro diritto di dirlo”. Purtroppo noi che pensiamo di essere i paladini dei diritti umani in tutto il mondo talvolta trascuriamo il fatto che dovremmo prima mettere ordine a casa nostra. Sa il cielo che per le mie idee politiche sono ben lontano dal sindaco di Londra o dall’attore francese Dieudonné, ma non mi permetterei mai di impedire loro di esprimere le opinioni a cui hanno dato voce di recente. A prescindere dalla posizione che occupiamo nell’arena politica, dobbiamo tuttavia unire le forze ed esprimere la nostra indignazione per il modo in cui gli inquisitori dell’Università di Lione hanno sacrificato un deputato di quest’Assemblea, l’onorevole Gollnisch, sull’altare della correttezza politica, semplicemente per aver mancato di prudenza nell’esprimere la propria opinione. Anche se le vostre opinioni possono essere diametralmente opposte alle sue, egli non ha mai utilizzato in maniera indebita la sua posizione di professore o il suo status di esperto sul Giappone per trarne un vantaggio politico e, al di fuori dell’università, dovrebbe avere il diritto di dire ciò che desidera. Quanto è accaduto oggi a Lione è una vergogna.</p>
    </intervention>
    <intervention id="1-067" speaker_id="28267" is_mep="True" mode="spoken" role="Presidente" name="Josep BORRELL FONTELLES" nationality="Spain" birth_date="24-04-1947" birth_place="Pobla de Segur" p_group="Socialist Group in the European Parliament" m_state="ES">
      <p sl="unknown">Si conclude il tempo per gli interventi di un minuto.</p>
      <p sl="unknown">Molti deputati, compreso il sottoscritto, non sono soddisfatti della procedura “catch-the-eye ”. Capisco l’esigenza di tutti coloro che hanno chiesto la parola, ma non tutti possono intervenire. Dovremmo individuare una procedura più soddisfacente.</p>
      <p sl="unknown">Comprendo il punto di vista di tutti, ma abbiamo mezz’ora e cerco di essere equo quando do facoltà di parola; so che dopo ogni seduta sempre più deputati sono irritati con il Presidente.</p>
      <p sl="unknown">Dobbiamo individuare una procedura in grado di assicurare che questi interventi si svolgano in maniera più accettabile per tutti.</p>
      <p sl="unknown">Dichiarazione scritta (articolo 142 del Regolamento)</p>
    </intervention>
    <intervention id="1-068" speaker_id="4501" name="Jules MAATEN" is_mep="True" mode="spoken" nationality="Netherlands" birth_date="17-04-1961" birth_place="Nieuwer-Amstel" p_group="Group of the Alliance of Liberals and Democrats for Europe" m_state="NL">
      <p sl="nl">Pur avendo sollevato varie volte la questione dei cittadini europei in stato di detenzione in Thailandia, il problema dei prigionieri olandesi mi obbliga a parlarne nuovamente. Rien Parlevliet è gravemente malato, Li Yang e Eddy Tang, entrambi di Rotterdam, sono in pessime condizioni, ma penso particolarmente al caso di Machiel Kuijt. Era stato arrestato nell’aprile del 1997, poi assolto e a distanza di sei anni e mezzo inaspettatamente condannato all’ergastolo in appello; ora sta attendendo la sentenza della Corte di cassazione. Nel gennaio del 2004, in occasione di una visita dei reali olandesi in Thailandia, è stato promesso che la sentenza sarebbe stata emessa prima dell’estate; da allora non abbiamo più avuto notizie dalla Corte suprema. Le autorità giudiziarie tailandesi ci stanno prendendo in giro ed è per noi un’umiliazione che non possiamo più tollerare. Sebbene le questioni consolari rientrino nella sfera di competenza degli Stati membri, mi chiedo in tutta onestà se l’Unione europea può permettere che i diritti fondamentali dei suoi cittadini siano violati fino a questo punto. E’ bene che la Commissione si occupi di queste vicende, ma anche il Consiglio e l’Alto rappresentante devono avere modo di intervenire.</p>
    </intervention>
  </section>
  <section id="creitem11" title="Banca europea per gli investimenti (2003)">
    <intervention id="1-070" speaker_id="28267" is_mep="True" mode="spoken" role="Presidente" name="Josep BORRELL FONTELLES" nationality="Spain" birth_date="24-04-1947" birth_place="Pobla de Segur" p_group="Socialist Group in the European Parliament" m_state="ES">
      <p sl="unknown">L’ordine del giorno reca la relazione (A6-0032/2005), presentata dall’onorevole Alain Lipietz a nome della commissione per i problemi economici e monetari, sulla relazione di attività per il 2003 della Banca europea per gli investimenti [2004/2187(INI)].</p>
    </intervention>
    <intervention id="1-071" speaker_id="4384" name="Alain LIPIETZ" is_mep="True" mode="spoken" role="relatore" nationality="France" birth_date="19-09-1947" birth_place="Charenton" p_group="Group of the Greens/European Free Alliance" m_state="FR">
      <p sl="fr">Signor Presidente, esattamente cinque anni fa il Parlamento ha avviato un dialogo con la Banca europea per gli investimenti con una relazione d’iniziativa. Cinque anni fa ero già relatore e posso quindi dare testimonianza degli straordinari progressi compiuti nel frattempo nella qualità del dialogo tra la BEI e il Parlamento europeo, nella qualità di quel dialogo con la società civile che ci consente di conciliare la politica della BEI con le funzioni assegnate a tale Istituzione sin dalla fondazione dell’Unione europea.</p>
      <p sl="fr">Desidero quindi porgere innanzitutto un vivo ringraziamento a nome di tutti coloro che erano già presenti nella scorsa legislatura e, spero, di tutti coloro che ora si interesseranno alla BEI e al suo contributo all’attuazione della politica europea. Porgo inoltre le mie più sentite congratulazioni e i più vivi ringraziamenti agli amministratori della BEI con i quali abbiamo mantenuto tale dialogo.</p>
      <p sl="fr">E’ stato un dialogo che ha richiesto molti sforzi, un dialogo ricco, caratterizzato da vera interazione da entrambe le parti. Abbiamo modificato la nostra percezione della BEI e la BEI ha modificato la propria percezione delle sue prerogative.</p>
      <p sl="fr">Desidero pertanto utilizzare i pochi minuti a mia disposizione per esporre un sunto della relazione della commissione per i problemi economici e monetari, che è stata approvata all’unanimità, ripercorrendone i punti salienti, ovviamente in maniera interlocutoria.</p>
      <p sl="fr">Prima di tutto non possiamo più accontentarci di parlare di Lisbona e di Göteborg, ma dobbiamo cercare di progredire sulla chiarificazione degli obiettivi. La BEI riconosce che, in virtù del suo mandato, è tenuta a favorire l’attuazione della politica comunitaria; deve adottare criteri e indicatori quantitativi di concerto con il Parlamento.</p>
      <p sl="fr">In secondo luogo, noi deputati al Parlamento europeo avevamo avanzato con determinazione la richiesta che la BEI potesse concedere prestiti alle piccole e medie imprese. Tuttavia, questo tipo di operazione può essere effettuato solo tramite lo stanziamento di prestiti globali a istituti di credito, i quali a loro volta li distribuiscono alle imprese. In questo modo, rischiamo di perdere la capacità di controllare che tali prestiti siano coerenti con gli obiettivi dell’Unione europea e dobbiamo quindi individuare una soluzione per controllare la destinazione di tale credito, sempre ex post facto , ovviamente.</p>
      <p sl="fr">In terzo luogo, la politica sul microcredito deve essere estesa a un settore che riveste una grande importanza in una società che è al contempo un’economia basata sulla conoscenza e un’economia che invecchia. Mi riferisco alle imprese del terzo settore che prestano assistenza ai singoli e alle famiglie.</p>
      <p sl="fr">In quarto luogo, nel corso dell’audizione che abbiamo tenuto è emerso un potenziale conflitto. La BEI si sta adoperando molto per offrire prestiti a lungo termine e a basso costo alle autorità regionali e locali. Per quanto possano essere attraenti, questi prestiti si scontrano con i limiti imposti dal Patto di stabilità e di crescita. La tendenza ad aggirare questa difficoltà, concedendo prestiti a imprese private con la garanzia dello Stato, ovviamente comporta il rischio che insorgano impegni fuori bilancio. Proponiamo pertanto che la BEI segua l’esempio della Banca centrale europea, adottando norme di carattere etico.</p>
      <p sl="fr">Infine, e così passo alla mia ultima osservazione, nella prima versione della mia relazione abbiamo rilevato le accuse sollevate da alcuni settori della stampa, soprattutto al di fuori dell’Unione europea, su possibili conflitti di interesse a livello della direzione della BEI in virtù delle attività svolte in passato a capo di grandi imprese private, le quali potrebbero ora usufruire dei prestiti della BEI. Da allora la BEI ci ha inviato una serie di codici interni tesi a scongiurare tali conflitti di interesse, o ad ogni modo volti a tenerne conto nel tentativo di affrontarli prima che insorgano. Ho pertanto presentato un emendamento, che credo sia stato approvato da tutti i coordinatori di gruppo o relatori ombra, per ringraziare la BEI e rilevare che la Banca ha fornito una serie di precisazioni successivamente al voto espresso in seno alla commissione per i problemi economici e monetari.</p>
    </intervention>
    <intervention id="1-073" speaker_id="photo_generic" name="Piebalgs" is_mep="True" mode="spoken">
      <p sl="en">Membro della Commissione . – Signor Presidente, la Commissione accoglie con favore la relazione del Parlamento europeo sulla relazione annuale della BEI per il 2003 e incoraggia il gruppo BEI e il Parlamento a continuare il dialogo in corso, sviluppatosi nell’arco delle relazioni annuali.</p>
      <p sl="en">La Commissione sta lavorando sempre più a stretto contatto con il gruppo BEI su un ampio spettro di tematiche, sia all’interno che al di fuori dell’Unione europea. In quanto istituto di credito con vocazione politica, la BEI deve tastare il polso dello sviluppo della politica europea, reagendo in caso di necessità.</p>
      <p sl="en">All’interno dell’Unione la BEI ha una funzione molto importante da assolvere nell’attuazione della strategia di Lisbona e dell’azione europea per la crescita. Analogamente alla relazione del Parlamento, anch’io desidero porre l’accento sull’“Iniziativa per l’innovazione 2010”, che sostiene l’innovazione nonché la ricerca e lo sviluppo, e mettere in rilievo lo strumento di finanziamento delle infrastrutture per le reti transeuropee, che eroga fondi a favore dei progetti TEN. La lunga esperienza della banca nei progetti infrastrutturali, e quindi la sua capacità di offrire consulenza specializzata, possono e devono costituire un valore aggiunto, soprattutto in termini di vantaggi finanziari conferiti attraverso i prestiti. In particolare, accolgo con favore le attività ambientali della BEI, soprattutto l’incremento del credito per i progetti sulle fonti di energia rinnovabile.</p>
      <p sl="en">Al di fuori dell’Unione la BEI ha ampliato le proprie operazioni con i partner esistenti e ne ha acquisiti di nuovi. Desidero evidenziare in particolar modo l’operato della banca nei paesi partner del Mediterraneo, in cui si è registrato un aumento costante delle attività del FEMIP nel corso degli anni. Come il Parlamento ha rilevato, dovremo fare in modo che le future attività esterne della Banca siano saldamente inserite nelle politiche comunitarie in materia di relazioni esterne. Dovremo infatti tenere conto di questo fattore nei lavori tesi a definire la prossima serie di mandati di credito, che dovranno entrare in vigore a partire dal 2007.</p>
      <p sl="en">La relazione del Parlamento propone che siano definite norme prudenziali, atte a garantire che i prestiti della BEI non pregiudichino la sostenibilità del debito pubblico degli Stati membri. Sottolineo che il quadro in vigore ai sensi del Patto di stabilità e di crescita prevede un meccanismo preciso ed efficace, teso a garantire che l’indebitamento degli Stati membri avvenga in maniera sostenibile. Come sapete, stiamo comunque cercando di rafforzare maggiormente il Patto. Tra gli elementi di revisione del Patto che sono stati discussi si annovera anche la necessità di intensificare l’attenzione sugli aspetti a lungo termine delle finanze pubbliche, tenendo sempre più conto dei rischi per i governi, che potrebbero provocare un aumento del debito in futuro. In particolare, per quanto concerne i partenariati tra pubblico e privato, la Commissione ha predisposto orientamenti statistici più precisi per contabilizzarli nei conti pubblici, sottolineando l’importanza di dimostrare la corrispondenza tra valore monetario e valore reale.</p>
      <p sl="en">La Commissione riconosce il valido lavoro che la BEI ha svolto negli ultimi anni per migliorare la trasparenza e la governance societaria. La nuova dichiarazione della BEI sulla governance societaria rappresenta una sintesi utile delle sue politiche su tutta una serie di aspetti legati a tale materia. La Commissione incoraggia la BEI a tenere conto delle osservazioni che verranno dall’imminente consultazione pubblica sulle politiche di informazione pubblica.</p>
      <p sl="en">Per concludere, la Commissione accoglie con favore la relazione del Parlamento e auspica la continuazione del fruttuoso dialogo politico tra la BEI e il Parlamento.</p>
    </intervention>
    <intervention id="1-074" speaker_id="28167" name="Corien WORTMANN-KOOL" is_mep="True" mode="spoken" nationality="Netherlands" birth_date="27-06-1959" birth_place="Oud-Alblas" p_group="Group of the European People's Party (Christian Democrats) - Vice" m_state="NL">
      <p sl="nl">a nome del gruppo PPE-DE . – Signor Presidente, desidero ringraziare l’onorevole Lipietz per la relazione, equilibrata e al contempo positiva, sui risultati conseguiti dalla BEI. E’ del tutto legittimo, in quanto, rispetto agli anni precedenti, la BEI ha registrato sviluppi positivi, soprattutto in termini di trasparenza e di apertura. A nome del gruppo PPE-DE desidero congratularmi con la BEI, in particolare con il suo Presidente Maystadt, pur riconoscendo che devono essere apportati alcuni cambiamenti in materia di supervisione.</p>
      <p sl="nl">La questione del controllo prudenziale della BEI si pone pertanto – e a buon titolo – come uno dei temi di spicco nella relazione annuale, su cui però non è ancora stata individuata una soluzione adeguata. Il problema è come assicurare il controllo prudenziale in futuro. Desidero chiedere alla BEI e alla Commissione di presentare un parere entro la prossima relazione annuale. Sarebbe possibile?</p>
      <p sl="nl">Passo ora agli obiettivi. Deve essere attribuita enfasi al ruolo che la BEI può svolgere in relazione alla strategia di Lisbona, al rafforzamento dell’innovazione nonché della ricerca e dello sviluppo. Una maggiore sinergia tra i programmi della BEI e quelli della Commissione può rendere un grande contributo, e lo stesso vale anche per il cofinanziamento di progetti attraverso programmi della Commissione, ad esempio, nell’ambito dell’“Iniziativa per l’innovazione 2010”, ma anche viceversa. Nel caso in cui i progetti approvati dalla Commissione necessitino di cofinanziamento, la BEI potrebbe intervenire finanziariamente. Vorrei pertanto chiedere alla BEI di sviluppare uno strumento idoneo in modo che, ad esempio, le società private possano accedere più rapidamente a programmi quali CRAFT e a programmi di ricerca collettiva.</p>
      <p sl="nl">Alle PMI deve essere conferito un ruolo addirittura maggiore per quanto concerne l’impiego dei prestiti, poiché le differenze tra gli Stati membri sono significative. Sollecito pertanto la BEI a coinvolgere direttamente le PMI nelle operazioni di promozione e a promuovere il credito non solo attraverso gli istituti di credito negli Stati membri, poiché sussistono troppe differenze tra i vari paesi, soprattutto tra quelli di recente adesione. Desidero rinnovare le mie congratulazioni; domani saremo lieti di sostenere la relazione Lipietz in sede di votazione.</p>
    </intervention>
    <intervention id="1-075" speaker_id="21918" name="Manuel dos SANTOS" is_mep="True" mode="spoken" nationality="Portugal" birth_date="05-12-1943" birth_place="Mirandela" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">a nome del gruppo PSE . – Signor Presidente, pur riscontrando che esiste un relativo consenso sulla relazione, non per questo dobbiamo esimerci dal valutare alcune questioni fondamentali che vanno al di là della relazione e delle attività della Banca europea per gli investimenti, la BEI.</p>
      <p sl="pt">Nella discussione di oggi è già stato fatto cenno all’alto livello di cooperazione tra il Parlamento e la BEI negli ultimi cinque anni. Come sapete – e la relazione ne fa menzione – la BEI esiste da lungo tempo, sin dalla fondazione delle Comunità europee. Eppure opera di concerto con il Parlamento da soli cinque anni e questa cooperazione, come ricordato dal relatore, è stata molto fruttuosa e ha portato ad alcuni sviluppi altamente significativi.</p>
      <p sl="pt">Pertanto, questa esperienza di discreto successo è degna di lode, in quanto la BEI è una delle principali Istituzioni finanziarie europee, creata dagli Stati membri per finanziare gli investimenti e le politiche necessarie a conseguire gli obiettivi principali sanciti dai Trattati, sia direttamente sia attraverso finanziamenti privati.</p>
      <p sl="pt">La relazione che ci è stata presentata mette in luce questo aspetto, tratteggiando un’immagine del tutto positiva delle attività della Banca, riconoscendo che, quanto più essa partecipa al dialogo con il Parlamento, tanto più cresce l’efficacia e la trasparenza del suo operato. Va pertanto riconosciuto che le attività della Banca si sono gradualmente adattate alla realtà del clima economico europeo, e che essa è riuscita a conseguire tale adattamento pur ottemperando pienamente al suo mandato originale. E’ quindi facile identificare una serie di principi, norme, o se preferite, proposte, che la Banca dovrebbe attuare per rafforzare le proprie attività e che incrementerebbero la comprensione di tali attività, contribuendo quindi a migliorarne l’operato in futuro.</p>
      <p sl="pt">La prima di tali idee è che la Banca possa e debba svolgere un ruolo sempre più importante nello sviluppo dell’economia europea, soprattutto nei tempi di recessione, concentrando le proprie risorse e le proprie politiche sulla crescita economica e sulla coesione. In virtù del secondo principio la BEI dovrebbe svolgere una funzione importante, innescando un effetto moltiplicatore nella mobilitazione di finanziamenti privati o semipubblici, incentivando il coinvolgimento di tutti gli operatori economici con livelli accettabili di rischio, sia attraverso operazioni di capitale a rischio sia attraverso la concessione di garanzie. In terzo luogo la Banca deve valutare il vero contributo della sua politica alla strategia di Lisbona, ossia deve quantificare i risultati del suo operato e pubblicarli immediatamente. Seguendo il quarto principio, le attività della Banca devono produrre un effetto visibile e quantificabile sulla creazione di occupazione, ed un impatto positivo sul clima economico che al momento ostacola il pieno sviluppo delle PMI. Passando alla quinta proposta, visto che la Banca è chiamata a sostenere l’economia europea nel suo complesso, si deve attribuire un’enfasi particolare alla ricerca scientifica e alle industrie dell’alta tecnologia. Per quanto riguarda il sesto punto, tutti i principi enunciati devono essere perfettamente compatibili con il fermo impegno della BEI a mantenere la trasparenza e la responsabilità nel proprio operato, principi invocati dall’opinione pubblica, che sono stati consolidati nel dialogo con il Parlamento.</p>
      <p sl="pt">Signor Presidente, l’onorevole Lipietz ha presentato una prima proposta molto sensata, che spiana la strada a una relazione finale di alta qualità e a un ampio consenso, e che a mio parere merita il sostegno dell’Assemblea.</p>
    </intervention>
    <intervention id="1-076" speaker_id="28266" name="Sophia in 't VELD" is_mep="True" mode="spoken" nationality="Netherlands" birth_date="13-09-1963" birth_place="Vollenhove" m_state="NL">
      <p sl="nl">a nome del gruppo ALDE . – Signor Presidente, è chiaro che esiste un notevole consenso su questa materia e quindi desidero prima di tutto ringraziare il relatore per l’ottima relazione, che gode del sostegno di tutti. Sosteniamo inoltre la BEI nel corso positivo che essa segue ormai da alcuni anni.</p>
      <p sl="nl">Diversi deputati hanno già affermato che la BEI ha una vocazione politica e che contribuisce alla realizzazione degli obiettivi comunitari sanciti a Lisbona, a Göteborg e in altri consessi. Concordiamo pienamente con quanto è stato affermato. Desidero però evidenziare che deve essere preservata l’indipendenza della BEI, la quale deve dedicarsi a settori in cui può apportare valore aggiunto; in particolare essa deve contribuire a favorire lo sviluppo.</p>
      <p sl="nl">Desidero inoltre richiamare la vostra attenzione su alcuni punti secondari. Inutile dire che le attività della BEI devono essere improntate alla coerenza e non devono contraddirsi vicendevolmente. Di conseguenza, da un lato, è positivo che sempre più risorse siano accantonate per progetti ambientali, ad esempio per le fonti di energia rinnovabile – si tratta di un’ottima iniziativa –, ma dovremmo assicurarci che non siano simultaneamente finanziati altri progetti suscettibili di produrre effetti negativi sull’ambiente, in quanto un tipo di intervento annullerebbe l’altro.</p>
      <p sl="nl">Diversi deputati hanno già sottolineato l’importanza delle PMI nella creazione di occupazione in Europa. Non potrei essere più d’accordo e in proposito desidero sollecitare la BEI a concentrasi sull’innovazione. Per citare un particolare secondario, di cui però sono molto soddisfatta, è stato fatto cenno all’Anno del microcredito e, in occasione della Giornata internazionale della donna, potrebbe essere opportuno aggiungere che gli investimenti nelle piccole imprese gestite da donne si sono rivelati particolarmente redditizi in altre parti del mondo. E’ un fattore che dovremmo tenere presente.</p>
      <p sl="nl">Infine, come hanno già indicato alcuni colleghi, sono stati compiuti progressi positivi nei settori della trasparenza e della governance . Permangono però alcune critiche, come quelle mosse da Bank Watch e dallo stesso relatore. Posso solo consigliare alla BEI di tenere seriamente in considerazione tali critiche e di continuare sulla nuova strada intrapresa. Se così avverrà, avremo senz’altro ulteriori motivi per tessere le lodi della BEI il prossimo anno.</p>
    </intervention>
    <intervention id="1-077" speaker_id="2304" name="Esko SEPPÄNEN" is_mep="True" mode="spoken" nationality="Finland" birth_date="15-02-1946" birth_place="Oulu" p_group="Confederal Group of the European United Left - Nordic Green Left" m_state="FI">
      <p sl="fi">a nome del gruppo GUE/NGL . – Signor Presidente, come relatore per la commissione per i bilanci in materia di prestiti e garanzie della BEI, desidero esporre il parere della mia commissione su questo tema.</p>
      <p sl="fi">I crediti della BEI rappresentano una modalità agevole per sostenere lo sviluppo finanziario di paesi che non fanno parte dell’Unione europea. Tenendo presente questo scopo, ogni anno effettuiamo un trasferimento di fondi dal bilancio dell’Unione a un fondo speciale di garanzia, che funge appunto da garanzia per la BEI in caso di inadempimento sui prestiti. Il livello di inadempimento, però, è stato trascurabile. Pertanto, sarebbe opportuno ridurre il livello dei prestiti BEI che l’Unione garantisce attraverso il Fondo di garanzia. La stessa Banca europea per gli investimenti non chiede una garanzia totale per i prestiti che concede. In questo modo sarebbe possibile ridurre anche la percentuale dei fondi trasferiti dal bilancio comunitario al Fondo di garanzia. Introducendo queste modifiche, potremmo aumentare la porzione del credito della BEI destinato agli aiuti allo sviluppo per paesi al di fuori dell’Unione europea. Ci attendiamo che la Commissione proponga un emendamento sulle condizioni di impiego del Fondo di garanzia, e chiedo al Presidente della BEI Maystadt di confermare, a nome della sua Istituzione, se questi cambiamenti sono giustificati e se la Banca li accoglierebbe.</p>
      <p sl="fi">Quando, a fronte dell’allargamento dell’UE, l’autorizzazione globale per la concessione di prestiti è stata modificata, alle regioni limitrofe dell’Unione sul versante settentrionale e orientale non è stato riservato un trattamento paritario. La Banca, infatti, si è protesa più verso la regione mediterranea a causa dell’influenza esercitata da alcuni paesi del sud. A questo stato di cose, però, si potrà porre rimedio in futuro. Non possiamo infatti accettare una situazione in cui gli Stati membri non considerano in maniera imparziale tutte le regioni limitrofe dell’Unione, ma anzi cercano di favorire i propri vicini. Anche la BEI dovrebbe intervenire affinché tutti i paesi limitrofi dell’Unione ricevano credito su base paritaria.</p>
    </intervention>
    <intervention id="1-078" speaker_id="1969" name="Johannes BLOKLAND" is_mep="True" mode="spoken" nationality="Netherlands" birth_date="05-03-1943" birth_place="Oegstgeest" p_group="Independence/Democracy Group" m_state="NL">
      <p sl="nl">a nome del gruppo IND/DEM . – Signor Presidente, prima di tutto voglio ringraziare l’onorevole Lipietz per la relazione sulle attività della Banca europea per gli investimenti. L’anno scorso, con la proposta di relazione dell’onorevole Ridruejo, in seno alla commissione per i problemi economici e monetari abbiamo constatato quando sia difficile redigere una relazione sulle attività della BEI. Pensare agli organismi europei in maniera esasperata è sterile e non rende giustizia alla situazione in cui l’istituto si trova ad operare. La concisa relazione oggi in discussione, però, è equilibrata, e ho poche osservazioni da esprimere in merito.</p>
      <p sl="nl">Per quanto concerne la relazione dell’onorevole Lipietz mi rammarico che essa abbia trascurato l’impatto del credito sull’ambiente. A mio parere, la relazione ambientale della BEI è troppo limitata. La concessione di crediti alle imprese deve essere valutata tenendo conto anche degli effetti prodotti sull’ambiente; proprio per questo motivo, vorrei che fosse acclusa una relazione sull’impatto ambientale nelle valutazioni per la concessione di crediti. Nel paragrafo 20, il relatore giunge giustamente alla conclusione che deve essere accordata maggiore considerazione al miglioramento del controllo contabile della BEI. Oltre alla valutazione dei prestiti e delle condizioni alle quali essi vengono concessi, deve essere valutata anche l’organizzazione della BEI. Occorre vagliare l’efficacia dell’organizzazione e le modalità di rendicontazione delle risorse spese. La BEI è un’Istituzione comunitaria finanziaria, fondata dal Trattato, e pertanto deve essere oggetto dell’esame della Corte dei conti. Stabilendo buone relazioni con la Corte dei conti e con l’OLAF, sarà possibile accrescere la fiducia.</p>
      <p sl="nl">In terzo luogo, desidero richiamare la vostra attenzione sugli aspetti etici della concessione di crediti. I prestiti stanziati dalla BEI sono coerenti con i parametri etici dell’Assemblea? Mi vengono in mente gli esempi del finanziamento della ricerca scientifica e degli investimenti nello sviluppo tecnologico. Vengono concessi crediti per la ricerca e lo sviluppo a settori che non godono né del supporto politico né di quello morale del Parlamento? Spero che a queste domande sarà data risposta nel corso del dibattito.</p>
      <p sl="nl">Infine, accogliamo con particolare favore il riferimento al microcredito contenuto nel paragrafo 6. Quando vengono sostenute iniziative di dimensioni limitate, è possibile prestare un servizio personalizzato ed è gratificante constatare che questo strumento ottiene il riconoscimento che merita. A questo proposito vorrei che fosse posto l’accento sulla qualità dei progetti e sui crediti concessi. L’improvviso aumento di questo tipo di credito potrebbe comportare il rischio che non venga debitamente valutata la qualità dei progetti e dei crediti. Visto che i progetti ammissibili vanno vagliati attentamente, chiedo di adottare un approccio risoluto, che comporti la cooperazione con istituzioni che hanno esperienza di microcredito. Affinché tale strumento non diventi vittima del proprio successo, la BEI deve impegnarsi attivamente ad assicurare una qualità elevata dei microcrediti su base permanente.</p>
    </intervention>
    <intervention id="1-079" speaker_id="4238" name="Hans-Peter MARTIN" is_mep="True" mode="spoken" nationality="Austria" birth_date="11-08-1957" birth_place="Bregenz" p_group="Non" m_state="AT">
      <p sl="de">Signor Presidente, visto che per la terza volta consecutiva il Presidente dell’Assemblea mi ha impedito di dichiarare la mia posizione nel tempo dedicato agli interventi di un minuto, vorrei affrontare brevemente una questione di cui desidero parlare da tempo.</p>
      <p sl="de">Proprio in questo istante si sta riunendo l’Ufficio di presidenza e il punto n. 8 all’ordine del giorno è estremamente problematico. Quel consesso infatti sta programmando un attentato alla libertà di stampa. In un’Assemblea che di fronte al mondo asserisce di difendere la trasparenza, il suo Ufficio di presidenza, senza consultarsi prima con i deputati e senza darne pubblicità alcuna, intende promulgare norme che si fanno beffe della libertà di stampa e sono volte a consentire solo servizi di stampa ossequiosi e scevri da critiche.</p>
      <p sl="de">Vorrei solo informare l’opinione pubblica, e peraltro avevo già chiesto al Presidente di scongiurare che ciò accadesse. Lo stesso si può dire per il punto n. 7 all’ordine del giorno.</p>
      <p sl="de">Esiste un collegamento diretto tra questo problema e l’argomento ora in discussione: la relazione annuale di un’Istituzione comunitaria, in questo caso la Banca europea per gli investimenti. Negli ultimi anni abbiamo rilevato che la mancanza di trasparenza ha consentito una serie di iniziative cui si deve porre fine.</p>
      <p sl="de">Sono favorevole al paragrafo 21 della relazione, che dà voce alla preoccupazione sui possibili conflitti di interesse a livello della direzione della BEI, cui la stampa ha fatto ripetutamente riferimento. Noto con interesse che è già stato presentato un emendamento volto a eliminare il problema.</p>
      <p sl="de">Ricordo ancora molto bene le notizie pubblicate la scorsa estate a questo proposito, ad esempio, sul numero del 19 agosto dell’International Herald Tribune . Non vi è alcuna dimostrazione che questi conflitti di interesse siano stati eliminati o che vi sia trasparenza in tale ambito, e non credo che in una fase così precoce si possa essere tanto generosi nell’elogiare la BEI. Sebbene in linea generale attribuisca importanza alla Banca, la mancanza di trasparenza esclude la possibilità che vi sia fiducia e democrazia in questa sede e presso la BEI.</p>
    </intervention>
    <intervention id="1-080" speaker_id="4246" name="Othmar KARAS" is_mep="True" mode="spoken" nationality="Austria" birth_date="24-12-1957" birth_place="Ybbs an der Donau" m_state="AT">
      <p sl="de">Signor Presidente, signor Commissario, onorevoli colleghi, è davvero sorprendente che alcuni colleghi intervengano nel dibattito – come l’oratore precedente che è andato fuori tema – pur non avendo partecipato alla votazione sulla relazione in seno alla commissione di cui fanno parte. Vorrei fosse del tutto chiaro che il motivo per cui l’Assemblea sta discutendo della relazione sulla BEI oggi risiede proprio nel fatto che produce democrazia, trasparenza e supervisione parlamentare; la nostra cooperazione con la BEI dimostra che il dialogo con il Parlamento ha portato a migliorie e cambiamenti non solo nel dialogo stesso, ma anche nell’opera svolta.</p>
      <p sl="de">La BEI sta facendo un ottimo lavoro, per il quale vorrei manifestare la mia gratitudine. Desidero inoltre ringraziare il Vicepresidente uscente del consiglio d’amministrazione della BEI, il Professor Ewald Nowotny – che è anche vicerettore dell’Università di economia e amministrazione d’impresa di Vienna – per l’eccellente opera svolta.</p>
      <p sl="de">Che cos’è la BEI? E’ una banca pubblica, fondata dal Trattato CE quale principale Istituzione finanziaria per la realizzazione degli obiettivi dell’UE attraverso investimenti propri e gli investimenti che promuove. Si spera allora che non sia un caso del destino che questa settimana ci troviamo a discutere, oltre che della BEI, anche della revisione a medio termine della strategia di Lisbona e dei preparativi per il Vertice di primavera. Considero la BEI come il canale di comunicazione per la strategia di Lisbona, avente la funzione di sostenere gli stessi obiettivi di crescita, occupazione, competitività, coesione sociale e sostenibilità; vi chiedo pertanto che in futuro la Banca presenti le proprie relazioni in linea con la nuova strategia di Lisbona della Commissione e con i piani d’azione degli Stati membri, tenendo ancora più conto dei paragrafi 5, 8 e 10 sulle PMI, che sono al cuore dell’economia europea e svolgono un ruolo centrale nella creazione di occupazione.</p>
      <a text="(Il Presidente interrompe l’oratore)"/>
    </intervention>
    <intervention id="1-081" speaker_id="4483" name="Ieke van den BURG" is_mep="True" mode="spoken" nationality="Netherlands" birth_date="06-03-1952" birth_place="Apeldoorn" p_group="Socialist Group in the European Parliament" m_state="NL">
      <p sl="nl">Signor Presidente, anch’io voglio dissociarmi dalle osservazioni espresse dall’onorevole Martin. Il paragrafo 21 della risoluzione non indica in alcun modo la nostra insoddisfazione in merito alla trasparenza della BEI. Inoltre sembrerebbe che i fatti citati dall’onorevole Martin – le rivolte e lo scandalo che si è cercato di sollevare l’anno scorso in risposta a una relazione sulla BEI – siano falsi.</p>
      <p sl="nl">In questo intervento desidero principalmente porre in evidenza la relazione tra le attività della BEI e la strategia di Lisbona. Come variante al titolo della relazione Kok II “Occupazione, occupazione, occupazione”, lo slogan “Investimenti, investimenti, investimenti” potrebbe diventare il leitmotiv della strategia di Lisbona. La BEI ha una funzione cruciale in questo ambito. Vi ricordo infatti che nel 2004 sono stati investiti 7,1 miliardi di euro nel contesto dell’“Iniziativa per l’innovazione 2010”. Questi investimenti sono esattamente ciò di cui abbiamo bisogno, ovvero investimenti nella ricerca e nello sviluppo, nell’istruzione e nella formazione, e negli sviluppi delle tecnologie di informazione e di comunicazione.</p>
      <p sl="nl">Nella nota presentata al Consiglio ECOFIN il 2 febbraio, ho rilevato che era stato adottato un approccio innovativo anche in relazione agli strumenti finanziari. Questa nota contiene un elenco di idee che in parte sono state attuate, ma che in parte sono ancora in via di definizione. Esse mirano a garantire che la serie di opzioni della BEI siano fruibili e possano essere impiegate nella maniera più efficace per il microcredito, per le PMI, proprio per gli investimenti innovativi di cui abbiamo bisogno. Mi riferisco in particolare alla e- tecnologia, ai centri di valutazione e alla cooperazione tra le diverse attività all’interno del programma quadro per la ricerca. Spero inoltre che i ministri dell’ECOFIN stabiliranno un collegamento tra gli investimenti e le modalità di spesa e di investimento all’interno del Patto di stabilità e di crescita. Spero inoltre che il dibattito proseguirà.</p>
    </intervention>
    <intervention id="1-082" speaker_id="28248" name="Gabriele ZIMMER" is_mep="True" mode="spoken" nationality="Germany" birth_date="07-05-1955" birth_place="Berlin" p_group="Confederal Group of the European United Left - Nordic Green Left" m_state="DE">
      <p sl="de">Signor Presidente, la relazione indica chiaramente l’importante ruolo svolto dalla BEI nelle politiche di sviluppo dell’Unione europea. Credo che la Banca debba svolgere un ruolo ancora più attivo soprattutto per conseguire gli obiettivi di sviluppo del Millennio, dando prova di un maggiore impegno in tal senso. Pur riferendomi in questo caso alla lotta contro la povertà, vorrei aggiungere che tra i vari temi affrontati nella relazione non è stato sviscerato a sufficienza il problema degli investimenti all’interno della UE.</p>
      <p sl="de">Occorre soffermarsi anche sull’attuale capacità di stanziare aiuti per la ricostruzione delle regioni colpite dallo tsunami e dalle gravi inondazioni. Nonostante la grande eco avuta sui media dalla comunicazione del Presidente Barroso, il quale ha annunciato che sarebbero stati stanziati aiuti fino a un miliardo di euro attraverso la BEI, devo precisare che i finanziamenti non saranno mai disponibili se le attuali condizioni non muteranno. In diverse occasioni la stessa BEI ha puntualizzato che non possiede il mandato per stanziare i fondi a queste regioni, e che il costo del prestito sarebbe troppo elevato senza un cofinanziamento della Commissione. Chiedo pertanto al Parlamento di non rimanere sordo dinanzi alla richiesta di cofinanziamento.</p>
    </intervention>
    <intervention id="1-083" speaker_id="28372" name="Ryszard CZARNECKI" is_mep="True" mode="spoken" nationality="Poland" birth_date="25-01-1963" birth_place="Londyn " m_state="PL">
      <p sl="pl">Signor Presidente, onorevoli colleghi, la Banca europea per gli investimenti deve intrattenere stretti rapporti di collaborazione con la Banca centrale europea e con la Commissione europea, ma al contempo le sue priorità devono essere chiare. Se vogliamo che nell’Unione europea ci sia una vera integrazione – non solo un’integrazione politica, ma anche pratica e logistica – è necessario reperire gli opportuni finanziamenti per le reti transeuropee. Se auspichiamo lo sviluppo dell’economia europea, la Banca europea per gli investimenti dovrà potenziare il proprio sostegno alle PMI nonché al settore dell’economia sociale e dei “servizi di prossimità” che, vista l’evoluzione demografica, rivestono una grande importanza. E’ assolutamente cruciale garantire condizioni di equità nella concessione di prestiti; il volume di prestiti concessi ad alcuni Stati membri è relativamente ridotto e le loro PMI dovrebbero ricevere di più. A tal fine, la Banca europea per gli investimenti deve migliorare le proprie procedure amministrative e permettere a partner finanziari locali e alle PMI di accedere più ampiamente alle sue attività. E’ essenziale garantire la trasparenza di tutte le istituzioni correlate all’Unione europea, in particolare le istituzioni finanziarie. Purtroppo, però, abbiamo constatato l’esistenza di conflitti di interessi in seno alla dirigenza della BEI; basti citare, a mo’ di esempio, il paragrafo 21 della proposta di risoluzione. Queste sono davvero cattive notizie. Non dobbiamo consentire il ripetersi di conflitti di questo tipo, poiché trasmettono un’immagine negativa della BEI. Vi ringrazio.</p>
    </intervention>
    <intervention id="1-084" speaker_id="28579" name="Katerina BATZELI" is_mep="True" mode="spoken" nationality="Greece" birth_date="25-05-1958" birth_place="Athina" p_group="Socialist Group in the European Parliament" m_state="GR">
      <p sl="el">Signor Presidente, la Banca europea per gli investimenti è una delle principali Istituzioni finanziarie dell’Unione europea, ed è perciò evidente l’importanza del suo ruolo per raggiungere gli obiettivi della strategia di Lisbona. In tale contesto vorrei lodare l’impegno con cui la BEI guida gli investimenti dell’Unione europea sulla base degli obiettivi della strategia di Lisbona.</p>
      <p sl="el">In secondo luogo, mi sembra opportuno sottolineare la necessità di mantenere, nell’ambito dei finanziamenti dei diversi settori dell’economia europea, un equilibrio che rifletta anche la strategia di Lisbona: sviluppo, occupazione, coesione e ambiente. Per tale ragione sono favorevole all’aumento dei finanziamenti per le piccole imprese. Credo che sia importante estendere i finanziamenti al settore dell’economia sociale e dei “servizi di prossimità” e ridurre gli alti costi amministrativi. Sostengo gli sforzi profusi fino ad oggi dalla Banca per contribuire a finanziare gli investimenti materiali e immateriali richiesti dalle nuove tecnologie. Ritengo necessario potenziare il finanziamento degli investimenti nelle infrastrutture e soprattutto il finanziamento delle reti transeuropee.</p>
      <p sl="el">Vorrei concludere rilevando la necessità di coordinare le attività della Banca europea per gli investimenti con tutte le politiche dell’Unione europea a livello nazionale ed europeo.</p>
      <p sl="el">Per finire, desidero ringraziare il relatore, onorevole Lipietz, per la sua eccellente relazione.</p>
    </intervention>
    <intervention id="1-085" speaker_id="photo_generic" name="Maystadt" is_mep="True" mode="spoken">
      <p sl="fr">Presidente della Banca europea per gli investimenti. – Signor Presidente, mi consenta prima di tutto di esprimere la mia gratitudine per la decisione di portare avanti una tradizione che risale alla legislatura precedente. Come ha appena ricordato l’onorevole Lipietz, è soltanto da cinque anni che la Banca europea per gli investimenti viene invitata a dialogare con il Parlamento europeo. Da parte mia, non posso che rallegrarmene.</p>
      <p sl="fr">Certamente, dal punto di vista formale la Banca europea per gli investimenti non è un’Istituzione dell’Unione europea; i suoi azionisti sono gli Stati membri e noi dobbiamo rendere conto ai nostri azionisti, quindi ai governi e ai parlamenti nazionali; ma, d’altra parte, la Banca europea per gli investimenti è stata istituita dal Trattato e la sua missione – come si è ricordato – consiste nel sostenere finanziariamente gli obiettivi politici dell’Unione europea. Mi sembra quindi normale che la Banca venga invitata a illustrare la propria attività dinanzi ai rappresentanti eletti dei cittadini europei e posso confermare, come ha osservato l’onorevole Lipietz, che si tratta di un dialogo produttivo.</p>
      <p sl="fr">Indubbiamente in molti settori l’Assemblea oggi può esprimere un giudizio più positivo sulla BEI, perché un certo numero di raccomandazioni, formulate dalla commissione per i problemi economici e monetari e adottate dall’Assemblea, sono state attuate e hanno permesso di progredire, soprattutto in materia di governance , di trasparenza e di qualità del controllo. La settimana scorsa ho partecipato alla riunione annuale dei presidenti delle banche multilaterali di sviluppo e ho avuto il piacere di constatare che oggi, su molti punti, la BEI rappresenta un modello per altre istituzioni finanziarie internazionali.</p>
      <p sl="fr">Questo dialogo è produttivo e credo quindi che sia necessario portarlo avanti con diverse commissioni. Non mi dilungherò ulteriormente sulle questioni relative alla governance e alla trasparenza, che ho appena menzionato; mi limiterò a dire all’onorevole Wortmann-Kool che siamo disposti a discutere sulla questione del controllo prudenziale. Nessun’altra istituzione finanziaria è sottoposta a questo tipo di controllo per un motivo molto semplice: lo scopo principale del controllo prudenziale è la protezione dei risparmiatori; tuttavia, le istituzioni finanziarie internazionali non raccolgono i depositi dei risparmiatori.</p>
      <p sl="fr">Siamo comunque aperti al dialogo. Il Parlamento aveva suggerito che la Banca centrale europea esercitasse un’attività di supervisione sulla BEI; gli Stati membri, invece, non hanno voluto conferire tale competenza alla BCE. In ogni caso posso dirvi che abbiamo deciso, su base volontaria, di applicare le nuove regole di Basilea II. Di conseguenza, se un giorno fossimo sottoposti ad una supervisione, saremmo in grado di dimostrare all’autorità competente che sono state applicate le regole del settore.</p>
      <p sl="fr">Una parola sulle nostre attività nell’Unione europea. Ho notato che alcuni deputati di quest’Assemblea hanno insistito in modo particolare sul nostro contributo alla strategia di Lisbona; in effetti, a Lisbona il Consiglio europeo ha chiesto alla BEI di apportare un contributo al finanziamento di alcuni settori ritenuti assolutamente prioritari per questa strategia. E sapete bene quanto, nella strategia di Lisbona, l’aumento degli investimenti nella ricerca e nella formazione sia evidentemente un elemento fondamentale. Dopo Lisbona, abbiamo quindi lanciato un programma dal nome “i2i”: iniziativa per l’innovazione 2010. Nell’ambito di tale programma, abbiamo già accordato prestiti per ventiquattro miliardi di euro; per essere più precisi, sette miliardi per la formazione, dieci miliardi per la ricerca e lo sviluppo e sette miliardi per la diffusione delle nuove tecnologie. Siamo fermamente intenzionati a continuare su questa strada e, come ha detto l’onorevole Lipietz, a offrire un contributo che non si limiti ai discorsi e alle dichiarazioni di principio, ma finanzi alcuni progetti concreti, cercando – come ha affermato l’onorevole van den Burg – di impiegare nuovi strumenti di finanziamento. Nell’ambito del programma i2i, abbiamo già adottato nuovi tipi di prestito, che prevedono la ripartizione dei rischi. Attualmente stiamo lavorando, in collaborazione con la Commissione, a formule che ci consentirebbero di spingerci ancora più lontano in questa direzione e di assumere maggiori rischi, poiché si tratta di settori che, per loro stessa natura, esigono che il finanziatore si assuma parte del rischio.</p>
      <p sl="fr">Ho constatato anche che molti di voi hanno accennato alle piccole e medie imprese. Poiché il tempo a mia disposizione si sta esaurendo, risponderò molto brevemente. Posso confermare che, per quanto riguarda i prestiti globali – tema che è già stato oggetto di discussione in commissione – continuiamo nella rinegoziazione dei contratti con le banche intermediarie per garantire che esse trasferiscano effettivamente al beneficiario finale il vantaggio finanziario che noi offriamo loro. Noto altresì l’insistenza sul microcredito. Prendo nota delle preoccupazioni espresse in materia di ambiente e posso assicurarvi che, nella relazione che presentiamo al consiglio di amministrazione su tutti i progetti che ci viene chiesto di finanziare, c’è una sezione – talvolta molto dettagliata se il progetto lo giustifica – che riguarda l’impatto ambientale del progetto in questione.</p>
      <p sl="fr">Infine, vorrei soffermarmi brevemente sulle nostre attività al di fuori dell’Unione europea. In effetti tali attività si situano nel contesto del nuovo approccio adottato dall’Unione europea in materia di politica esterna; si tratta infatti, come è stato brevemente ricordato dall’onorevole Zimmer, di assicurare una migliore combinazione delle risorse fornite dalla Commissione, dagli Stati membri e dalla Banca europea per gli investimenti, in modo da accrescere l’efficacia dei nostri aiuti allo sviluppo e perseguire più attivamente e in maniera più diretta gli obiettivi del Millennio.</p>
      <p sl="fr">All’onorevole Seppänen dirò semplicemente che siamo perfettamente d’accordo con le sue proposte sul Fondo di garanzia; quanto alla ricerca di un nuovo equilibrio e alla tabella, non sta a noi decidere ma al Consiglio, che ci conferisce dei mandati per le diverse regioni.</p>
      <p sl="fr">Signor Presidente, la prego di scusarmi se ho superato il tempo di parola che mi era stato concesso; vorrei concludere riaffermando la nostra intenzione di portare avanti il dialogo con il Parlamento; lo facciamo con la commissione per i problemi economici e monetari, e abbiamo appena intrapreso un simile rapporto con la commissione per lo sviluppo. Siamo a disposizione delle diverse commissioni parlamentari per esaminare più approfonditamente questi problemi.</p>
    </intervention>
    <intervention id="1-086" speaker_id="1405" is_mep="True" mode="spoken" role="Presidente" name="Edward MCMILLAN-SCOTT" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="unknown">Presidente Maystadt, ringrazio lei e la sua Istituzione per il vostro lavoro.</p>
    </intervention>
    <intervention id="1-087" speaker_id="4238" name="Hans-Peter MARTIN" is_mep="True" mode="spoken" nationality="Austria" birth_date="11-08-1957" birth_place="Bregenz" p_group="Non" m_state="AT">
      <p sl="de">Signor Presidente, faccio riferimento all’articolo 145 del Regolamento nella sua versione attuale. Una collega si è rivolta direttamente a me e mi chiedo se le sue o le mie parole siano state interpretate male.</p>
      <p sl="de">A scanso di equivoci, vorrei ripetere che le mie affermazioni riguardavano specificamente il paragrafo 21 della relazione, che in effetti esprime proprio queste preoccupazioni. Se quindi i rappresentanti dei due partiti principali dell’Assemblea – che formano una specie di grande coalizione – ci dicono che va tutto bene, è legittimo che chiunque non appartenga a questa grande coalizione affermi che le cose non vanno bene, e questo mi porta al mio secondo punto.</p>
      <p sl="de">Un deputato ha fatto riferimento alla mia assenza in sede di votazione sulla relazione; il motivo è che faccio parte di tre commissioni parlamentari, le cui riunioni – di frequente, purtroppo – coincidono, e non mi è possibile essere in tre luoghi diversi contemporaneamente. A titolo informativo, e per amore di obiettività, vorrei sottolineare che Ewald Nowotny – cui l’onorevole deputato ha fatto riferimento – è stato una delle principali fonti di informazioni per questa cruciale relazione; perciò, se vogliamo davvero ottenere la chiarezza e la trasparenza che ancora ci mancano, faremo meglio a non attardarci oltre nella discussione di questi problemi.</p>
    </intervention>
    <intervention id="1-088" speaker_id="1405" is_mep="True" mode="spoken" role="Presidente" name="Edward MCMILLAN-SCOTT" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="unknown">La discussione è chiusa.</p>
      <p sl="unknown">La votazione si svolgerà domani, a mezzogiorno.</p>
    </intervention>
  </section>
  <section id="creitem12" title="Condizioni di accesso alle reti di trasporto del gas naturale">
    <intervention id="1-090" speaker_id="1405" is_mep="True" mode="spoken" role="Presidente" name="Edward MCMILLAN-SCOTT" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="unknown">L’ordine del giorno reca la raccomandazione per la seconda lettura (A6-0012/2005), della commissione per l’industria, la ricerca e l’energia, relativa alla posizione comune definita dal Consiglio in vista dell’adozione del regolamento del Parlamento europeo e del Consiglio relativo alle condizioni di accesso alle reti di trasporto del gas naturale [11652/2/2004 – C6-0188/2004 – 2003/0302(COD)] (Relatore: onorevole Esko Seppänen).</p>
    </intervention>
    <intervention id="1-091" speaker_id="2304" name="Esko SEPPÄNEN" is_mep="True" mode="spoken" role="relatore" nationality="Finland" birth_date="15-02-1946" birth_place="Oulu" p_group="Confederal Group of the European United Left - Nordic Green Left" m_state="FI">
      <p sl="fi">Signor Presidente, signor Commissario, presentiamo in seconda lettura questa proposta di regolamento relativo alle condizioni di accesso alle reti di trasporto del gas naturale. Le due letture si sono protratte per circa un anno e a questo proposito possiamo dire che, vista la situazione, il Parlamento ha lavorato con tutta la celerità possibile. Grazie all’eccellente livello di cooperazione mostrato dai vari gruppi politici, abbiamo raggiunto un risultato soddisfacente.</p>
      <p sl="fi">In qualità di relatore, avrei voluto che il regolamento comprendesse due questioni importanti che invece non vi compaiono. Quando le parti in causa discuteranno dell’accesso alle reti di trasporto del gas naturale nell’ambito del Forum di Madrid, sarei lieto che la Commissione continuasse ad ascoltare tutti gli interessati qualora in futuro venga modificata o aggiunta una proposta di regolamento. Per motivi giuridici non è stato possibile includere tale articolo nel testo. I servizi giuridici di tutte e tre le Istituzioni – Consiglio, Commissione e Parlamento – hanno ritenuto che la produzione legislativa dovesse aver luogo mediante la procedura di comitatologia, senza che l’audizione di un’agenzia esterna venisse inclusa nello stesso testo giuridico. Una Commissione accorta, che detenga il monopolio della presentazione di leggi rispetto a Consiglio e Parlamento, consentirà certamente al Forum di Madrid di mantenere il proprio ruolo di entità coesa e ascolterà con attenzione tutte le parti interessate. Mi aspetto perciò che, nel corso di questa discussione, i rappresentanti della Commissione ci rassicurino in proposito.</p>
      <p sl="fi">L’altro punto sul quale avrei voluto aggiungere un mio articolo al regolamento riguarda lo stoccaggio del gas. Il mantenimento dei monopoli di stoccaggio impedirà lo sfruttamento su larga scala delle reti a vantaggio di tutte le parti in causa e indebolirà la concorrenza sul mercato. Poiché le reti di trasmissione sono necessarie per trasportare il gas da un paese a un altro, il mercato del gas può operare con efficienza soltanto se le stesse condutture possono trasportare il gas venduto da un gran numero di produttori e acquistato da un gran numero di consumatori. L’utilizzo comune delle reti, ossia l’accesso alle reti, è perciò importante. Poiché quest’inverno il prezzo del gas è aumentato in alcuni Stati membri in maniera sproporzionata rispetto alle tendenze registrate in altri paesi, la Commissione deve spiegare qual è il problema.</p>
      <p sl="fi">Il Parlamento si compiace del fatto che, nella fase finale della seconda lettura, siamo riusciti a presentare alcune proposte volte a migliorare la posizione comune del Consiglio e ci aspettiamo che il Consiglio le adotti. L’obiettivo del Parlamento è di far entrare in vigore il regolamento quanto prima. Auspicabilmente esso contribuirà a persuadere alcuni Stati membri a rispettare i propri impegni, che da un lato essi hanno assunto per salvaguardare l’accesso alle reti del gas, ma che dall’altro non hanno rispettato. Ci sembra importante che il regolamento entri in vigore il prima possibile.</p>
    </intervention>
    <intervention id="1-092" speaker_id="photo_generic" name="Piebalgs" is_mep="True" mode="spoken" role="Commissione">
      <p sl="en">Membro della Signor Presidente, la proposta di regolamento del Parlamento europeo e del Consiglio relativo alle condizioni di accesso alle reti di trasporto del gas naturale è un buon esempio della proficua cooperazione tra le Istituzioni, e rappresenta quindi un’esperienza molto positiva. Grazie all’approccio costruttivo del relatore, onorevole Seppänen, e dei suoi colleghi appartenenti ai diversi gruppi politici del Parlamento, abbiamo ottenuto un testo che produrrà i risultati auspicati. Per questo motivo desidero ringraziare voi tutti; il vostro impegno a favore della proposta legislativa ha garantito non soltanto un’alta qualità del testo, ma anche un’attività legislativa rapida ed efficiente.</p>
      <p sl="en">Quando entrerà in vigore il regolamento, offrirà condizioni di accesso eque alle reti di trasporto del gas naturale in tutto il mercato europeo, completando quindi un elemento cruciale della direttiva sul mercato interno del gas. Se auspichiamo lo sviluppo della concorrenza, è essenziale garantire condizioni trasparenti e non discriminatorie per l’accesso alle reti di trasporto.</p>
      <p sl="en">Il Parlamento europeo ha svolto un ruolo cruciale nell’intero processo; molto degli emendamenti adottati in prima lettura sono stati accolti sia dal Consiglio che dalla Commissione. Possiamo perciò dire con un buon margine di sicurezza, che il Parlamento europeo ha già lasciato il segno con questo testo.</p>
      <p sl="en">Siamo ormai prossimi alla conclusione del processo legislativo, e ancora una volta abbiamo una raccomandazione che modifica il testo della posizione comune. La Commissione può accettare in toto il risultato del compromesso raggiunto tra il Parlamento europeo e il Consiglio, il cui esito spiana infine la strada all’approvazione del regolamento da parte del Consiglio, aggiungendo un importante strumento legislativo al quadro giuridico che istituisce il mercato interno del gas.</p>
      <p sl="en">Sono consapevole del fatto che alcuni di voi avrebbero voluto spingersi oltre, includendo l’accesso alle strutture di stoccaggio nell’ambito del regolamento; come il Parlamento, anche la Commissione attribuisce grande importanza alla questione, ma sono certo che questo regolamento non sia il contesto opportuno per affrontare un tema così rilevante.</p>
      <p sl="en">Le discussioni per il raggiungimento di un accordo volontario su linee guida volte a stabilire condizioni non discriminatorie di accesso alle strutture di stoccaggio si stanno avviando verso una felice conclusione; un accordo di questo tipo costituirebbe la maniera più efficace per realizzare rapidi miglioramenti nel mercato a partire dal 1° aprile 2005, a condizione che l’industria rispetti le disposizioni dell’accordo.</p>
      <p sl="en">E’ evidente che sia i responsabili normativi che la Commissione sorveglieranno attentamente l’applicazione di tali linee guida e, se necessario, a tempo debito verranno adottate ulteriori misure.</p>
      <p sl="en">Vi invito ad approvare la raccomandazione presentata dalla commissione per l’industria, la ricerca e l’energia, in quanto essa è lo strumento migliore per promuovere i nostri comuni obiettivi: un mercato interno per il gas che operi in maniera efficiente a, vantaggio dei consumatori e della competitività in Europa.</p>
      <p sl="en">Vorrei aggiungere che la Commissione continuerà a consultare tutte le parti in causa; l’esperienza che abbiamo avuto con il Forum di Madrid è stata un grande successo.</p>
    </intervention>
    <intervention id="1-093" speaker_id="28225" name="Herbert REUL" is_mep="True" mode="spoken" nationality="Germany" birth_date="31-08-1952" birth_place="Langenfeld" p_group="Group of the European People's Party (Christian Democrats)" m_state="DE">
      <p sl="de">a nome del gruppo PPE-DE. – Signor Presidente, onorevoli colleghi, comincerò rivolgendo i miei più sentiti ringraziamenti al relatore per lo straordinario spirito di collaborazione di cui ha dato prova nei rapporti con noi, consentendoci di concludere rapidamente e con successo un progetto avviato da lungo tempo. Il nostro obiettivo è stato duplice: da un lato, offrire ai popoli europei la possibilità di esercitare la libera scelta per l’accesso ai fornitori di gas – con l’offerta di un’ampia gamma di servizi – e, dall’altro, aprire il mercato. Abbiamo cercato di definire le condizioni quadro che saranno necessarie per raggiungere tale scopo: la pubblicità e la trasparenza del calcolo delle tariffe ed ampi requisiti informativi per i gestori delle reti. Questi elementi svolgeranno un ruolo essenziale.</p>
      <p sl="de">D’altra parte, è necessario garantire un equilibrio, ed è quanto abbiamo cercato di fare. Coloro che gestiscono le reti devono poter essere certi che i loro interessi sono tutelati. Non ha senso imporre condizioni tanto rigide da far perdere interesse a tutti i gestori delle reti; a mio avviso, su questo punto siamo riusciti a raggiungere un punto di equilibrio tra l’apertura del mercato e l’offerta di nuove opportunità ai consumatori, mantenendo vivo, allo stesso tempo, l’interesse economico dei gestori delle reti. Chi altro avrebbe dovuto farlo?</p>
      <p sl="de">Per le nostre decisioni ci siamo basati sugli accordi volontari e sulle linee guida per le migliori prassi, concordati a Madrid nel 2003. Credo che da parte nostra sia stato saggio basarci su un simile consenso e sono quindi d’accordo con l’onorevole Seppänen: dovremo ricordarcene al momento di votare sui successivi sviluppi. Come tutti i colleghi del PPE-DE, anch’io ritengo sia stato opportuno escludere da questo regolamento qualsiasi riferimento allo stoccaggio del gas – su cui ancora non si era raggiunto un accordo – e non sono neanche convinto che vi siano motivi vincolanti per istituire un regime giuridico su questo punto. Se esistono accordi volontari, è preferibile applicarli; per il momento non è necessario che tutto venga approvato e reso vincolante per legge, ma dobbiamo piuttosto aspettare e osservare l’evoluzione di questo processo.</p>
      <p sl="de">Vorrei aggiungere che il mercato del gas ha bisogno di tempo per svilupparsi; ciò presuppone che i governi nazionali recepiscano i provvedimenti da noi emanati. Solo dopo un certo periodo sarà possibile valutare l’efficacia del regolamento, e chiedo perciò che, dopo l’adozione odierna, facciamo in modo che ciò avvenga per poter poi analizzare gli sviluppi della situazione.</p>
    </intervention>
    <intervention id="1-095" speaker_id="1906" name="Bernhard RAPKAY" is_mep="True" mode="spoken" nationality="Germany" birth_date="08-01-1951" birth_place="Ludwigsburg" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">a nome del gruppo PSE. – Signor Presidente, signor Commissario, consentitemi di iniziare ringraziando sentitamente il relatore; solitamente non lo faccio, giacché ritengo che la funzione di un relatore sia quella di consegnare una relazione decorosa e che quindi i ringraziamenti non siano necessari quando si svolge un’attività ordinaria. Nel caso specifico, però, la questione era particolarmente complessa e il relatore, onorevole Seppänen, l’ha affrontata con straordinaria abilità. Questo non è stato certo l’inizio della discussione; io ed altri deputati ci conosciamo già dalla legislatura precedente, ed eravamo presenti durante la prima lettura, che si era dimostrata piuttosto difficile.</p>
      <p sl="de">Il Consiglio adesso si è unito al Parlamento per l’approvazione di molti dei punti che avevamo dibattuto in prima lettura – inizialmente con una certa acrimonia – e poi accettato; possiamo esserne soddisfatti. Il fatto è che l’elezione di nuovi parlamenti è sinonimo di nuove persone, nuove idee e nuove proposte. Ovviamente i nuovi deputati hanno portato con sé idee nuove e dal momento che, in linea di massima, era già stato raggiunto un compromesso con il Consiglio, è stato difficile integrarle. So che l’onorevole Seppänen era già favorevole all’approvazione della proposta della Commissione e della posizione del Consiglio senza modifiche essenziali e quindi è riuscito a difendere gli interessi del Parlamento e a negoziarne, con successo, l’accettazione da parte del Consiglio.</p>
      <p sl="de">Vengo al punto: né per il mercato dell’energia, né per altri settori auspichiamo una concorrenza fine a se stessa, ma siamo ben consapevoli del fatto che la concorrenza è uno strumento adeguato per incrementare al massimo l’efficienza del mercato comune. Il mercato comune e lo sfruttamento di questa maggiore efficienza rendono necessaria l’apertura dei segmenti nazionali del mercato e la loro trasformazione in un mercato unico dell’energia; occorre quindi un accesso trasparente e non discriminatorio alle reti. Secondo la nostra interpretazione, il regolamento prevede l’attuazione di orientamenti più specifici, dettagliati e vincolanti, integrando quindi la direttiva sul mercato interno del 2003, relativa alla completa apertura dei mercati del gas.</p>
      <p sl="de">Tra l’altro il regolamento intende introdurre requisiti di trasparenza più espliciti, richiedendo inoltre ai gestori delle reti di offrire a terzi servizi che consentano l’accesso alla rete e, in particolare, strutture tariffarie meno ambigue. Tale struttura tariffaria è essenziale se vogliamo garantire ai concorrenti un accesso trasparente e non discriminatorio all’utilizzo delle reti – che sono monopolistiche per natura – ed è soltanto disciplinandone l’accesso che riusciremo a controllarle e a renderle trasparenti e non discriminatorie. Ecco perché è stato importante per noi – in un caso che vorrei sottoporre alla vostra attenzione – ottenere ancora una volta maggior rigore nella posizione comune sulla struttura tariffaria, dopo aver fatto accettare molti altri punti. Il fatto è che non basta garantire che le tariffe fissate includano incentivi relativamente astratti per quanto riguarda l’efficienza. Le tariffe vanno misurate tenendo conto dei costi di un efficiente gestore della rete con una struttura comparabile; questo è ciò che l’Assemblea ha elaborato e fatto accettare per il commercio transfrontaliero di elettricità, ed è adatto anche alle reti del gas. Stando così le cose, questa raccomandazione merita il sostegno generale del Parlamento.</p>
    </intervention>
    <intervention id="1-096" speaker_id="28370" name="Vittorio PRODI" is_mep="True" mode="spoken" nationality="Italy" birth_date="19-05-1937" birth_place="Reggio Emilia" p_group="Group of the Progressive Alliance of Socialists and Democrats in the European Parliament" m_state="IT">
      <p sl="it">a nome del gruppo ALDE. – Signor Presidente, onorevoli colleghi, anch’io sono grato al collega Seppänen per il lavoro dettagliato che ci ha permesso di compiere. Ringrazio inoltre il Commissario Piebalgs per la sua presenza.</p>
      <p sl="it">Desidero sottolineare l’importanza della direttiva relativa al completamento del mercato interno del gas. Tale direttiva, che è stata adottata l’anno scorso, detta norme eque e dettagliate per l’accesso da parte di terzi alle reti di trasmissione del gas degli Stati membri, tenendo conto delle specificità dei mercati nazionali e regionali.</p>
      <p sl="it">Com’è già stato ricordato, la direttiva è analoga a quella sull’accesso alla rete per lo scambio transfrontaliero di elettricità. E’ importante ricordare che la proposta è costruita sulla base di accordi volontari, conclusi nell’ambito dell’European Gas Regulatory Forum , e diventerà vincolante attraverso questo regolamento.</p>
      <p sl="it">I principali cambiamenti introdotti dal Consiglio concernono le linee guida di cui all’articolo 9, di cui è stata ridotta la portata, l’esclusione della facoltà della Commisione di adottare nuove linee guida attraverso la procedura del comitato e la facoltà per la Commissione di emendare le linee guida riportate negli allegati. Le linee guida concernono i servizi di accesso a terzi, i principi dei meccanismi di allocazione delle capacità, le procedure di gestione della congestione e i requisiti di trasparenza.</p>
      <p sl="it">Il Consiglio ha inoltre introdotto un nuovo paragrafo all’articolo 9, che chiarisce la differenza tra le reti di gas nazionali, che deve rispecchiarsi nelle linee guida, nella loro applicazione e negli emendamenti futuri.</p>
      <p sl="it">Vorrei inoltre ricordare che il Consiglio ha rimandato la data di entrata in vigore del regolamento, dal 1° luglio del 2005 al 1° luglio del 2006, fatta eccezione per il paragrafo 2 dell’articolo 9, che entrerà in vigore sei mesi dopo.</p>
      <p sl="it">A nome del mio gruppo vorrei esprimere soddisfazione per l’accordo raggiunto con il Consiglio anche se, personalmente, avrei preferito che il regolamento del Consiglio e della Commissione accogliesse anche la necessità di regolamentare l’accesso alle strutture di stoccaggio. In questo periodo di grande freddo, in Italia è stato consumato il 10 per cento delle riserve, per cui ritengo opportuno ricordare anche questo aspetto, come pure l’effetto di ammortizzatore dei prezzi dello stoccaggio. Conto comunque sulla disponibilità della Commissione a disciplinare presto anche questa materia.</p>
    </intervention>
    <intervention id="1-097" speaker_id="28219" name="Daniel CASPARY" is_mep="True" mode="spoken" nationality="Germany" birth_date="04-04-1976" birth_place="Karlsruhe" m_state="DE">
      <p sl="de">Signor Presidente, signor Commissario, onorevoli colleghi, la liberalizzazione è in linea di principio un provvedimento positivo; nel settore del gas, però, essa difficilmente avrà effetti tangibili. Perché mai? Sono due i motivi principali.</p>
      <p sl="de">Pensiamo anzitutto ai produttori; per quel che ci riguarda, oggi essi sono unicamente Russia, Norvegia e Algeria. Si tratta di un oligopolio che determina l’andamento del mercato del gas e di una forza di mercato per cui, ad esempio, il 90 per cento del prezzo del gas in Europa è legato al petrolio. Non c’è alcun motivo economico che determini questa situazione; si tratta di un puro effetto del mercato o – per esprimersi con brutale franchezza – di un puro e semplice furto. Non c’è il minimo indizio di una concorrenza reciproca fra i produttori; e non ha senso regolamentare ciò che avviene a valle, se a monte c’è solo l’oligopolio formato dai tre grandi. E’ una situazione simile a quella di un mercato settimanale, in cui l’arrivo di un maggior quantitativo di fragole ne fa calare il prezzo; i russi, per esempio, dovrebbero immettere più gas sul mercato mondiale, iniziando a fare concorrenza ai norvegesi e facendo quindi scendere il prezzo – ma non lo faranno certo di propria iniziativa. Proprio qui devono intervenire il Consiglio e la Commissione.</p>
      <p sl="de">Il secondo ostacolo è costituito dai grandi distributori nazionali e internazionali, mentre le misure di cui stiamo ora discutendo colpiscono essenzialmente i piccoli distributori. Chi, ad esempio, fornisce il gas alla rete di una città tedesca di medie dimensioni? I russi morirebbero dalle risate se una città tedesca volesse acquistare energia da Gazprom e chiedesse di farsela consegnare direttamente. Per tale motivo desta preoccupazione il fatto che i principali fornitori di energia elettrica all’Europa siano anche i più importanti fornitori di gas.</p>
      <p sl="de">Se vogliamo concorrenza e liberalizzazione, allora il settore non dev’essere strutturato verticalmente, in modo che ogni fase, dall’estrazione all’ultimo anello della distribuzione, sia controllata dalle stesse mani. Dobbiamo attivarci per impedire, ad esempio, che i quattro grandi operatori tedeschi si organizzino in una struttura verticale ancor più ampia, assorbendo tutti i distributori piccoli e medi.</p>
      <p sl="el">Sia in Italia – con ed – che in Francia – con GDF ed EDF – sta avvenendo esattamente la stessa cosa. In un settore che si caratterizza per le reti di distribuzione, devono esistere distributori indipendenti dai grandi produttori. Ogni altra organizzazione sarebbe irragionevole in un settore come questo, in cui gli intrecci di capitale danneggiano la concorrenza.</p>
      <p sl="el">Per valido che sia, il nostro lavoro di oggi resterà purtroppo quasi senza effetto se non raccoglieremo queste sfide.</p>
    </intervention>
    <intervention id="1-098" speaker_id="2301" name="Reino PAASILINNA" is_mep="True" mode="spoken" nationality="Finland" birth_date="05-12-1939" birth_place="Arctic Ocean" p_group="Socialist Group in the European Parliament" m_state="FI">
      <p sl="fi">Signor Presidente, onorevoli colleghi, le linee guida concordate in precedenza per i mercati del gas vengono scarsamente rispettate, e ciò sta creando un’atmosfera di incertezza. Peraltro, tra i gestori dei sistemi di trasporto esistono grandi differenze, per quanto riguarda le condizioni di accesso; le inique condizioni di accesso alla rete del gas rappresentano un ostacolo alla funzione del mercato in questo settore. Il mercato interno non può operare in assenza di standard minimi per ciò che riguarda l’accesso di terzi alla rete; dobbiamo perciò realizzare condizioni non discriminatorie che garantiscano la concorrenza e accertino il rispetto delle nuove linee guida da parte di tutti.</p>
      <p sl="fi">Desidero congratularmi con il collega, onorevole Seppänen, che si è attivamente impegnato per far approvare quanto prima questo regolamento, com’era appunto nostro obiettivo; si tratta di un regolamento che metterà alla prova la reale disponibilità degli Stati membri a ritenere prioritari gli obiettivi di Lisbona. Non è certo sorprendente che il relatore abbia dovuto impegnarsi in un lungo e arduo dibattito con il Consiglio.</p>
      <p sl="fi">E’ ancora incerto, almeno per il momento, un aspetto dell’apertura dei mercati dell’energia alla concorrenza che avvantaggerebbe i consumatori in molti Stati membri; inoltre, da troppo tempo alcuni grandi Stati membri ignorano le norme del mercato interno. Di conseguenza, i giganti energetici di quei paesi, al riparo dalla concorrenza, sono riusciti a imporre ai consumatori prezzi più alti, e utilizzano i profitti supplementari – per esempio – per assorbire i concorrenti più piccoli che si trovano in una situazione più difficile a causa della concorrenza, rispetto a coloro che riescono a sfuggirle. L’Unione dovrà mostrarsi decisa e aprire tutti i segmenti del settore energetico ad una concorrenza equa, e ciò comprende le reti di trasporto del gas naturale.</p>
    </intervention>
    <intervention id="1-099" speaker_id="photo_generic" name="Piebalgs" is_mep="True" mode="spoken" role="Commissione">
      <p sl="en">Membro della Signor Presidente, dall’odierna discussione in Parlamento emerge un ampio consenso sulla portata e sullo spirito di questo regolamento. Si tratta di un importante strumento legislativo che, mi auguro, verrà adottato. Questo cruciale atto legislativo, sulle condizioni di accesso alle reti di trasporto del gas naturale, è necessario per garantire il funzionamento del mercato interno.</p>
      <p sl="en">Per quanto riguarda l’accesso alle strutture di stoccaggio, vorrei attirare nuovamente la vostra attenzione sul fatto che presto disporremo di un accordo volontario sulle linee guida concernenti condizioni non discriminatorie di accesso alle strutture di stoccaggio; se sarà necessario, inoltre, saranno adottate ulteriori misure.</p>
      <p sl="en">L’onorevole Caspary ha menzionato alcune questioni importanti. Questo regolamento rappresenta una delle misure necessarie a realizzare le condizioni adeguate per il mercato interno dell’energia. La Commissione sta facendo molto al riguardo: stiamo cercando di diversificare le fonti di approvvigionamento, e ciò produrrà necessariamente dei cambiamenti in materia di politica dei prezzi.</p>
      <p sl="en">Entro la fine dell’anno la Commissione redigerà una relazione per analizzare la situazione del mercato energetico, che sarà elaborata di concerto con le autorità competenti per la concorrenza; questo ci consentirà di occuparci dei problemi che avete sollevato.</p>
      <p sl="en">Vorrei nuovamente sottolineare che il significativo progresso registrato con il regolamento può essere attribuito al modo in cui è stato preparato; il Forum di Madrid si è dimostrato un grande successo, ed ecco perché dovremmo affrontare la questione dello stoccaggio nello stesso modo. Desidero ringraziare il Parlamento e il relatore per l’ottimo lavoro svolto nel preparare questo strumento legislativo sul mercato dell’energia.</p>
    </intervention>
    <intervention id="1-100" speaker_id="23705" is_mep="True" mode="spoken" role="Presidente" name="Miroslav OUZKÝ" nationality="Czechia" birth_date="18-08-1958" birth_place="Chlumec nad Cidlinou" p_group="European Conservatives and Reformists Group" m_state="CZ">
      <p sl="unknown">La discussione è chiusa.</p>
      <p sl="unknown">La votazione si svolgerà domani alle 12.00.</p>
    </intervention>
  </section>
  <section id="creitem13" title="Forme di energia alternative">
    <intervention id="1-102" speaker_id="23705" is_mep="True" mode="spoken" role="Presidente" name="Miroslav OUZKÝ" nationality="Czechia" birth_date="18-08-1958" birth_place="Chlumec nad Cidlinou" p_group="European Conservatives and Reformists Group" m_state="CZ">
      <p sl="unknown">L’ordine del giorno reca l’interrogazione orale (B6-0018/2005) degli onorevoli Mechtild Rothe, Reino Paasilinna e Hannes Swoboda, a nome del gruppo PSE, e dell’onorevole Dimitrios Papadimoulis, a nome del gruppo GUE/NGL, alla Commissione, sulle forme di energia alternative; l’interrogazione orale (B6-0157/2005) degli onorevoli Rebecca Harms e Claude Turmes, a nome del gruppo Verts/ALE, alla Commissione, sulle forme di energia alternative; e l’interrogazione orale (B6-0158/2005) dell’onorevole Lena Ek, a nome del gruppo ALDE, alla Commissione, sulle forme di energia alternative.</p>
    </intervention>
    <intervention id="1-103" speaker_id="2295" name="Hannes SWOBODA" is_mep="True" mode="spoken" nationality="Austria" birth_date="10-11-1946" birth_place="Bad Deutsch Altenburg" p_group="Group of the Progressive Alliance of Socialists and Democrats in the European Parliament - Vice" m_state="AT">
      <p sl="de">Signor Presidente, signor Commissario, onorevoli colleghi, se si deve credere ai media – e in questo caso mi sembra più che ragionevole crederci – nel 2004 i cinque maggiori gruppi petroliferi hanno registrato utili netti pari a 65 miliardi di euro, 37 miliardi dei quali erano attribuibili ai tre gruppi “europei”, ossia Shell , BP e Total . Se si considera l’attuale situazione e si osserva l’andamento della domanda, si può presumere che questo risultato sarà senz’altro superato nel 2005. Non si tratta infatti di una fluttuazione della crescita di breve periodo; a causa del fabbisogno energetico di molti paesi importanti, come la Cina e l’India, questi utili sono destinati ad aumentare ulteriormente.</p>
      <p sl="de">Alcuni di questi aumenti degli utili, soltanto nel 2004, erano pari al 20, 30, 40 o 50 per cento delle cifre registrate nel 2003. Che cosa stanno facendo le aziende di questi utili eccezionali? E’ interessante esaminare i loro bilanci su Internet ; gran parte di questi utili vanno agli azionisti, ed una parte sostanziale di questi viene utilizzata per riacquistare azioni; Shell , per esempio, soltanto nel quarto trimestre del 2004, ha speso 1,6 miliardi di euro proprio per questo, e prevede di spendere tra 2,3 miliardi di euro e 3,9 miliardi di euro nel 2005. BP ha fatto altrettanto e sta accantonando anche di più per l’anno prossimo – 6 miliardi di euro per il ritiro di azioni, per la stabilizzazione, per evitare un’eccessiva influenza da parte dei suoi azionisti, eccetera.</p>
      <p sl="de">D’altra parte però, la situazione attuale – di cui lei, signor Commissario, ha parlato in termini estremamente positivi – mostra che l’Unione europea sta cercando di sviluppare sistemi sostenibili di energia e di investire nella ricerca. Se non erro, 900 milioni di euro sono stati accantonati per la ricerca comunitaria in questi settori tra il 2003 e il 2006. Questa però è soltanto una piccolissima parte degli utili delle grandi compagnie petrolifere – non sto parlando delle aziende di piccole o medie dimensioni – che operano in Europa e altrove. E’ una piccolissima parte delle somme utilizzate dalle grandi compagnie petrolifere per fare incetta delle proprie azioni e renderle meno soggette all’influenza dei loro stessi azionisti.</p>
      <p sl="de">Ci troviamo davanti a una significativa discrepanza. Non invidio gli utili di nessuno, ma sappiamo perfettamente che le compagnie petrolifere essenzialmente stanno producendo utili eccezionali, che non sono dovuti né ai loro investimenti né ai loro sforzi, ma allo stato del mercato, ossia agli aumenti registrati nell’offerta e nella domanda. Credo quindi che sia giunto il momento che questi utili producano anche benefici per lo sviluppo e l’applicazione di energie rinnovabili e alternative, ossia, in generale, per i sistemi di energia sostenibile.</p>
      <p sl="de">Solitamente lo faremmo con le imposte, ma nel caso specifico non è possibile. La stessa industria ha manifestato un grande interesse a favore di accordi volontari, e vorrebbe dimostrare a tutti il proprio senso di responsabilità. Per le compagnie petrolifere internazionali, la cosa migliore sarebbe proprio quella di mostrare il proprio senso di responsabilità nel rispetto degli auspici espressi dalla Commissione – spero che tali auspici sopravvivano – e di discuterne insieme, per raggiungere un accordo volontario che consenta di utilizzare almeno parte di tali utili eccezionali per la ricerca e lo sviluppo di sistemi di energia sostenibile. Di conseguenza, chiedo alla Commissione – e a lei, signor Commissario – di considerare seriamente questa proposta e di parlare ai grandi gruppi nella speranza di ottenere qualcosa in questo campo. In tal modo potremmo utilizzare i fondi per altri importanti progetti di ricerca. Le compagnie petrolifere farebbero bene a mostrarsi socialmente responsabili e a sviluppare sistemi alternativi di energia.</p>
    </intervention>
    <intervention id="1-104" speaker_id="28586" name="Dimitrios PAPADIMOULIS" is_mep="True" mode="spoken" nationality="Greece" birth_date="21-03-1955" birth_place="Athina" m_state="GR">
      <p sl="el">Signor Presidente, in considerazione dei notevoli vantaggi che le forme alternative di energia offrono all’ambiente, alla sanità pubblica e alla qualità della vita dei cittadini, la domanda a cui né la Commissione né il Parlamento europeo hanno dato una risposta effettiva è la seguente: come possiamo favorire l’ulteriore sviluppo di forme alternative di energia, così che i cittadini possano goderne i vantaggi?</p>
      <p sl="el">Abbiamo dinanzi a noi la recente relazione della Commissione, che riscontra un grave ritardo in rapporto agli obiettivi fissati nella direttiva 2001/77. Di conseguenza, dobbiamo fare di più. Personalmente credo che tale sforzo vada consolidato in tre direzioni fondamentali.</p>
      <p sl="el">Prima di tutto, occorre creare un ambiente politico più vantaggioso in cui promuovere forme alternative di energia. Qui il ruolo del governo è decisivo, dal momento che le grandi multinazionali del settore energetico stanno ancora investendo soprattutto nel petrolio, e non sarà facile per loro abbandonare questo approccio unilaterale. Serve perciò un pacchetto di incentivi governativi per favorire gli investimenti nelle forme alternative di energia e realizzare mercati remunerativi per queste ultime.</p>
      <p sl="el">In secondo luogo è necessario creare un quadro giuridico adatto a sostegno delle forme alternative di energia. In altre parole, dobbiamo affrancare questi mercati dai vincoli di un sistema energetico costruito – insieme alle sue basi giuridiche – quando le forme alternative di energia erano praticamente sconosciute.</p>
      <p sl="el">La terza e più importante direzione – ed è su questa che si impernia l’interrogazione che insieme ai colleghi ho presentato alla Commissione europea – è quella di aumentare rapidamente gli investimenti pubblici e privati nella ricerca, per sviluppare tecnologie migliori e più economiche connesse alle forme alternative di energia. Lo sviluppo di forme alternative di energia dipende in primo luogo dalla ricerca nello sviluppo di nuove tecnologie, e questa è la nostra grande occasione, ora che le grandi compagnie petrolifere stanno accumulando una fortuna in utili eccezionali ottenuti sfruttando gli aumenti dei prezzi in borsa; ora che – come è ormai evidente a tutti – il programma quadro per la ricerca e lo sviluppo è inadeguato rispetto alle risorse disponibili; questa è la nostra occasione per promuovere l’idea di un’imposta per l’energia pulita da imporre all’industria petrolifera e da utilizzare per finanziare lo sviluppo di forme alternative di energia. Per esempio, potremmo pensare ad un’imposta non superiore all’1 per cento degli utili netti delle aziende, per tutelarne la competitività.</p>
      <p sl="el">Attendo con interesse la risposta della Commissione e soprattutto le fasi successive.</p>
    </intervention>
    <intervention id="1-105" speaker_id="4432" name="Claude TURMES" is_mep="True" mode="spoken" nationality="Luxembourg" birth_date="26-11-1960" birth_place="Diekirch" p_group="Group of the Greens/European Free Alliance" m_state="LU">
      <p sl="en">Signor Presidente, in Iraq si muore a causa della guerra per il petrolio; l’economia europea sta rallentando a causa dei prezzi del petrolio, elevati ed instabili; i debiti creati dalle importazioni di petrolio stanno mettendo in ginocchio i paesi del Terzo mondo. In questa situazione quindi ci sono solo sconfitti? No, ci sono anche dei vincitori: sei delle “sette sorelle” – tra cui Exxon , Total , Shell , BP , ed altre – hanno guadagnato cifre scandalose negli ultimi due o tre anni. Oggi, nell’Unione europea, esse non hanno alcun obbligo né in materia di ricerca, né per l’aggiunta di prodotti derivanti da fonti di energia rinnovabili a quelli che vendono abitualmente agli automobilisti. Signor Commissario, quando cambierà tutto questo?</p>
    </intervention>
    <intervention id="1-106" speaker_id="28127" name="Lena EK" is_mep="True" mode="spoken" nationality="Sweden" birth_date="16-01-1958" birth_place="Mönsterås" p_group="Group of the Alliance of Liberals and Democrats for Europe" m_state="SE">
      <p sl="sv">Signor Presidente, signor Commissario, onorevoli colleghi, vorrei cominciare con un rapido esame del mondo in cui viviamo per poi analizzare la situazione europea, della quale siamo congiuntamente responsabili. In Medio Oriente ci sono i grandi paesi produttori di petrolio e l’intera area è caratterizzata da instabilità e da risorse petrolifere limitate. Dall’altra parte abbiamo un grande paese, la Russia, il cui Presidente Putin ha capito che l’energia conferisce potere e sta accentrando nelle sue mani – vale a dire all’interno del Cremlino – una quantità sempre crescente di tale potere, mediante varie aziende che operano in Russia nel settore energetico. L’Unione europea conta dieci nuovi Stati membri che dipendono notevolmente dalle importazioni di energia dalla Russia; ci sono poi vecchi Stati membri, come la Germania, in cui metà delle importazioni di gas proviene dalla Russia. Dal punto di vista della sicurezza, ciò significa che la situazione è estremamente squilibrata e instabile.</p>
      <p sl="sv">Inoltre abbiamo gravissimi problemi ambientali – e tutti concordiamo sulla necessità di risolverli – oltre ad obiettivi ambientali estremamente ambiziosi. Allo stesso tempo, i prezzi dell’energia sono in aumento ed i consumi stanno crescendo. In Europa industria, famiglie e trasporti registrano un fabbisogno energetico in continua crescita. Come ho già detto, alcuni paesi hanno contratto una considerevole dipendenza dalle importazioni.</p>
      <p sl="sv">Abbiamo poi problemi considerevoli in relazione alle reti energetiche. In Svezia, in seguito ad una tempesta quasi 50 000 famiglie – oltre naturalmente alle industrie e alle piccole imprese dell’area colpita – sono rimaste senza elettricità per oltre due mesi, il che è assolutamente inaccettabile. Ricordiamo inoltre che in un’occasione anche l’intero territorio italiano si è trovato al buio per parecchie ore. Questa instabilità delle reti energetiche è inaccettabile.</p>
      <p sl="sv">L’Unione europea ha affermato che i cosiddetti progetti TEN sono estremamente importanti, ma dobbiamo constatare che, una dopo l’altra, in tutte le zone in cui queste reti sono state realizzate, esse hanno segnato una battuta d’arresto o comunque non si sviluppano al ritmo previsto nelle decisioni originali. Nel complesso quindi ci troviamo in una situazione estremamente preoccupante.</p>
      <p sl="sv">La politica energetica europea deve assicurare un accesso stabile all’energia; è necessario garantire il funzionamento e la stabilità delle reti di trasporto e gli investimenti delle imprese in nuove tecnologie, così che una semplice tempesta o eventi simili non comportino interruzioni prolungate nell’approvvigionamento energetico. Dobbiamo garantire il funzionamento dei progetti TEN. La mia prima domanda quindi è rivolta alla Commissione: come potrà assicurare la stabilizzazione dell’approvvigionamento energetico?</p>
      <p sl="sv">Inoltre l’approvvigionamento energetico in Europa dev’essere trasformato, ossia dobbiamo ottenere quell’energia ecocompatibile sulla cui necessità concordiamo. Ne consegue che la Commissione ha una grandissima responsabilità. La cooperazione tra politiche di settori diversi non è frequente, ma disponiamo di una riforma agricola grazie alla quale si potrebbe produrre biomassa su alcune zone dei terreni agricoli europei attualmente inutilizzate. L’industria richiede energia; dobbiamo inoltre rispettare i nostri obiettivi ambientali e occupazionali. Pongo quindi la mia seconda domanda alla Commissione: che tipo di collaborazione esiste fra i diversi settori della Commissione per risolvere questi problemi?</p>
      <p sl="sv">Abbiamo poi bisogno di imprimere nuova spinta all’approvvigionamento energetico, ossia dobbiamo produrre più energia. Che cosa si sta facendo per garantire che – mediante impianti di riscaldamento che coprono interi distretti, cogenerazione, eccetera – anche l’industria principale d’Europa produca maggiore energia? Signor Presidente, l’energia è potere. Dobbiamo quindi garantire che questo potere venga sfruttato adeguatamente.</p>
    </intervention>
    <intervention id="1-107" speaker_id="photo_generic" name="Piebalgs" is_mep="True" mode="spoken">
      <p sl="en">Membro della Commissione. – Signor Presidente, condivido la preoccupazione che ha ispirato queste domande: come rispondere alle sfide derivanti dagli impegni che abbiamo assunto a Kyoto, come reagire agli alti prezzi del petrolio e del gas, e come far fronte alla crescente dipendenza europea dalle importazioni di idrocarburi? Come ho già affermato in questa sede, si tratta di questioni fondamentali per la nuova Commissione.</p>
      <p sl="en">Per sviluppare una politica energetica coerente è necessario realizzare un pacchetto di politiche che si sostengano a vicenda e che insieme raggiungano i tre obiettivi principali: la competitività, lo sviluppo sostenibile e la sicurezza dell’approvvigionamento energetico.</p>
      <p sl="en">Comincerò con la nostra dipendenza dalle importazioni di petrolio. Gli ultimi aumenti del prezzo del petrolio sono l’ulteriore dimostrazione della persistente volatilità del mercato petrolifero. E’ evidente che l’attuale e la futura concorrenza per le risorse degli idrocarburi influisce sulla sicurezza globale dell’approvvigionamento energetico e sulla crescita economica – e sarà così anche in futuro. Le previsioni energetiche inoltre sono per me fonte di ulteriore preoccupazione: se non faremo qualcosa, entro il 2030 le importazioni petrolifere potrebbero ammontare al 70 per cento del fabbisogno complessivo.</p>
      <p sl="en">Ovviamente dobbiamo portare avanti la nostra politica di diversificazione e il dialogo con i paesi produttori; tuttavia, proprio a causa della sua dipendenza, l’Unione europea ha un margine di manovra angusto per influenzare l’approvvigionamento energetico. Inoltre, le nostre fonti energetiche sono scarse o, in alcuni casi, meno competitive. Sul fronte della domanda è perciò essenziale che l’Unione europea possa e debba intervenire; ecco perché ritengo che l’Unione si debba concentrare sull’orientamento e sul controllo della domanda.</p>
      <p sl="en">Su queste basi la Commissione europea si è già impegnata ad agire per diversificare le fonti energetiche, per promuovere l’efficienza e per sostenere lo sviluppo di fonti rinnovabili. Tutte queste azioni mirano a ridurre l’uso degli idrocarburi nella nostra società e a diminuirne la percentuale nel mix energetico. Come ho già annunciato, porterò avanti le azioni dell’Unione europea in questi settori e mi adopererò per rafforzarle, soprattutto per quanto riguarda l’efficienza energetica; un impegno maggiore in questo campo gioverà alla sicurezza di approvvigionamento, ma anche agli altri obiettivi cruciali, come quelli connessi all’agenda di Lisbona. In primavera presenterò un Libro verde sull’efficienza energetica per esporre le mie idee.</p>
      <p sl="en">Comprendo il desiderio degli onorevoli deputati di favorire le sovvenzioni incrociate dell’energia rinnovabile, ma temo che sarà difficile capire esattamente che cosa si intenda con le espressioni “profitti eccezionali” o “eccessiva partecipazione nella politica aziendale”; e sarà altrettanto difficile dare istruzioni alle aziende sul modo migliore di spendere i profitti ottenuti. Allo stesso tempo però, seguirò le indicazioni degli onorevoli deputati.</p>
      <p sl="en">Vorrei sottolineare che le principali compagnie petrolifere, come BP , Shell , Repsol e Total , hanno già intrapreso importanti attività di ricerca, sviluppo e applicazione nel campo delle energie rinnovabili e del sequestro e stoccaggio della CO2. Nel dialogo che intrattengo regolarmente con tali società ribadisco sempre l’importanza di una loro crescente presenza in questo settore; nei miei futuri contatti con le compagnie petrolifere operanti nell’Unione europea, quindi, incoraggerò il loro impegno a favore della ricerca e dello sviluppo nei settori dell’energia rinnovabile e della cattura e stoccaggio di CO2. Detto questo, vorrei ricordare che negli ultimi anni l’Unione europea ha realizzato un quadro generale per lo sviluppo di fonti rinnovabili unico al mondo, che contiene direttive sulla promozione di elettricità verde e dei biocombustibili. Tali direttive hanno dato luogo, in gran parte degli Stati membri, a sistemi di supporto e hanno consentito il mantenimento del ruolo trainante dell’Unione europea nell’ecotecnologia.</p>
      <p sl="en">Inoltre, la Commissione sostiene attivamente la ricerca, gli esperimenti e l’utilizzo di forme alternative di energia, ed è prevedibile che questo continui negli anni a venire. A tale proposito, devo menzionare in particolare il cofinanziamento delle attività di ricerca e sviluppo, e in particolare il sostegno finanziario alle fasi della ricerca e dello sviluppo tecnologico, agli esperimenti condotti su impianti di grandi dimensioni nonché all’affermazione sul mercato di queste nuove tecnologie. Attualmente tale sostegno finanziario è reso disponibile nell’ambito del sesto programma quadro per la ricerca e lo sviluppo tecnologico. In tale contesto la proposta della Commissione sul settimo programma quadro per la ricerca e lo sviluppo tecnologico – la cui adozione è prevista per l’aprile 2005 – aprirà il dibattito interistituzionale sulle principali priorità dell’Unione europea per la ricerca e lo sviluppo tecnologico nei prossimi anni.</p>
      <p sl="en">Passo ora alla questione della competitività e degli obiettivi ambientali. Gli impegni europei, tra cui quelli concernenti i cambiamenti climatici, si sono tradotti in una serie di obiettivi operativi della politica energetica che, allo stesso tempo, promuovono la competitività della nostra industria. Di conseguenza, gli obiettivi ambientali sono del tutto integrati negli obiettivi e negli strumenti della politica energetica; basti pensare, per esempio, alla direttiva 2001/77/CE sull’elettricità verde, che ha generato uno sforzo supplementare per la produzione e l’installazione di impianti eolici. E’ stato creato un gran numero di posti di lavoro in questa nuova industria che è in rapida ascesa, e di cui alcuni paesi europei hanno conquistato la leadership nel mercato mondiale. Un altro esempio è la direttiva sui biocombustibili; la produzione di questi combustibili favorisce il raggiungimento degli obiettivi di Kyoto ed ha anche un effetto positivo sullo sviluppo rurale e quindi sulla nostra economia globale.</p>
      <p sl="en">Credo che l’effetto diretto più importante sull’economia verrà comunque da una forte azione politica volta ad accrescere l’efficienza energetica in tutta la società. E’ stato calcolato che si potrebbe risparmiare il 20 per cento sul consumo energetico complessivo migliorando il rapporto tra costi ed efficienza; l’efficienza energetica ci consentirebbe così di risparmiare denaro, di creare posti di lavoro in Europa e di recare benefici all’ambiente. Per tale ragione la Commissione ha fatto delle ecotecnologie una delle priorità politiche dell’agenda di Lisbona.</p>
      <p sl="en">Sono convinto che gli obiettivi ambientali, la sicurezza dell’approvvigionamento e la competitività vadano di pari passo. La Commissione in passato ha dimostrato di essere pronta ad agire in questo campo e personalmente intendo impegnarmi a fondo per consolidare queste politiche.</p>
      <a text="(Applausi)"/>
    </intervention>
    <intervention id="1-108" speaker_id="2097" name="Giles CHICHESTER" is_mep="True" mode="spoken" nationality="United Kingdom" birth_date="29-07-1946" birth_place="London" p_group="European Conservatives and Reformists Group" m_state="GB">
      <p sl="en">a nome del gruppo PPE-DE. – Signor Presidente, in questo dibattito sono ben lieto di dichiarare che possiedo azioni di diverse compagnie operanti nel settore del gas e del petrolio; gli alti profitti dimostrano il successo delle imprese e rappresentano un importante strumento per i futuri investimenti nella ricerca, nello sviluppo e nella capacità di sostituzione.</p>
      <p sl="en">Gli aumenti del prezzo del petrolio sono fonte di maggiori introiti per i governi, non per le compagnie petrolifere, poiché le imposte costituiscono la principale componente del costo dei consumi di carburante per il consumatore. Pertanto questa interrogazione forse dovrebbe piuttosto essere rivolta agli Stati membri.</p>
      <p sl="en">Dobbiamo guardarci dall’orientare gli investimenti e dall’interferire nelle decisioni aziendali sugli investimenti; i governi e gli enti pubblici non si distinguono certo per la capacità di effettuare scelte vincenti. Coloro che vorrebbero dare istruzioni alle aziende sul modo in cui utilizzare i propri profitti sarebbero disposti a condividerne le perdite in futuro? In realtà stiamo sfondando una porta aperta, dal momento che le aziende stanno già investendo somme cospicue in tecnologie alternative e di nuova generazione e nella ricerca di un’intera gamma di tecnologie diverse; lo stanno facendo per ovvie ragioni legate all’approvvigionamento e al commercio. Queste aziende vogliono poter fornire combustibili alternativi e di nuova generazione quando il petrolio e il gas si esauriranno. Shell e BP stanno investendo enormi somme di denaro nell’energia eolica e fotovoltaica e in una serie di tecnologie basate sui combustibili sintetici. Forse i colleghi potrebbero trarre conforto dalla dichiarazione di quel ministro laburista secondo il quale non sono previste imposte eccezionali, le quali peraltro non sono certo un modo di procedere ragionevole. Lasciamo che siano i meccanismi del mercato a favorire le fonti di energia rinnovabili e alternative.</p>
    </intervention>
    <intervention id="1-109" speaker_id="2301" name="Reino PAASILINNA" is_mep="True" mode="spoken" nationality="Finland" birth_date="05-12-1939" birth_place="Arctic Ocean" p_group="Socialist Group in the European Parliament" m_state="FI">
      <p sl="fi">a nome del gruppo PSE. – Signor Presidente, signor Commissario, onorevoli colleghi, abbiamo chiesto alla Commissione se sarebbe disposta a negoziare con le compagnie petrolifere, attive all’interno dell’Unione europea, un accordo volontario per investire parte dei profitti eccezionali derivanti dall’aumento dei prezzi del petrolio nella ricerca e nello sviluppo di forme alternative di energia. Non ho ricevuto una risposta chiara. Potremmo chiederci se sarebbe ragionevole. Qualcuno infatti ha ricordato che le compagnie petrolifere lo stanno già facendo, sebbene su scala ridotta rispetto all’enorme importanza delle questioni di cui stiamo discutendo.</p>
      <p sl="fi">Le compagnie petrolifere nazionali sono sempre state redditizie – non per caso, né soltanto l’anno scorso – ed è una situazione che si ripete da decenni. L’anno passato si sono registrati più di 60 miliardi di euro di utili, una cifra tanto alta da superare i bilanci di molti paesi; nel caso del mio paese, è pari al doppio. La questione dunque riguarda più i paesi che le compagnie.</p>
      <p sl="fi">Questi utili enormi naturalmente sono il risultato della crescita della Cina e soprattutto della situazione in Medio Oriente, o meglio della guerra mediorientale. E’ noto che le compagnie petrolifere talvolta hanno contribuito allo scoppio di conflitti o insurrezioni, che hanno poi provocato l’aumento dei prezzi del petrolio. Sappiamo che anche nell’industria ci sono dei cartelli e che non si tratta proprio di un’attività in cui regna la correttezza assoluta. In diverse occasioni il Medio Oriente è stato teatro di guerre per il petrolio; in altre parole, c’è chi si è sporcato le mani con una sostanza che è per noi di grande importanza.</p>
      <p sl="fi">Gli alti prezzi del petrolio sono ovviamente assai dannosi per l’economia e adesso si tratta di vedere se questi profitti saranno utilizzati con fini ragionevoli, e quanto ragionevoli. Insistiamo sulla necessità di investire tali profitti nella ricerca di forme alternative di energia: un’attività che alla fin fine, come ha affermato l’onorevole Chichester, andrà a vantaggio delle stesse compagnie. Riusciremo così, allo stesso tempo, a raggiungere la nostra quota di obiettivi ambientali. Il Commissario ha dichiarato che è difficile interferire nell’attività delle aziende; è difficile perché sono più grandi degli Stati. Vi invito però a compiere un atto di coraggio, poiché siamo responsabili nei confronti dei cittadini europei e del futuro dell’umanità tutta. Si tratta ovviamente di questioni tutt’altro che banali. Ci sono effettivamente due alternative: aumentare la ricerca o alzare le tasse. Forse sarà necessario seguire entrambe le vie.</p>
    </intervention>
    <intervention id="1-110" speaker_id="4432" name="Claude TURMES" is_mep="True" mode="spoken" nationality="Luxembourg" birth_date="26-11-1960" birth_place="Diekirch" p_group="Group of the Greens/European Free Alliance" m_state="LU">
      <p sl="en">a nome del gruppo Verts/ALE. – Signor Presidente, ringrazio il Commissario per la chiarezza con cui si è espresso a favore dell’efficienza energetica; la riduzione della domanda, sia nel settore energetico che in quello dei trasporti, sarà una delle principali risposte al problema.</p>
      <p sl="en">Lo scorso fine settimana ero a Wels, in Austria, per partecipare ad una delle maggiori fiere sull’energia rinnovabile. Quello che è stato fatto nell’Austria Superiore si potrebbe fare anche in altre regioni europee; oggi nell’Austria Superiore soltanto il 7 per cento di tutte le case di nuova costruzione viene riscaldato con il petrolio, mentre in Europa il 20 per cento del consumo di petrolio è destinato al riscaldamento delle case. Nell’Austria Superiore c’è stata una conversione quasi totale alla combustione di agglomerati di legno e altre fonti rinnovabili. Abbiamo quindi bisogno di una direttiva che promuova l’utilizzo di fonti rinnovabili nel settore del riscaldamento e della refrigerazione, in altre parole consumo energetico a basse temperature.</p>
      <p sl="en">Signor Commissario, mi auguro che il suo collega, il Commissario Barrot, collabori con lei per garantire maggiore efficienza al settore dei trasporti. Gli standard delle nostre auto non garantiscono un’efficienza sufficiente. E’ necessaria una migliore intermodalità nel settore dei trasporti.</p>
      <p sl="en">Passiamo ora ad esaminare ciò che potrebbero fare le compagnie petrolifere. Abbiamo una direttiva sui biocombustibili. Dobbiamo finanziare l’attuazione di queste direttive con i nostri limitati bilanci pubblici. Che cosa succederebbe se obbligassimo le compagnie petrolifere che vendono combustibile in Europa ad aumentare gradualmente le quantità minime di combustibile verde disponibile ai distributori di benzina? In tal caso il pagamento non dovrebbe più provenire dalle scarse risorse pubbliche, ma dagli enormi profitti delle compagnie petrolifere. Si trasmetterebbe così un segnale molto chiaro alle compagnie petrolifere: esse dovranno investire in fonti di energia alternative e attivarsi maggiormente per promuoverle.</p>
    </intervention>
    <intervention id="1-111" speaker_id="1927" name="Peter LIESE" is_mep="True" mode="spoken" nationality="Germany" birth_date="20-05-1965" birth_place="Meschede" m_state="DE">
      <p sl="de">Signor Presidente, è positivo che quest’Assemblea, di recente elezione, discuta di energia rinnovabile, visto che dalle elezioni in poi il tema non era più comparso nell’ordine del giorno. La commissione per l’industria, la ricerca e l’energia presenterà certamente una relazione in materia, ma sono sicuro che dovremo aspettare ancora qualche mese. Per questo motivo, ritengo utile la discussione odierna sull’argomento.</p>
      <p sl="de">Il gruppo PPE-DE ha deciso di non sottoscrivere l’interrogazione in oggetto perché nutre alcuni dubbi sulla sua attuale formulazione. Personalmente condivido le perplessità espresse dal Commissario Piebalgs. Vi sono peraltro alcune compagnie petrolifere che stanno già facendo molto nel campo dell’energia rinnovabile e altre invece che non hanno ancora fatto nulla in proposito; credo quindi che sarebbe opportuno un distinguo. Dobbiamo agire. Politici come noi, sia a livello nazionale che europeo, devono creare le condizioni quadro più opportune affinché coloro che investono in modo significativo nell’energia rinnovabile ricevano ulteriori incentivi per continuare su questa strada. Sono grato al Commissario Piebalgs che ha esposto con tanta chiarezza i principi fondamentali. Concordo sul fatto che l’energia rinnovabile svolge un ruolo essenziale nella strategia volta a ridurre la nostra dipendenza dai combustibili fossili e a raggiungere gli obiettivi di Kyoto. L’efficienza energetica è un altro settore importante e riteniamo che anche l’energia nucleare debba apportare il proprio contributo.</p>
      <p sl="de">Vorrei congedarmi dal Commissario e dall’Assemblea con un’ultima riflessione. Credo sia necessario individuare delle priorità nell’ambito delle diverse forme di energia rinnovabile. Molto è stato fatto nei settori dell’energia eolica e dell’elettricità fotovoltaica, ma sappiamo che ci sono alcuni problemi insiti in entrambe le forme di energia; l’elettricità fotovoltaica richiede ancora una spesa considerevole per risparmiare una tonnellata di CO2. La biomassa offre un potenziale assai maggiore, anche per quanto riguarda lo sfruttamento del calore, ossia dell’energia solare per il riscaldamento. La Commissione dovrà quindi affrontare la questione e migliorare le condizioni quadro in Europa per l’utilizzo dell’energia solare per il riscaldamento e per l’uso della biomassa. Su questo punto credo che tutti i gruppi dell’Assemblea la sosterranno.</p>
    </intervention>
    <intervention id="1-112" speaker_id="28365" name="Pier Antonio PANZERI" is_mep="True" mode="spoken" nationality="Italy" birth_date="06-06-1955" birth_place="Riviera D'Adda" p_group="Group of the Progressive Alliance of Socialists and Democrats in the European Parliament" m_state="IT">
      <p sl="it">Signor Presidente, onorevoli colleghi, ho sentito le dichiarazioni del signor Commissario, che mi sono sembrate chiare. Tuttavia, la risposta non mi è parsa adeguata all’interrogazione che è stata rivolta. La richiesta avanzata ha una sua forza, validità e coerenza.</p>
      <p sl="it">In Europa dobbiamo affrontare alcuni problemi seri, a lei ben noti. Il primo riguarda il fatto che l’Unione europea consuma sempre più energia e importa sempre più prodotti energetici, il secondo riguarda il rapporto tra sviluppo energetico e ambiente, in particolare dopo l’applicazione del protocollo di Kyoto, e il terzo riguarda la vivibilità delle nostre città sotto il profilo dell’inquinamento energetico.</p>
      <p sl="it">Questi aspetti spingono sempre più a considerare necessario pensare all’energia del futuro, in particolare alle fonti energetiche rinnovabili, e a una costante ricerca di energie alternative. Credo che, promuovendo le fonti energetiche rinnovabili, si possa contribuire agli obiettivi di politica energetica generale, alla sicurezza dell’approvvigionamento e alla competitività, nonché a migliorare e rafforzare la tutela dell’ambiente e lo sviluppo sostenibile.</p>
      <p sl="it">C’è una generale consapevolezza e convinzione che per realizzare ciò servano, senza dubbio, scelte politiche coerenti, ma anche ingenti risorse pubbliche e private. Proprio in questo caso trovo del tutto naturale chiedere a soggetti economici, quali le compagnie petrolifere, che hanno potuto godere di condizioni particolari di mercato realizzando profitti di una certa entità, di partecipare insieme ad altri, con finanziamenti adeguati, a piani e progetti relativi a fonti energetiche rinnovabili alternative.</p>
      <p sl="it">In questo modo si fa emergere con serietà non la limitazione della libertà di profitto delle imprese, che deve essere lasciata inalterata, ma quella che viene comunemente chiamata “responsabilità sociale delle imprese”. Tra gli interventi possibili già introdotti nella discussione, considero estremamente importante l’intervento nei confronti delle metropoli e delle grandi città, investendo risorse per risanarle sotto il profilo energetico e sotto il profilo ambientale.</p>
      <p sl="it">E’ opportuno dare un chiaro segnale di svolta e in questo senso è assolutamente necessario il contributo di tutti, anche delle compagnie petrolifere. Si tratterebbe di una risposta utile, che la Commissione può dare a tutti i cittadini europei.</p>
    </intervention>
    <intervention id="1-113" speaker_id="28508" name="Alyn SMITH" is_mep="True" mode="spoken" nationality="United Kingdom" birth_date="15-09-1973" birth_place="Glasgow" p_group="Group of the Greens/European Free Alliance - First Vice" m_state="GB">
      <p sl="en">Signor Presidente, ho ascoltato il Commissario con la speranza che questo dibattito avrebbe portato a qualcosa di più delle veementi ma noiose frasi che abbiamo sentito finora sull’argomento.</p>
      <p sl="en">Essendo scozzese, ho un interesse acquisito in materia. Siamo poco più di cinque milioni eppure, con tutte le risorse naturali di cui disponiamo, l’università della Scozia ha calcolato che potremmo contribuire all’1 per cento del fabbisogno energetico rinnovabile mondiale, per un valore pari a 14 miliardi di sterline – o 20 miliardi di euro – all’anno. L’energia verde non è un articolo venduto sottocosto a fini propagandistici; per riuscire nel nostro intento, abbiamo bisogno di una leadership , che purtroppo il governo scozzese non è in grado di assumere. La Scozia e l’Europa hanno bisogno di un piano energetico coerente, e la Commissione europea si trova nella posizione ideale per fornire quella leadership e quelle strutture che queste tecnologie emergenti richiedono.</p>
      <p sl="en">La settimana scorsa ci è stato detto che le organizzazioni europee operanti nel settore delle fonti di energia rinnovabile chiedono stanziamenti pari a 250 milioni di euro nell’ambito del settimo programma quadro di ricerca. Sfido la Commissione a ottenere una cifra pari e addirittura superiore all’importo richiesto.</p>
    </intervention>
    <intervention id="1-114" speaker_id="1928" name="Werner LANGEN" is_mep="True" mode="spoken" nationality="Germany" birth_date="27-11-1949" birth_place="Müden/Mosel" p_group="Group of the European People's Party (Christian Democrats)" m_state="DE">
      <p sl="de">Signor Presidente, sono molto grato al Commissario per le risposte basate sui fatti che egli ha fornito alle interrogazioni formulate dai comunisti e dai socialisti.</p>
      <p sl="de">Il fatto è che il loro bagaglio ideologico …</p>
      <a text="(Commenti)"/>
      <p sl="de">Sì, onorevole Swoboda, però adesso mi ascolti. Il bagaglio ideologico che appesantiva la vostra interrogazione sfida davvero ogni descrizione. Il Commissario vi ha risposto basandosi sui fatti ed ha sfruttato quest’occasione per definire alcuni punti di partenza connessi alle sue idee su un’adeguata politica energetica.</p>
      <p sl="de">Mi sembra errato prendere a pretesto gli eccezionali profitti accumulati dalle imprese attive in campo petrolifero ed energetico per sfuggire alle proprie responsabilità nel settore delle energie rinnovabili; e di tale errore i deputati socialisti e comunisti di quest’Assemblea devono assumersi la responsabilità.</p>
      <p sl="de">Abbiamo appena udito le cifre: utili per 60 miliardi di euro! Le ricordo, onorevole Turmes, che l’impennata dei prezzi petroliferi non è causata solamente dai paesi produttori e dalle compagnie petrolifere, ma anche e soprattutto dagli Stati, tramite il prelievo fiscale. Solo per lo Stato membro da cui provengo, la Germania, alcuni calcoli approssimativi indicano che i cittadini sono soggetti ogni anno a tasse supplementari per oltre 30 miliardi di euro. Questo tipo di interrogazioni non deve sviare l’attenzione dal problema e ringrazio i verdi e i liberali per aver allargato gli orizzonti della questione, consentendoci oggi di tenere un dibattito adeguato e di ampio respiro.</p>
      <p sl="de">A mio avviso non è difficile individuare le nostre possibilità di azione. Tutti ricordiamo il dibattito sui biocarburanti; allora non fu il Parlamento, bensì la cattiva volontà degli Stati membri a impedire l’inclusione delle miscele obbligatorie e ora l’onorevole Swoboda vuole imporre alla Commissione un obbligo che essa non sarà mai in grado di rispettare. Dobbiamo tenere i piedi per terra e limitare la nostra azione a quei settori dove possiamo realmente ottenere dei risultati: sicurezza degli approvvigionamenti energetici, sviluppo di forme alternative di energia, promozione della ricerca, quadro generale. Qui dobbiamo assolvere alle nostre responsabilità, non partendo dagli eccessivi profitti delle compagnie petrolifere.</p>
      <p sl="de">Nel 1973 si stimò che le riserve petrolifere sarebbero durate per altri trent’anni. La ragione per cui dureranno molto più a lungo sta nel fatto che proprio quei profitti sono stati usati per individuare nuovi giacimenti di greggio; confidiamo che questo sia il modo in cui viene assolta la responsabilità nei confronti della sicurezza delle nostre riserve energetiche.</p>
    </intervention>
    <intervention id="1-115" speaker_id="28165" name="Lambert van NISTELROOIJ" is_mep="True" mode="spoken" nationality="Netherlands" birth_date="05-03-1953" birth_place="Nuland" p_group="Group of the European People's Party (Christian Democrats)" m_state="NL">
      <p sl="nl">Signor Presidente, circa tre mesi fa, il 10 e 11 dicembre, ho partecipato a nome del Parlamento europeo alla conferenza trilaterale sull’energia, organizzata dal Consiglio nordico, dall’Assemblea baltica e dal Consiglio consultivo interparlamentare del Benelux sul tema della promozione delle energie rinnovabili e del futuro delle fonti d’energia nucleare. E’ stato presentato un documento di grande rilievo, intitolato “Approvvigionamenti energetici sicuri e sostenibili”, il quale verrà anche discusso, alla fine di questo mese, in seno alla commissione per l’industria, la ricerca e l’energia. Le delegazioni parlamentari presenti alla conferenza hanno ribadito che non siamo riusciti a raggiungere gli obiettivi fissati a Göteborg e Lisbona; non siamo in grado di incrementare la percentuale di energia rinnovabile dal 6 al 12 per cento.</p>
      <p sl="nl">Dal momento che le fonti di energia fossile non sono illimitate, dobbiamo lavorare per intensificare i programmi di ricerca; ed è appunto quello che il Parlamento farà mercoledì prossimo, quando discuteremo la relazione Locatelli. La combinazione di pubblico e privato è la formula perfetta per il programma di Lisbona; è in discussione anche l’esigenza di nuove forme e varietà di investimenti – se si preferisce, il partenariato fra pubblico e privato.</p>
      <p sl="nl">Nell’ambito delle priorità del Parlamento, e su base volontaria – fatta eccezione per le inaccettabili “tasse invisibili” sull’energia – ma nel quadro di queste condizioni preliminari, il Commissario Piebalgs può certamente aprire un dialogo senza difficoltà. Come ha osservato, ad esempio, il Gruppo ad alto livello, gli investimenti europei nella tecnologia dell’idrogeno sono indispensabili. Vediamo che attualmente le compagnie petrolifere godono di grande libertà; esse sono partner importanti e stanno già facendo molto, ma è impossibile che si spingano oltre volontariamente. Vorrei chiedere al Commissario come intende affrontare in pratica le discussioni cui ha fatto riferimento.</p>
    </intervention>
    <intervention id="1-116" speaker_id="28573" name="Nikolaos VAKALIS" is_mep="True" mode="spoken" nationality="Greece" birth_date="01-12-1939" birth_place="Larisa" p_group="Group of the European People's Party (Christian Democrats) and European Democrats" m_state="GR">
      <p sl="el">Signor Presidente, signor Commissario, vorrei inquadrare il problema delle forme alternative di energia nel contesto della strategia di Lisbona e dell’approccio al cambiamento climatico adottato nel Protocollo di Kyoto.</p>
      <p sl="el">L’applicazione del Protocollo presenta due vantaggi e uno svantaggio.</p>
      <p sl="el">I vantaggi sono in primo luogo la protezione dell’ambiente e della salute umana e in secondo luogo la pressione a favore dell’innovazione tecnologica.</p>
      <p sl="el">Lo svantaggio consiste nel fatto che, fino a quando l’innovazione non è commercializzabile, permane un impatto negativo sull’industria, ad esempio una riduzione delle esportazioni fra il 3,8 e il 5,1 per cento.</p>
      <p sl="el">Le fonti di energia rinnovabile possono senz’altro contribuire alla sicurezza degli approvvigionamenti energetici europei; ma possono altresì contribuire alla strategia di Lisbona grazie allo sviluppo tecnologico, alle esportazioni di tecnologia, alla creazione di occupazione e alla tutela ambientale.</p>
      <p sl="el">Sembra però esistere un forte divario fra la positiva dimostrazione di un’innovazione tecnologica e la sua effettiva affermazione sul mercato e, a mio avviso, è assolutamente essenziale colmare questo scarto il più presto possibile.</p>
      <p sl="el">Quali misure intende prendere in questa direzione, signor Commissario, prescindendo dalla promozione – e/o dalla possibilità – di accordi volontari con le industrie del settore energetico?</p>
    </intervention>
    <intervention id="1-117" speaker_id="28636" name="Péter OLAJOS" is_mep="True" mode="spoken" nationality="Hungary" birth_date="18-04-1968" birth_place="Budapest" p_group="Group of the European People's Party (Christian Democrats) and European Democrats" m_state="HU">
      <p sl="hu">Indubbiamente il cambiamento climatico e la sicurezza degli approvvigionamenti energetici impongono oggi di progredire nell’utilizzo delle fonti di energia rinnovabile. Anche se una parte dei profitti delle compagnie petrolifere venisse investita in questo campo, non sarebbe comunque abbastanza. Per tale motivo occorre – come minimo – avanzare su due altri fronti: gli impegni degli Stati membri e la centralizzazione di ricerca e sviluppo. Consideriamo il primo, cioè gli impegni e gli approcci adottati dagli Stati membri.</p>
      <p sl="hu">Secondo la relazione della Commissione che è all’esame del Parlamento europeo, “parecchi paesi non hanno ancora preso misure pratiche per raggiungere gli obiettivi citati”, ed a livello comunitario l’obiettivo di ottenere, entro il 2010, il 22,1 per cento dell’energia da fonti rinnovabili è tutt’altro che certo; sembra piuttosto realistico un livello del 18 o 19 per cento appena.</p>
      <p sl="hu">Fra le prestazioni dei singoli Stati emergono differenze vistosissime. Per esempio il mio paese – cioè l’Ungheria – è all’ultimo posto, ed entro il 2010 potrà giungere solo al 3,6 per cento, benché detenga la più grande fonte europea di energia geotermica, che peraltro fino ad oggi non ha prodotto un singolo watt di elettricità. Per tale motivo sono favorevole all’organizzazione di una conferenza sulle fonti di energia rinnovabile, per analizzare le diverse situazioni degli Stati membri allo scopo di raggiungere un accordo. E’ inoltre essenziale che gli Stati membri si assumano la responsabilità di garantire che l’elettricità prodotta secondo metodi ecocompatibili possa ottenere una quota di mercato, tenendo conto degli ostacoli amministrativi, giuridici, tecnici e di accesso alla rete.</p>
      <p sl="hu">Sono necessari maggiori aiuti ed uno sforzo di finanziamento comune, non solo da parte dell’Unione ma anche degli Stati membri. La Commissione dovrebbe adoperarsi in ogni modo per garantire agli Stati membri un più largo accesso finanziario allo sviluppo e per far apparire i costi esterni nella formazione del prezzo dell’energia consumata. E’ davvero preoccupante notare che negli ultimi vent’anni le spese per la ricerca e lo sviluppo nel settore dell’energia rinnovabile si sono ridotte sia a livello nazionale che europeo. Nell’interesse degli aiuti propongo che, nell’ambito del settimo programma quadro per la ricerca e lo sviluppo tecnologico dell’Unione europea, che inizierà nel 2007, i programmi per la ricerca e lo sviluppo sull’energia rinnovabile compaiano come voce di spesa separata.</p>
    </intervention>
    <intervention id="1-118" speaker_id="photo_generic" name="Piebalgs" is_mep="True" mode="spoken">
      <p sl="en">Membro della Commissione. – Comincerò ringraziando i deputati del Parlamento europeo per questo dibattito. La politica energetica non ha mai avuto uno spazio di discussione sufficiente, né in questa sede, né in generale nell’Unione europea. Non mi sembra opportuno che l’opinione pubblica consideri la politica energetica soltanto dal punto di vista del cambiamento climatico; questa politica è così importante che dev’essere discussa adeguatamente.</p>
      <p sl="en">Il dibattito odierno dimostra che possiamo stimolare i mercati creando le condizioni più opportune. L’Unione europea ha ottenuto successi considerevoli; il fatto stesso che ci chiediamo come raggiungere l’obiettivo del 22 per cento per l’elettricità verde, quando le attuali previsioni si attestano su un insufficiente 19 per cento, è di per sé un successo. Dobbiamo continuare a fornire requisiti specifici per incoraggiare la risposta dei mercati. La Commissione avanzerà nuove proposte concrete sulle fonti rinnovabili, sulla biomassa e sui veicoli puliti e sta lavorando su nuove proposte; in tal modo, potremo indurre il mercato a soddisfare le esigenze della società. Allo stesso tempo, la sfida principale è quella di favorire un’azione concertata per creare nuove tecnologie. Il sequestro e lo stoccaggio della CO2 ed altre nuove tecnologie ambientali sono ormai sulla nostra agenda. E’ questo uno dei settori in cui alle azioni della Commissione si devono associare quelle degli Stati membri e dell’industria. E’ mio precipuo obiettivo collaborare con il Parlamento europeo per raggiungere queste priorità nell’ambito della politica energetica.</p>
    </intervention>
    <intervention id="1-120" speaker_id="2097" name="Giles CHICHESTER" is_mep="True" mode="spoken" nationality="United Kingdom" birth_date="29-07-1946" birth_place="London" p_group="European Conservatives and Reformists Group" m_state="GB">
      <p sl="en">Signor Presidente, quelli di noi che sono rimasti in silenzio mentre l’onorevole Swoboda interveniva nella discussione gli sarebbero stati grati se avesse tenuto per sé le sue opinioni, o se le avesse rese note successivamente. E’ una grave scortesia nei confronti dei deputati di quest’Assemblea interrompere gli interventi dei colleghi.</p>
    </intervention>
    <intervention id="1-121" speaker_id="2295" name="Hannes SWOBODA" is_mep="True" mode="spoken" nationality="Austria" birth_date="10-11-1946" birth_place="Bad Deutsch Altenburg" p_group="Group of the Progressive Alliance of Socialists and Democrats in the European Parliament - Vice" m_state="AT">
      <p sl="de">Signor Presidente, mi sembra lecito difendersi se un deputato di quest’Assemblea, per pura demagogia, si ostina a mettere nello stesso calderone comunisti e socialdemocratici; anche lei reagirebbe, se io la accomunassi all’Independence Party britannico o ad altri movimenti della destra ancor più estremista. Ogni deputato ha il pieno diritto di difendersi contro tali diffamazioni.</p>
    </intervention>
    <intervention id="1-122" speaker_id="28387" is_mep="True" mode="spoken" role="Presidente" name="Janusz ONYSZKIEWICZ" nationality="Poland" birth_date="18-12-1937" birth_place="Lwów" p_group="Group of the Alliance of Liberals and Democrats for Europe" m_state="PL">
      <p sl="unknown">La discussione è chiusa.</p>
    </intervention>
  </section>
  <section id="creitem14" title="Licenza comunitaria di controllore del traffico aereo">
    <intervention id="1-124" speaker_id="28387" is_mep="True" mode="spoken" role="Presidente" name="Janusz ONYSZKIEWICZ" nationality="Poland" birth_date="18-12-1937" birth_place="Lwów" p_group="Group of the Alliance of Liberals and Democrats for Europe" m_state="PL">
      <p sl="unknown">L’ordine del giorno reca la relazione (A6-0038/205), presentata dall’onorevole Ingo Schmitt a nome della commissione per i trasporti e il turismo, sulla proposta di direttiva del Parlamento europeo e del Consiglio concernente la licenza comunitaria dei controllori del traffico aereo [COM(2004)0473 – C6-0076/2004 – 2004/0146(COD)].</p>
    </intervention>
    <intervention id="1-125" speaker_id="photo_generic" name="Barrot" is_mep="True" mode="spoken">
      <p sl="fr">Vicepresidente della Commissione . – Signor Presidente, onorevoli deputati, in occasione della procedura di conciliazione sul pacchetto “Cielo unico europeo”, il Parlamento aveva insistito sulla necessità di equilibrare i diversi elementi del pacchetto, affrontando gli aspetti istituzionali, economici e tecnici nell’ambito di una struttura autenticamente sociale. La Commissione aveva accettato di presentare rapidamente una proposta concernente la licenza comunitaria dei controllori del traffico aereo; oggetto del vostro dibattito odierno è per l’appunto tale licenza comunitaria.</p>
      <p sl="fr">Con questa proposta di direttiva la Commissione si pone tre obiettivi. Anzitutto, al pari del Parlamento, la Commissione annette grande importanza allo sviluppo equilibrato dei diversi elementi del pacchetto “Cielo unico”; la presente proposta costituisce un elemento essenziale del pilastro sociale e proprio per questa ragione le parti sociali sono state chiamate a partecipare da vicino alla preparazione della direttiva.</p>
      <p sl="fr">Quanto al secondo obiettivo, la ragione per cui abbiamo proposto di introdurre una licenza comunitaria dei controllori di volo dipende da un’iniziativa imperniata sulla sicurezza. Questa licenza comune permetterà di accrescere la sicurezza della gestione del traffico aereo, elevando i requisiti per la formazione dei controllori. Ancora, la proposta permette di individuare, e all’occorrenza di adottare, le prescrizioni regolamentari e di sicurezza messe a punto da Eurocontrol in merito alla formazione dei controllori, per recepirle nel diritto comunitario.</p>
      <p sl="fr">Come terzo obiettivo, il pacchetto “Cielo unico” mira all’istituzione di blocchi funzionali di spazio aereo transfrontalieri per ridurne la frammentazione. La licenza faciliterà l’organizzazione di tali servizi dall’una e dall’altra parte delle frontiere, contribuendo così alla mobilità della manodopera nel settore del controllo del traffico aereo.</p>
      <p sl="fr">Passiamo ora agli strumenti utilizzati per raggiungere questi tre obiettivi. Per mettere fine all’attuale eterogeneo mosaico di regole nazionali, la proposta di direttiva introduce standard comunitari di alto livello, riguardanti l’intera gamma delle competenze essenziali dal punto di vista della sicurezza. Si tratta, in particolare, delle condizioni di ammissione all’esercizio della professione, della struttura delle qualifiche e delle annotazioni, del contenuto della formazione iniziale dei controllori di volo e infine delle competenze linguistiche, sia in inglese che nella lingua materna. Il problema del regime linguistico è stato sicuramente uno dei punti più delicati trattati nelle discussioni svoltesi in seno al Consiglio. La Commissione si è basata su standard internazionali già accettati; quindi, il valore aggiunto della proposta non risiede tanto nell’elaborazione di questi standard , quanto nel loro inserimento in un quadro comunitario che permetta di applicarli in maniera veramente armonizzata. In particolare, mi attendo risultati positivi dalla certificazione degli organismi di formazione, che offre una valida garanzia per il rilascio di una licenza di alto livello.</p>
      <p sl="fr">Come senza dubbio sapete, i lavori del Consiglio hanno compiuto progressi soddisfacenti e in occasione del Consiglio “Trasporti” del 9 dicembre scorso è stato adottato un approccio generale. Tale approccio rispetta la logica della nostra proposta; si può dire anzi che in parecchi punti la chiarisce, oppure la rafforza, soprattutto in merito alle modalità pratiche di gestione – alludo per esempio al miglioramento della gestione del riconoscimento reciproco, o all’applicazione della direttiva per coloro che già possiedono la licenza. Tra parentesi, onorevole Schmitt, constato che i vostri emendamenti si riferiscono in gran parte agli argomenti già trattati dal Consiglio.</p>
      <p sl="fr">Onorevoli deputati, l’adozione di questa relazione rappresenta un passo verso la convergenza tra le posizioni del Parlamento e quelle del Consiglio. Ho l’impressione che il Consiglio sia pronto a esaminare con voi i possibili punti di contatto che potrebbero agevolare una rapida adozione del testo; vi confermo che la relazione è esattamente sulla stessa lunghezza d’onda per quanto riguarda il tema più delicato, ossia il regime linguistico. Le proposte della relazione dell’onorevole Schmitt conciliano in maniera equilibrata le legittime preoccupazioni per la sicurezza con il principio di mobilità e libertà di circolazione dei controllori. Di conseguenza, signor Presidente, la Commissione attende fiduciosa che il Parlamento prenda posizione su questo problema.</p>
      <p sl="fr">Desidero ringraziare nuovamente l’onorevole Schmitt e ribadire che la licenza dei controllori del traffico aereo ci consentirà di compiere grandi progressi verso l’obiettivo di un cielo unico più sicuro per tutti gli europei; per tale motivo nutro la fondata speranza che il Parlamento ci aiuterà a portare a buon fine questo costruttivo passo in avanti.</p>
    </intervention>
    <intervention id="1-126" speaker_id="4272" name="Ingo SCHMITT" is_mep="True" mode="spoken" role="relatore" nationality="Germany" birth_date="30-07-1957" birth_place="Berlin" p_group="Group of the European People's Party (Christian Democrats) and European Democrats" m_state="DE">
      <p sl="de">Signor Presidente, signor Commissario, onorevoli colleghi, ringrazio il Commissario per la sua esposizione, da cui emerge chiaramente che abbiamo dinanzi a noi una proposta della Commissione accettata in gran parte dal Parlamento, com’è del resto negli auspici del Consiglio. Dobbiamo quindi cercare di mettere a punto al più presto una direttiva comune, che entri subito in vigore.</p>
      <p sl="de">La situazione del nostro continente ha una caratteristica particolare: lo spazio aereo europeo è tra i più affollati del mondo. Un traffico così intenso non si svolge in uno spazio flessibile, bensì in un cielo europeo diviso e frazionato. Ancor oggi negli Stati membri i sistemi di controllo del traffico aereo raramente sono compatibili; i singoli Stati spesso mantengono le proprie norme, i propri regolamenti, le proprie procedure e i propri standard in fatto di prestazioni. Questo è stato anche il punto di partenza del lavoro con cui, poco più di due anni fa, Commissione e Parlamento, all’insegna del “Cielo unico europeo”, hanno varato quattro pacchetti di provvedimenti con l’obiettivo di porre fine alla frammentazione del cielo europeo.</p>
      <p sl="de">Ho reagito in maniera piuttosto cauta, quando le misure previste ed auspicate dal Parlamento nell’ambito di questo pacchetto purtroppo non hanno potuto trovare applicazione in sede di Consiglio. Ora però si può essere fiduciosi, in quanto – almeno nelle questioni dei blocchi di spazio aereo transfrontalieri – gli Stati membri sembrano disposti ad avvicinare reciprocamente le proprie posizioni; sembra quindi possibile creare un cielo unico europeo in tempi brevi.</p>
      <p sl="de">Come lei ha osservato, in quell’occasione noi abbiamo posto all’ordine del giorno anche altre richieste, nel contesto dei quattro regolamenti; già allora infatti, nel corso del dibattito, risultò evidente che anche nel settore del controllo del traffico aereo molti elementi non erano compatibili: alludo all’hardware , alla tecnologia, ma anche alle attività relative al servizio dei controllori di volo. Questo è ancor più sorprendente, se si pensa che nel frattempo numerosi requisiti e standard sono stati regolamentati tramite norme dell’ICAO o di Eurocontrol. Tuttavia, in quasi tutti gli Stati membri sussistono alcune norme particolari a causa delle quali le licenze dei rispettivi controllori di volo non sono compatibili. Di conseguenza, un’armonizzazione è a mio avviso urgentemente necessaria; con essa, mi sembra, potremo raggiungere tre obiettivi.</p>
      <p sl="de">In primo luogo, armonizzando la formazione e la formazione permanente, ovviamente ad un alto livello, otterremo maggior sicurezza – obiettivo in ogni caso auspicabile. Come lei stesso ha detto, un punto centrale in questo senso è la questione delle competenze linguistiche, che oggi non sono garantite in tutti gli ambiti. Il secondo punto – anche a questo lei ha accennato – è il seguente: chi svolge l’attività di formazione? Come si svolgono gli esami e come si concedono le certificazioni? In futuro, inoltre, un organismo indipendente dovrà essere in grado di controllare le prestazioni, la qualità della formazione e quella del servizio che i controllori di volo formati in quella sede riescono poi a svolgere.</p>
      <p sl="de">C’è un terzo punto, a mio avviso tutt’altro che secondario: fino ad oggi, di norma, i controllori di volo non avevano la possibilità di svolgere la propria professione in un altro Stato, avvalendosi della propria licenza.</p>
      <p sl="de">Questi tre punti mi sembrano tutti importanti e quindi dovremmo cercare di realizzarli al più presto; se non sbaglio non vi sono dissensi in merito, o per lo meno non ve ne sono stati in seno alla commissione competente, ove la mia relazione è stata approvata a grande maggioranza. Anche dai colloqui con i colleghi è emerso un consenso pressoché unanime. Come al solito, c’è qualche disparità di vedute con il Consiglio in merito ad alcuni punti secondari, ma confido che in breve potremo giungere ad un accordo per un regolamento comune.</p>
      <p sl="de">Desidero ringraziare tutti i colleghi che hanno collaborato a questa relazione con utili proposte, stimoli o critiche su questo o quel punto; siamo giunti infine ad un risultato sulla base del quale potremo prendere – insieme, come Parlamento europeo – una decisione positiva.</p>
      <a text="(Applausi)"/>
    </intervention>
    <intervention id="1-127" speaker_id="2206" name="Reinhard RACK" is_mep="True" mode="spoken" nationality="Austria" birth_date="07-08-1945" birth_place="Leoben/Stmk." p_group="Group of the European People's Party (Christian Democrats) and European Democrats" m_state="AT">
      <p sl="de">a nome del gruppo PPE-DE. – Signor Presidente, signor Vicepresidente della Commissione, onorevoli colleghi, di norma il nostro gruppo, quello del PPE-DE, affida all’onorevole Ingo Schmitt le questioni relative alla sicurezza e ai trasporti aerei, poiché l’esperienza ci ha dimostrato che le sue proposte sono generalmente degne di essere seguite.</p>
      <p sl="de">Non sorprenderà quindi che ci identifichiamo senza riserve con il lavoro che egli ha svolto in qualità di relatore e che si è concretizzato nel testo oggi in esame. Gli siamo grati per l’essenziale contributo da lui apportato ad un documento destinato, ci auguriamo, a migliorare ulteriormente il testo già valido presentato dalla Commissione. Da quanto abbiamo udito, vi sono ottime speranze che anche il Consiglio lo accetti e che si giunga quindi ad un accordo tra tutte e tre le Istituzioni. In sede di commissione, come si è già notato, vi è stata una sostanziale unanimità a favore di un alto livello di consapevolezza delle responsabilità e delle competenze, nonché di una più precisa definizione del significato che tali requisiti assumerebbero in un ventaglio di applicazioni specifiche.</p>
      <p sl="de">Si è già fatto riferimento a uno degli aspetti più importanti di questo problema, ossia il tema delle competenze linguistiche, che riguarda in particolar modo l’inglese; in passato vi sono stati troppi tragici esempi di gravi incidenti provocati da carenze e difficoltà di comunicazione.</p>
      <p sl="de">Sia il relatore che – indirettamente – la Commissione europea hanno sottolineato l’esito pressoché unanime della votazione svoltasi in sede di commissione parlamentare. Ciò non è dipeso tanto dall’importanza da noi attribuita a questa relazione, quanto dal vasto consenso che abbiamo raggiunto; un consenso che, speriamo, uscirà rafforzato da un voto il più possibile unitario in sede di Assemblea plenaria. In tal modo potremo compiere un sostanziale progresso verso il traguardo di quel cielo unico europeo di cui tanto sentiamo parlare.</p>
    </intervention>
    <intervention id="1-128" speaker_id="1859" name="Ulrich STOCKMANN" is_mep="True" mode="spoken" nationality="Germany" birth_date="01-01-1951" birth_place="Oebisfelde" p_group="Socialist Group in the European Parliament" m_state="DE">
      <p sl="de">a nome del gruppo PSE. – Signor Presidente, signor Commissario, onorevoli colleghi, permettetemi di esordire con un ringraziamento al relatore. La direttiva sulla licenza per i controllori del traffico aereo è un notevole passo in avanti verso l’importantissimo obiettivo del cielo unico europeo. Per cominciare, da essa dipende la creazione di blocchi funzionali di spazio aereo transfrontalieri. In secondo luogo, nel settore si apre così la prospettiva di un sistema armonizzato di licenze e di formazione ad alto livello, con la conseguente maggiore mobilità dei controllori del traffico aereo. Tale sistema è urgentemente necessario dal momento che in Europa mancano almeno 1 500 controllori del traffico aereo. In terzo luogo, la standardizzazione ad alto livello delle norme e dei regolamenti contribuisce fortemente a migliorare la sicurezza.</p>
      <p sl="de">Consentitemi a questo punto di esprimere la mia soddisfazione per il fatto che il relatore abbia accettato di includere nel testo la mia proposta relativa alla formazione armonizzata in materia di sistemi di gestione delle situazioni di crisi. In tal modo, saremo meglio preparati ad affrontare situazioni di estremo pericolo, come i dirottamenti aerei.</p>
      <p sl="de">Per quanto riguarda l’incremento della mobilità, sarà importante riuscire a limitare a singoli casi giustificabili i requisiti eccessivamente severi in materia di lingue locali – non alludo qui all’inglese. E’ questo l’unico modo per impedire una surrettizia chiusura del mercato. Noi socialdemocratici, inoltre, consideriamo con estrema serietà le preoccupazioni dei sindacati, per cui abbiamo chiesto che la direttiva menzioni esplicitamente il dialogo sociale. Soprattutto pensando al vivacissimo dibattito innescato dalla direttiva sui servizi, riteniamo importante applicare ai controllori del traffico aereo il principio del paese ospitante: in primo luogo per evitare il dumping sociale e poi per consentire ai controllori di lavorare insieme in squadra senza rischi d’incertezza. Ora più che mai quella del controllore del traffico aereo è una professione ricca di prospettive, che può condurre chi la intraprende a girare tutta l’Europa; mi auguro che essa attragga un numero di giovani anche maggiore che in passato.</p>
    </intervention>
    <intervention id="1-129" speaker_id="28253" name="Eva LICHTENBERGER" is_mep="True" mode="spoken" nationality="Austria" birth_date="01-07-1954" birth_place="Zams" p_group="Group of the Greens/European Free Alliance - Vice" m_state="AT">
      <p sl="de">a nome del gruppo Verts/ALE. – Signor Presidente, rivolgo un particolare e caloroso ringraziamento al relatore, il quale – almeno in commissione – è riuscito a concludere i lavori su questo tema con un vasto consenso e in un’atmosfera di amichevole collaborazione, concentrandosi seriamente sull’argomento.</p>
      <p sl="de">In tale contesto annetto grande importanza ad alcuni punti che vorrei ricordare. Per esempio, come impedire il dumping sociale? Dal dialogo nel suo complesso è chiaramente emersa l’opinione comune che questo fenomeno è inaccettabile, in un settore ove i requisiti di sicurezza sono così rigorosi.</p>
      <p sl="de">In secondo luogo, per tutti noi la formazione e la sicurezza sono fattori essenziali; anche in questo caso è necessaria una formazione più accurata per la gestione di situazioni straordinarie – dirottamenti ed eventualità analoghe – in una professione i cui operatori possono trovarsi in condizioni di pressione estrema.</p>
      <p sl="de">Una terza osservazione; anch’io ho giudicato importante che il seguito di questa direttiva comprendesse gradualmente, dall’alto verso il basso, il personale in ogni anello che compone la catena della sicurezza estendendosi a tutti coloro che partecipano in qualche modo al processo decisionale. In questo campo infatti occorre garantire sia la mobilità che una generale armonizzazione.</p>
      <p sl="de">Vorrei aggiungere qualche considerazione sul tema delle competenze linguistiche, in quanto è stato tra i punti che hanno suscitato i dibattiti più intensi e interessanti. In proposito, si è avuta talvolta l’impressione che il nocciolo della questione non fosse tanto la padronanza della lingua dello Stato ospite, ma il tentativo di erigere ostacoli in maniera surrettizia. A mio avviso, creare ostacoli di questo tipo in questo campo sarebbe sbagliato. Dobbiamo garantire la conoscenza della lingua inglese a livelli di eccellenza e la direttiva serve appunto a questo scopo. Ringrazio tutti i colleghi per la valida cooperazione.</p>
    </intervention>
    <intervention id="1-130" speaker_id="4303" name="Helmuth MARKOV" is_mep="True" mode="spoken" nationality="Germany" birth_date="05-06-1952" birth_place="Leipzig" p_group="Confederal Group of the European United Left - Nordic Green Left" m_state="DE">
      <p sl="de">a nome del gruppo GUE/NGL . – Signor Presidente, onorevoli colleghi, in sede di commissione per i trasporti e il turismo il mio gruppo ha votato a favore della relazione dell’onorevole Schmitt, anche se naturalmente ci rammarichiamo che non sia stato accolto il nostro emendamento sull’equiparazione dei controllori di volo a un servizio pubblico.</p>
      <p sl="de">Nel complesso, tuttavia, a essere sinceri occorre osservare che l’armonizzazione – cioè l’approccio scelto dall’onorevole Schmitt – è perfettamente conforme alla nostra impostazione di pensiero; tutto sommato, infatti, l’armonizzazione può costituire un obiettivo di fondo dell’Unione europea a prescindere dalle specifiche aree di applicazione. Se l’armonizzazione avrà successo in determinate politiche, se riusciremo a creare le stesse condizioni, ciò non potrà avere altro effetto che il miglioramento degli standard sociali e della sicurezza in ogni circostanza, stimolando di conseguenza una più equa concorrenza reciproca.</p>
      <p sl="de">Il relatore si è incamminato su questa strada, incorporando naturalmente alcuni altri elementi. Vorrei soffermarmi su due di questi elementi. Il primo – vi ha già accennato la collega che mi ha preceduto – riguarda i controllori di volo; in questo caso abbiamo pronunciato un chiaro “no”, sostenendo con fermezza la necessità di applicare il diritto del lavoro del paese in cui i controllori di volo esercitano effettivamente le proprie mansioni.</p>
      <p sl="de">Conosco ormai troppo bene l’onorevole Lichtenberger per sorprendermi del fatto che ella abbia chiaramente affermato l’esigenza di sbarrare la strada al dumping sociale in questo settore. Il dumping sociale non è ammissibile in nessun caso! Se stabiliamo tale principio nella direttiva, abbiamo buone possibilità di introdurre trasformazioni generali nella direttiva sui servizi e di abbandonare finalmente il principio del paese di origine, che è veramente una delle cause del dumping sociale e dell’erosione del diritto.</p>
      <p sl="de">Un secondo punto – che per me, in qualità di relatore sul monitoraggio del trasporto su strada, è altrettanto interessante – è poi la proposta dell’onorevole Schmitt relativa all’introduzione di un elenco standardizzato o armonizzato di sanzioni obbligatorie. Mi auguro vivamente che si riesca a farlo approvare dal Consiglio, poiché è proprio l’elemento di cui abbiamo bisogno per il traffico su strada.</p>
      <p sl="de">Non è assolutamente accettabile che i diversi Stati membri considerino con diversi gradi di severità le varie infrazioni. Per tale motivo l’armonizzazione all’interno dell’Unione europea mi sembra urgente e necessaria e mi auguro quindi che riusciate a farla accettare. Tra breve verrà il mio turno – con la seconda lettura della mia relazione – e questi sviluppi aumentano ovviamente la probabilità che anch’io possa ottenere risultati analoghi. Ancora una volta, quindi, ringrazio calorosamente il relatore.</p>
    </intervention>
    <intervention id="1-131" speaker_id="28506" name="Mike NATTRASS" is_mep="True" mode="spoken" nationality="United Kingdom" birth_date="14-12-1945" birth_place="Leeds" p_group="Europe of freedom and democracy Group" m_state="GB">
      <p sl="en">a nome del gruppo IND/DEM . – Signor Presidente, questa tornata prevede un dibattito su una direttiva la quale afferma che i controllori del traffico aereo devono essere in grado di comprendere e parlare l’inglese a un livello soddisfacente in tutti gli Stati membri; ma l’inglese è già la lingua del controllo aereo. Uno dei requisiti per essere ammessi a frequentare i corsi di formazione di Eurocontrol è la buona conoscenza dell’inglese, lingua internazionale dell’aviazione. Queste proposte rendono meno rigoroso il requisito della conoscenza dell’inglese nel controllo del traffico aereo. Nell’emendamento n. 17 si legge: “gli Stati membri hanno facoltà di richiedere il livello 5 del test di competenza linguistica ICAO per l’inglese e/o la lingua locale”. “O” vuol dire “o” in tutte le lingue, e questa è una minaccia per la sicurezza. La relazione contiene poi frasi come questa: “agli Stati membri viene riconosciuta la facoltà di emettere annotazioni nazionali solo in casi eccezionali”. Questo non è inglese, è l’indigesto gergo burocratico dell’UE. Le compagnie aeree di tutto il mondo temono le costose ambizioni dell’Unione europea, che per il controllo del traffico aereo vorrebbe passare dal radar al sistema Galileo; ma l’agenda dell’UE in materia di controllo aereo non tiene affatto conto delle compagnie aeree, bensì solo della possibilità per l’Unione di esercitare un controllo fine a se stesso.</p>
    </intervention>
    <intervention id="1-132" speaker_id="28355" name="Mieczysław Edmund JANOWSKI" is_mep="True" mode="spoken" nationality="Poland" birth_date="16-11-1947" birth_place="Zduńska Wola" p_group="Union for Europe of the Nations Group" m_state="PL">
      <p sl="pl">a nome del gruppo UEN . – Signor Presidente, signori Commissari, onorevoli colleghi, i problemi affrontati dalla proposta di direttiva del Parlamento europeo e del Consiglio sulla licenza comunitaria dei controllori del traffico aereo sono di capitale importanza per la sicurezza dell’aviazione civile; in questo campo non è consentita l’indifferenza, né la negligenza in merito alle procedure o ai provvedimenti da prendere, poiché qualsiasi problema metterebbe a repentaglio la vita e l’incolumità fisica. A mio avviso, quindi, questa direttiva è necessaria, anzi essenziale.</p>
      <p sl="pl">Se il cielo sopra di noi deve diventare un cielo unico europeo, occorrono norme giuridiche chiare e precise. Tali norme devono riguardare anche le licenze dei controllori di volo, il cui lavoro deve rispettare i più alti standard possibili di responsabilità e di professionalità. A parte la formazione specifica per il lavoro in condizioni normali – quelle condizioni che ci auguriamo siano sempre destinate a prevalere – è importante garantire una formazione adeguata per le crisi o le situazioni eccezionali che potrebbero presentarsi. I controllori del traffico aereo devono possedere ampie conoscenze teoriche ed estese competenze pratiche; devono godere di eccellente salute fisica e mentale – per cui sono necessari regolari controlli medici – e devono essere in grado di mantenere la calma e l’autocontrollo anche in situazioni eccezionali, quali incidenti e attentati terroristici, come hanno ricordato gli oratori che mi hanno preceduto. Per quanto riguarda la conoscenza delle lingue, i controllori di volo devono ovviamente possedere un’ottima conoscenza dell’inglese, che è la lingua internazionale, ma devono parlare correntemente anche la lingua locale, poiché ciò potrebbe rivelarsi particolarmente importante in situazioni di crisi.</p>
      <p sl="pl">Penso poi che queste norme dovrebbero prevedere qualche tipo di riscontro, ossia un monitoraggio sistematico dell’impatto della legislazione; si dovrebbe prevedere inoltre l’adozione di qualsiasi emendamento divenga necessario, in particolare per quel che riguarda gli sviluppi della tecnologia elettronica e digitale.</p>
      <p sl="pl">Desidero infine manifestare il mio apprezzamento per il relatore, l’onorevole Schmitt, e ringraziarlo vivamente per l’impegno con cui ha affrontato il problema. Dico questo forte della mia esperienza di istruttore di piloti dell’aviazione civile polacca; fino a poco tempo fa questo era infatti il mio incarico al Politecnico di Rzeszow. Sarebbe inoltre una buona idea se, su argomenti così importanti, la legislazione dell’Unione europea venisse applicata e rispettata anche al di fuori dell’UE. Il cielo non ha confini artificiali e le leggi dell’aeromeccanica sono valide dovunque. I principi della sicurezza nell’aviazione devono perciò entrare in vigore in tutto il mondo e l’Unione europea può dare un valido contributo in questo senso. Vi ringrazio molto.</p>
    </intervention>
    <intervention id="1-133" speaker_id="4461" name="Luís QUEIRÓ" is_mep="True" mode="spoken" nationality="Portugal" birth_date="02-07-1953" birth_place="Coimbra" p_group="Group of the European People's Party (Christian Democrats) and European Democrats" m_state="PT">
      <p sl="pt">Signor Presidente, tutti noi ricordiamo – o almeno, questo vale per quelli tra noi che hanno partecipato ai dibattiti su questo tema nella passata legislatura – l’importanza che si annetteva alle iniziative destinate a migliorare l’organizzazione, la puntualità e la sicurezza dei servizi di controllo della navigazione e del traffico aereo: in concreto, alla creazione di un cielo unico europeo e ai relativi regolamenti.</p>
      <p sl="pt">Non ignoriamo che la gestione del complesso sistema del trasporto aereo e del controllo del traffico aereo si deve inquadrare in una prospettiva più ampia e globale, che abbracci non solo i servizi di gestione del traffico aereo (ATM), ma anche le compagnie aeree e gli aeroporti; riconosciamo quindi che questa direttiva viene ad integrare un aspetto importante del cielo unico, ossia l’armonizzazione delle disposizioni per la concessione delle licenze di formazione dei controllori del traffico aereo nello spazio europeo. In tal modo viene agevolata la mobilità dei controllori ed allo stesso tempo la prestazione dei servizi di controllo del traffico aereo su base transfrontaliera.</p>
      <p sl="pt">E’ però altrettanto importante definire in maniera chiara lo status giuridico delle licenze rilasciate dagli Stati membri ai sensi delle rispettive legislazioni nazionali, prima dell’entrata in vigore della direttiva. E’ necessario infatti garantire ai titolari di tali licenze la necessaria certezza del diritto e impedire l’applicazione retroattiva della direttiva. Da ciò deriva l’importanza che ha avuto, in commissione, l’approvazione di un emendamento concernente tale aspetto; ci auguriamo che tale emendamento venga ora accolto dall’Assemblea plenaria con l’approvazione della relazione.</p>
      <p sl="pt">Siamo lieti, d’altra parte, per l’accenno del collega relatore – con cui mi congratulo per l’eccellente lavoro – ai contatti che ha allacciato con i rappresentanti delle parti sociali, come ha notato anche il signor Commissario; sia i lavoratori che le imprese si sono dichiarati d’accordo, ed hanno anzi espresso la propria soddisfazione per l’introduzione di una licenza europea uniforme per i controllori del traffico aereo. Possiamo dunque concludere che la Commissione ed il nostro Parlamento hanno tenuto conto seriamente sia degli aspetti economici, sia soprattutto di quelli sociali del cielo unico europeo, compresa la formazione professionale.</p>
      <p sl="pt">Concludo, signor Presidente, con l’auspicio che quest’iniziativa, quando verrà applicata dagli Stati membri, consegua pienamente tutti gli obiettivi per cui è stata concepita, e in particolare che costituisca una concreta opportunità per migliorare l’efficienza dei servizi ATM, nonché la sicurezza del trasporto aereo a vantaggio dei suoi utenti, cioè, in ultima analisi, di noi tutti.</p>
    </intervention>
    <intervention id="1-134" speaker_id="4306" name="Gilles SAVARY" is_mep="True" mode="spoken" nationality="France" birth_date="06-12-1954" birth_place="Oradour sur Vayres" p_group="Socialist Group in the European Parliament" m_state="FR">
      <p sl="fr">Signor Presidente, signor Commissario, desidero in primo luogo congratularmi con il collega Schmitt per il carattere davvero esaustivo ed equilibrato della sua relazione. Disponiamo finalmente di un testo di eccellente qualità, e gli emendamenti elaborati in sede di commissione recano un importante contributo parlamentare.</p>
      <p sl="fr">Si tratta di un testo che scaturisce in maniera naturale dal lavoro che abbiamo svolto durante la legislatura precedente: la messa a punto di un cielo unico europeo. Questa dimensione sociale era assolutamente indispensabile, poiché abbiamo a che fare con un servizio pubblico di sicurezza che è anche un servizio di manodopera. La qualità della navigazione aerea e del controllo del traffico aereo dipendono dalle persone e dalle loro qualifiche; tale qualità poi coincide naturalmente con un livello elevato di sicurezza.</p>
      <p sl="fr">Il testo mi sembra soddisfare tutte queste esigenze; mi pare – non so quale sarà domani l’esito del voto – che esso adotti in qualche misura un approccio anti-Bolkestein. Esso rappresenta uno sforzo di regolamentazione comunitaria, uno sforzo di regolamentazione armonizzata; ancora, è uno sforzo di riconoscimento reciproco, che ha comportato un minuzioso lavoro in materia di certificazioni, annotazioni e riconoscimento reciproco. Da questo punto di vista, ne sono davvero soddisfatto.</p>
      <p sl="fr">In tale prospettiva riveste un’importanza cruciale l’emendamento n. 20, il quale chiede di precisare che ai controllori del traffico aereo deve essere applicato il diritto del lavoro del paese ospitante. Esso conferma esplicitamente che la nostra è un’opera di armonizzazione, non di dumping sociale.</p>
      <p sl="fr">In secondo luogo intendiamo ripresentare l’emendamento n. 22 sul dialogo sociale settoriale. So che alcuni colleghi ritengono che ciò sia sottinteso, ma a noi sembra più opportuno affermarlo chiaramente, tanto più che il comitato del cielo unico non ha accettato di integrare i rappresentanti dei lavoratori, ossia un elemento decisivo per la qualità del servizio in questo campo.</p>
    </intervention>
    <intervention id="1-135" speaker_id="photo_generic" name="Barrot" is_mep="True" mode="spoken">
      <p sl="fr">Vicepresidente della Commissione . – Signor Presidente, la Commissione attende fiduciosa che il Parlamento prenda posizione su questo tema; desidero ringraziare gli intervenuti, che hanno tutti sottolineato l’ottimo lavoro svolto dal Parlamento, rendendo omaggio al relatore, onorevole Schmitt. Credo che questa relazione si possa definire assai incoraggiante; mi associo ancora una volta agli elogi e ai ringraziamenti che sono stati rivolti al relatore della commissione per i trasporti e il turismo.</p>
      <p sl="fr">Devo pronunciarmi ora sugli emendamenti. Non intendo passarli in rassegna uno per uno, signor Presidente; col suo permesso, procederò invece a raggrupparli. Gran parte degli emendamenti mira chiarire il testo della proposta di direttiva, oltre che a porre l’accento sulla sicurezza – che è veramente la priorità assoluta di questo testo – o ancora a introdurre la formazione permanente nel campo della sicurezza. E’ questo il caso degli emendamenti nn. 1, 2, 3, 5, 7, 8, 9, 11, 12, 13 e 15; la Commissione può quindi accettarli tutti. Lo stesso vale per l’emendamento n. 16, che rende più severe le condizioni per l’introduzione delle annotazioni nazionali, e per l’emendamento n. 18, che intende snellire gli oneri amministrativi.</p>
      <p sl="fr">La Commissione potrà sostenere la vostra posizione sul regime linguistico, che concilia in maniera equilibrata le legittime preoccupazioni per la sicurezza e il diritto alla libera circolazione dei controllori; gli emendamenti nn. 10 e 17 realizzano una vera convergenza tra la posizione del Parlamento e quella del Consiglio.</p>
      <p sl="fr">Alcuni emendamenti sono accettabili in linea di principio, purché la loro formulazione sia lievemente modificata. La Commissione sostiene senza riserve il principio alla base dell’emendamento n. 6, che riguarda il controllo svolto dalle parti sociali, la loro partecipazione e consultazione; ho già sottolineato su questo punto nel mio primo intervento. Per quanto riguarda l’emendamento n. 14, la Commissione accoglie l’idea di una formazione specifica nel settore della sicurezza, ma ritiene che la collocazione più adatta per quest’argomento sia piuttosto l’allegato I, che specifica il contenuto della formazione.</p>
      <p sl="fr">C’è poi l’emendamento che introduce un riferimento al diritto del lavoro del paese ospitante in caso di mobilità; comprendo perfettamente la logica sottesa all’emendamento n. 20. La base giuridica di tale proposta è però la sicurezza, obiettivo che viene perseguito fissando alcuni standard sulle condizioni indispensabili in questo campo. Vorrei osservare – come ha fatto l’onorevole Savary – che su questo argomento esiste già un diritto comunitario. La direttiva sul distacco dei lavoratori prevede in effetti che, in caso di distacco, si applichino le condizioni vigenti nel luogo di lavoro. Per tale motivo la Commissione sarebbe disposta ad accettare – in luogo di un articolo estraneo all’oggetto del testo – un considerando che facesse esplicito riferimento, come voi desiderate, al diritto comunitario pertinente.</p>
      <p sl="fr">Come ho appena detto, per ribadire l’importanza di coinvolgere le parti sociali nell’applicazione e nel monitoraggio di questa direttiva, soprattutto a sostegno dell’emendamento n. 6, propongo di riprendere in un considerando tale riferimento al diritto del lavoro applicabile. In altre parole questo testo, che è imperniato essenzialmente sulla sicurezza, si colloca nel contesto di un diritto del lavoro comunitario che è bene ricordare nei considerando.</p>
      <p sl="fr">Restano tre emendamenti che la Commissione non è in grado di sostenere, soprattutto per motivi formali. In primo luogo la Commissione ritiene che non sia necessario mantenere l’esigenza di una contabilità conforme alle norme internazionali, come chiede l’emendamento n. 19. Gli organismi di formazione permanente, ossia i fornitori di servizi di controllo del traffico aereo, sono già coperti da altre normative comunitarie, mentre per i piccoli organismi di formazione questo requisito ci sembra eccessivo. La Commissione può dunque accettare la soppressione completa del paragrafo in questione, dal momento che la vostra preoccupazione in fatto di buona gestione è già affrontata da altre fonti del diritto comunitario.</p>
      <p sl="fr">Quanto all’emendamento n. 21, che riguarda l’articolazione delle sanzioni, la Commissione preferisce conservare la formula standard , che d’altra parte viene ripresa nell’orientamento generale approvato dal Consiglio. Anche l’emendamento n. 4 tocca un aspetto assai importante dell’introduzione della licenza: qual è la sorte dei titolari di una licenza nazionale? Rinviare l’introduzione di nuovi standard armonizzati, o far coesistere due norme con competenze parallele, non ci sembra francamente una buona soluzione; non andrebbe certo a vantaggio della sicurezza. Per tale motivo la Commissione non può sostenere quest’emendamento; ciò premesso, siamo aperti a qualsiasi soluzione possa favorire la rapida introduzione di standard sulla competenza – rispettando naturalmente gli obblighi imposti dalla certezza giuridica per gli attuali titolari di licenza.</p>
      <p sl="fr">L’emendamento n. 22 è stato presentato immediatamente prima della seduta plenaria. Come ho osservato poc’anzi, la Commissione è favorevole alla consultazione e alla partecipazione delle parti sociali, che sono indispensabili; per essere più precisi, tuttavia, non riteniamo che l’imposizione di tale obbligo debba per forza figurare all’interno di questo testo.</p>
      <p sl="fr">Emerge quindi, onorevoli deputati, un assenso generale della Commissione al vostro lavoro. La Commissione è in grado di sostenere completamente la relazione dell’onorevole Schmitt, e aggiungo che le posizioni della Commissione e del Parlamento sono davvero assai vicine. Bisogna veramente sottolineare il carattere costruttivo della relazione dell’onorevole Schmitt e inoltre – mi pare che l’abbia appena detto l’onorevole Rack – se la proposta iniziale era buona, il testo attuale è ancora migliore. Ebbene sì, il testo attuale è ancora migliore e ciò prova ancora una volta quanto sia proficuo il ruolo di colegislatore del Parlamento europeo.</p>
      <p sl="fr">Se voi confermerete quest’approccio col voto di domani, avremo compiuto un passo in avanti verso la realizzazione degli obiettivi che ci siamo prefissati: ossia la ricerca di una sicurezza ancor più completa nel settore del controllo del traffico aereo. Questo è il risultato che i cittadini europei si attendono da noi ed è un obiettivo sempre più necessario, se veramente desideriamo che il traffico aereo raggiunga un’ottima qualità di servizi, soprattutto con un livello di sicurezza che renda il cielo europeo il cielo probabilmente più sicuro del mondo.</p>
    </intervention>
    <intervention id="1-136" speaker_id="28387" is_mep="True" mode="spoken" role="Presidente" name="Janusz ONYSZKIEWICZ" nationality="Poland" birth_date="18-12-1937" birth_place="Lwów" p_group="Group of the Alliance of Liberals and Democrats for Europe" m_state="PL">
      <p sl="unknown">La discussione è chiusa.</p>
      <p sl="unknown">La votazione si svolgerà martedì, alle 12.00.</p>
    </intervention>
  </section>
  <section id="creitem15" title="Sicurezza sociale applicabile ai lavoratori e ai loro familiari che si spostano all’interno della Comunità">
    <intervention id="1-138" speaker_id="28387" is_mep="True" mode="spoken" role="Presidente" name="Janusz ONYSZKIEWICZ" nationality="Poland" birth_date="18-12-1937" birth_place="Lwów" p_group="Group of the Alliance of Liberals and Democrats for Europe" m_state="PL">
      <p sl="unknown">L’ordine del giorno reca la raccomandazione per la seconda lettura (A6-0003/2005), della commissione per l’occupazione e gli affari sociali, relativa alla posizione comune del Consiglio in vista dell’adozione del regolamento del Parlamento europeo e del Consiglio che modifica i regolamenti del Consiglio (CEE) n. 1408/71 relativo all’applicazione dei regimi di sicurezza sociale ai lavoratori subordinati, ai lavoratori autonomi e ai loro familiari che si spostano all’interno della Comunità, e (CEE) n. 574/72 che stabilisce le modalità di applicazione del regolamento (CEE) n. 1408/71 [(12062/3/2004 – C6-0189/2004 – 2003/0184(COD)] (Relatore: onorevole Proinsias De Rossa).</p>
    </intervention>
    <intervention id="1-139" speaker_id="2107" name="Jan ANDERSSON" is_mep="True" mode="spoken" role="in sostituzione del relatore" nationality="Sweden" birth_date="17-03-1947" birth_place="Helsingborg" p_group="Socialist Group in the European Parliament" m_state="SE">
      <p sl="sv">Signor Presidente, desidero anzitutto esprimere il mio rammarico per la forzata assenza del relatore, onorevole De Rossa; è lui il collega che ha dedicato il suo impegno a questo problema e che meglio di tutti lo conosce, ma ora, purtroppo, si trova a casa ammalato in Irlanda e non può partecipare al dibattito. Oggi quindi lo sostituisco e non si tratta di un compito problematico, poiché il mio gruppo politico ed io condividiamo l’opinione dell’onorevole De Rossa in merito all’adozione della posizione in seconda lettura parlamentare: riteniamo che la nostra risposta debba essere positiva.</p>
      <p sl="sv">Consentitemi di iniziare con alcune osservazioni sull’importanza del regolamento n. 1408/71. Per la libertà di circolazione in seno all’Unione europea è essenziale rendere più agevole ai cittadini spostarsi tra i diversi Stati membri, mantenendo al tempo stesso la possibilità di fruire di varie prestazioni sociali. Dopo essere entrato in vigore, negli anni ’70, il regolamento ha subito una revisione radicale e nel corso degli anni sono anche stati introdotti dei miglioramenti; alcuni miglioramenti sono stati apportati pure in quest’occasione, ed anche tale elemento ha spinto il relatore ad adottare la sua posizione.</p>
      <p sl="sv">Quando abbiamo discusso questo tema in sede di commissione, una vasta maggioranza si è dichiarata favorevole ad approvare la posizione comune del Consiglio; il risultato della votazione è stato di 30 voti favorevoli e uno contrario, e se non ricordo male quest’unico voto contrario è venuto da un collega che, in termini generali, è ostinatamente avverso alla libertà di circolazione e alla cooperazione in seno all’Unione europea. Durante il dibattito in commissione e al momento di approvare la posizione del relatore si è registrata quindi una notevole unanimità. Da allora però, rispetto alla posizione originaria, è intervenuto un cambiamento che riguarda il paragrafo 2; ciò dipende dal fatto che, già nel corso del dibattito in seno alla commissione parlamentare, sapevamo che in merito ad alcune prestazioni specifiche vi era un disaccordo tra Consiglio e Commissione europea. Dopo il dibattito in commissione parlamentare ci siamo resi conto che la formulazione da noi usata in precedenza dava luogo a una situazione di incertezza giuridica; i servizi giuridici del Parlamento ci hanno dunque suggerito di modificare il paragrafo 2. Col sostegno del suo gruppo politico, del gruppo Verts/ALE e del gruppo GUE/NGL, l’onorevole De Rossa ha allora presentato un emendamento che elimina tale incertezza giuridica; per il resto la posizione del relatore rimane inalterata.</p>
      <p sl="sv">C’è poi un altro emendamento che mira a farci respingere la posizione comune; da parte mia, consiglio comunque di seguire la raccomandazione del relatore.</p>
      <p sl="sv">In primo luogo, non è opportuno sottoporre questo processo ad ulteriori indugi. Sappiamo che c’è stata una revisione parallela del regolamento stesso; ora è necessaria anche una revisione del regolamento di attuazione e, se il Parlamento respingesse la posizione comune, il processo non ne trarrebbe certo giovamento.</p>
      <p sl="sv">In secondo luogo, se consideriamo il problema nel suo complesso e ricordiamo le opinioni da noi espresse in prima lettura, ne emerge che in effetti il Consiglio ha tenuto conto in larga misura – potremmo anche dire in larghissima misura – delle posizioni del Parlamento. Dalle due argomentazioni che vado svolgendo – in primo luogo, che non dobbiamo ritardare il processo e, in secondo luogo, che delle nostre opinioni si è tenuto largamente conto – deriva la conseguenza che dobbiamo approvare la posizione comune, insieme però all’emendamento presentato per evitare l’incertezza giuridica.</p>
      <p sl="sv">Quanto alle prestazioni su cui Commissione e Consiglio sostengono punti di vista divergenti, si tratta di una questione in merito alla quale, con il consenso della Commissione, devono decidere organismi giuridici. Non dobbiamo quindi usurpare le decisioni che tali organismi potranno prendere.</p>
      <p sl="sv">Non comprendo chi possa avere interesse a ritardare questo processo o a respingere la posizione comune; ciò non gioverebbe né alla Commissione o al Consiglio, né al Parlamento, e soprattutto non gioverebbe ai cittadini.</p>
    </intervention>
    <intervention id="1-140" speaker_id="photo_generic" name="Barrot" is_mep="True" mode="spoken">
      <p sl="fr">Vicepresidente della Commissione. – Signor Presidente, comincerò ringraziando l’onorevole Andersson per aver sostituito l’onorevole De Rossa, al quale rivolgo i miei più sentiti auguri di pronta guarigione. Sono lieto peraltro dei considerevoli successi conseguiti – sia nell’ambito del Consiglio che del Parlamento europeo – su questa proposta, che ci permettono adesso di procedere all’approvazione finale. La proposta della Commissione che ci viene presentata oggi mira ad aggiornare i regolamenti comunitari relativi al coordinamento dei regimi di sicurezza sociale degli Stati membri per tener conto dei cambiamenti intervenuti nelle legislazioni nazionali, chiarire la situazione giuridica per ciò che riguarda alcuni articoli dei suddetti regolamenti e tener conto dei recenti sviluppi della giurisprudenza della Corte di giustizia delle Comunità europee, soprattutto relativamente all’allegato II bis al regolamento n. 1408/71.</p>
      <p sl="fr">Vorrei insistere soprattutto sull’allegato II bis . Questo allegato contiene un elenco delle prestazioni speciali a carattere non contributivo che sono oggetto di un coordinamento specifico nell’ambito del regolamento che ho citato. Tale coordinamento, che è stato convalidato dalla Corte di giustizia, si basa sul principio della residenza. Esso prevede, da un lato, che le prestazioni interessate non siano esportabili e, dall’altro, che il nuovo Stato di residenza sia tenuto a concedere, sul proprio territorio, le prestazioni previste dalla propria legislazione nazionale. Alla luce della recente giurisprudenza della Corte di giustizia, è sembrato necessario procedere ad una revisione dell’elenco delle prestazioni contenute nell’allegato II bis e verificare che vi siano incluse soltanto quelle prestazioni che soddisfano i criteri seguenti: da un lato, tali prestazioni devono essere a carattere non contributivo, ossia finanziate da imposte e, dall’altro, devono essere prestazioni speciali. Una prestazione speciale si trova a metà strada tra la sicurezza sociale e l’assistenza sociale ed ha come obiettivo principale quello di garantire un reddito minimo di sussistenza, oppure è destinata unicamente alla protezione specifica dei disabili. Vorrei sottolineare l’importante progresso registrato in seno al Consiglio poiché, grazie allo spirito di compromesso degli Stati membri, l’esame dell’allegato II bis ha fatto sì che un gran numero di prestazioni, attualmente iscritte in questo allegato, non vi siano mantenute. Ciò concerne principalmente le prestazioni che, pur essendo destinate ai disabili, hanno come obiettivo principale quello di ovviare alla dipendenza di queste persone migliorando il loro stato di salute e la loro esistenza. Con questa funzione esse non possono figurare nell’allegato II bis .</p>
      <p sl="fr">Desidero congratularmi con il relatore, l’onorevole De Rossa, per l’ottima relazione, e con la commissione per l’occupazione e gli affari sociali per il lavoro svolto. Il relatore e la commissione hanno opportunamente sottolineato i miglioramenti importanti che il regolamento potrà offrire ai cittadini e, di conseguenza, la necessità di accettare la posizione comune del Consiglio per non mettere a repentaglio i progressi compiuti. E’ vero che, come sapete, tre Stati membri hanno calcolato che alcune delle loro prestazioni presentavano caratteristiche specifiche che le distinguevano dalle altre prestazioni e che tali prestazioni – cinque in tutto – soddisfacevano quindi le condizioni per essere mantenute nell’allegato II bis . Per non ostacolare l’approvazione del regolamento, che apporta peraltro miglioramenti considerevoli, il Consiglio ha accettato di mantenere queste cinque prestazioni nell’allegato II bis nell’attesa che la Corte di giustizia precisi la propria giurisprudenza. La Commissione si è tuttavia riservata il diritto di adire la Corte di giustizia affinché essa apporti tutti i chiarimenti necessari a proposito di queste cinque prestazioni per ciò che riguarda i criteri fissati nel regolamento. Sulla base di tali chiarimenti della Corte, la Commissione presenterà, eventualmente, una proposta volta a rivedere l’elenco contenuto nell’allegato II bis .</p>
      <p sl="fr">Onorevoli deputati, ci troviamo davanti ad un vero progresso sociale. Possiamo certamente rammaricarci del fatto che il problema non sia stato ancora completamente risolto, ma il progresso raggiunto è tale che, a mio avviso, il Parlamento ha ogni motivo per accettarlo e offrire così ai concittadini europei un’occasione di più per vivere la mobilità auspicabile nell’Unione senza perdere il diritto a prestazioni che sono loro necessarie per far fronte ai rischi della vita. Ringrazio dunque, signor Presidente, il Parlamento per il suo lavoro e, spero, per l’approvazione di questo testo.</p>
    </intervention>
    <intervention id="1-141" speaker_id="1122" name="Ria OOMEN-RUIJTEN" is_mep="True" mode="spoken" nationality="Netherlands" birth_date="06-09-1950" birth_place="Echt" p_group="Group of the European People's Party (Christian Democrats)" m_state="NL">
      <p sl="nl">a nome del gruppo PPE-DE . – Signor Presidente, nei Paesi Bassi c’è un proverbio il quale – in una traduzione approssimativa – ammonisce che non è opportuno cercare di rompere le noci a colpi di mazza. L’emendamento da me presentato si può interpretare in questo senso; inoltre, se penso agli sforzi profusi da numerosi Stati membri per convincere i cittadini della cattiva qualità delle proposte del gruppo PPE-DE, mi sembra che l’immagine delle noci e della mazza sia particolarmente calzante.</p>
      <p sl="nl">Qual è l’argomento del dibattito? Su questo punto vorrei che si facesse un po’ più di chiarezza. Oggi noi discutiamo la modifica annuale del regolamento n. 1408/71, che deve tener conto dei mutamenti della normativa sociale e dell’evoluzione dei regimi nazionali di sicurezza sociale. Ciò significa anche integrare la giurisprudenza della Corte di giustizia delle Comunità europee e verificare se gli elementi che accompagnano tali modifiche rispettano i principi generali della mobilità e della libertà di circolazione, oltre che quelli dello stesso regolamento n. 1408/71; le proposte degli Stati membri, dal canto loro, sono già state verificate in precedenza. Stiamo anche discutendo dell’allegato II bis , e ciò comporta la verifica di alcune caratteristiche specifiche: si controlla se le proposte contengono determinati elementi, alla luce dei quali alcune prestazioni possono essere esportabili oppure no. Cito per esempio il sistema di sicurezza sociale olandese, che non è necessario esportare; in Spagna vi sono prestazioni assistenziali, assegni e prestazioni a favore della mobilità che non è necessario esportare. Si tratta di punti che abbiamo stabilito di comune accordo e ogni Stato membro ha contribuito a quest’elenco. Ora non comprendo perché, dopo aver fissato i principi nel nuovo regolamento sul coordinamento, permettiamo comunque ad alcuni Stati membri di farla franca rispetto ad alcune prestazioni la cui esportabilità era già stata sancita.</p>
      <p sl="nl">In circostanze normali avrei lasciato la soluzione di questo problema alla Commissione, e per lo stesso motivo il nostro gruppo ha aderito alla modifica. Poi però sono entrati in scena i servizi giuridici, i quali ci hanno fatto osservare che il Parlamento non poteva approvare un provvedimento non accettato dalla Corte di giustizia; non possiamo adottare un testo legislativo che contenga elementi giuridicamente illegittimi.</p>
      <p sl="nl">Da qui è scaturito il problema. Non comprendo perché mai, se consentiamo alla Finlandia di non esportare l’assegno per la cura dei figli, alla Svezia di non esportare quello per la cura dei figli disabili e al Regno Unito di non esportare gli assegni di assistenza e di accompagnamento – su cui c’è stata anche una petizione – pretendiamo poi che gli altri 22 Stati membri – tra i quali il Lussemburgo, la Grecia e la Spagna – esportino tali prestazioni, facendo marcia indietro. Quando i servizi giuridici hanno fatto presente che non dovevamo accettare quest’esito, ho chiesto ragione del comportamento del Consiglio. Alcuni Stati membri non seguono le norme a causa del principio di unanimità; il Parlamento deve forse accettare una cosa del genere? Che sia l’ultima volta; a mio parere dobbiamo semplicemente inviare un messaggio chiaro e diretto, inserito anche in quel regolamento di attuazione che stiamo ancora aspettando.</p>
    </intervention>
    <intervention id="1-142" speaker_id="4531" name="Jean LAMBERT" is_mep="True" mode="spoken" nationality="United Kingdom" birth_date="01-06-1950" birth_place="Orsett" p_group="Group of the Greens/European Free Alliance" m_state="GB">
      <p sl="en">a nome del gruppo Verts/ALE. – Signor Presidente, siamo in tarda serata e quindi è l’ora adatta per discutere il regolamento n. 1408: scegliamo sempre il momento migliore per i nostri dibattiti! Vorrei ringraziare il relatore per il lavoro che ha portato avanti su questo tema. Il mio gruppo ha sottoscritto l’emendamento con una certa dose di riluttanza; comprendiamo benissimo il senso di frustrazione cui ha appena dato voce l’onorevole Oomen-Ruijten. Anche in questo caso ci sembra che alcuni Stati membri si adeguino a ciò che ritengono essere la lettera della legge, e non allo spirito della legge stessa. Il mio gruppo però non intende procrastinare l’applicazione degli altri cambiamenti che riteniamo importanti e positivi per i cittadini al solo scopo di attendere il momento più opportuno e la pubblicazione del calendario dei lavori della Corte di giustizia, che potrebbe anche tardare.</p>
      <p sl="en">Ci preoccupa il numero di esclusioni, soprattutto da parte del Regno Unito, che si ripercuotono specialmente sulla vita dei disabili e degli anziani. Secondo il sito del ministero del Lavoro e delle pensioni, l’assegno di sussistenza per i disabili e l’assegno di accompagnamento costituiscono due tra le più importanti prestazioni di sicurezza sociale esistenti nel Regno Unito. L’esatta definizione è importante.</p>
      <p sl="en">Come molti colleghi avranno notato, riceviamo parecchie lettere che sottolineano l’importanza di questi assegni per gli studenti che studiano all’estero. E’ vero che se ne può chiedere il riconoscimento in rapporto a prestazioni specifiche di altri Stati membri, ma in qualche caso questo non serve a molto: nel Regno Unito, ad esempio, per aver diritto ad un assegno per disabili è necessario un periodo di residenza nel paese per 26 settimane sulle precedenti 52. Per uno studente che abbia frequentato da ottobre a giugno, è pressoché inutile: basta fare i conti.</p>
      <p sl="en">Riceviamo lettere anche da persone che desiderano trascorrere all’estero gli anni della pensione; in questo la differenza delle somme percepite incide notevolmente sulla possibilità di stabilirsi in luoghi in cui il clima è più favorevole per la salute e per la qualità della vita; di conseguenza, deploro vivamente la decisione del Regno Unito di non includere queste prestazioni di sicurezza sociale. Si tratta di decisioni dagli effetti discriminatori, che costituiscono un ostacolo per le pari opportunità e contrastano con il concetto di inclusione sociale transfrontaliera.</p>
      <p sl="en">Mi auguro che la Commissione agisca rapidamente, anche se non abbiamo potuto esprimere questa speranza per iscritto.</p>
    </intervention>
    <intervention id="1-143" speaker_id="28493" name="Derek Roland CLARK" is_mep="True" mode="spoken" nationality="United Kingdom" birth_date="10-10-1933" birth_place="Bristol" p_group="Europe of freedom and democracy Group" m_state="GB">
      <p sl="en">a nome del gruppo IND/DEM. – Signor Presidente, nell’articolo che ha scritto per l’ultimo numero della rivista del Parlamento l’onorevole De Rossa afferma che la sua risoluzione è stata approvata all’unanimità dalla commissione per l’occupazione e gli affari sociali. A verbale però è stato registrato un voto contrario: quel voto era il mio e questa settimana intendo nuovamente votare contro, assieme ai miei colleghi dell’Independence Party britannico. Consentitemi di illustrare la nostra posizione.</p>
      <p sl="en">La relazione dell’onorevole De Rossa riguarda uno stallo tra Commissione e Consiglio relativo all’esportabilità di cinque prestazioni, tre delle quali concesse dal Regno Unito. L’onorevole De Rossa suggerisce di adottare senza indugi la relazione per dare una corretta sistemazione al regolamento n. 1408/71; egli propone poi che sia la Corte di giustizia a risolvere la controversia sulle cinque prestazioni. Noi crediamo invece che la decisione sulle prestazioni concesse dal Regno Unito spetti al governo di Sua Maestà, il quale non desidera che siano esportabili; e la posizione comune del Consiglio citata poc’anzi corrobora quella del governo di Sua Maestà. Deploriamo quindi che la Commissione abbia cambiato parere; siamo convinti che spetti ai singoli Stati membri decidere a chi e su che base erogare le proprie prestazioni, e siamo assolutamente contrari a delegare alla Corte di giustizia il compito di risolvere la controversia in materia. Queste prestazioni fanno parte dei vari sistemi fiscali, che sono di duplice natura: da una parte incassano, dall’altra erogano. Interferire in una di queste due operazioni significa interferire nell’intero sistema fiscale. Dal momento che l’Unione europea ama fingere di non avere competenze in campo fiscale, non dovrebbe quindi assolutamente interferire nel sistema delle prestazioni.</p>
      <p sl="en">Torno, per concludere, all’articolo dell’onorevole De Rossa, in cui si nota che anche Finlandia e Svezia si oppongono all’inserimento di due indennità; rispettiamo la posizione di questi paesi. L’articolo osserva poi che la Commissione ha esentato l’indennità per l’assistenza vigente in Irlanda, secondo i desideri del governo irlandese; è quindi illogico, ed anzi iniquo, non escludere allo stesso modo l’indennità per l’assistenza vigente nel Regno Unito. Quanto alle tre prestazioni del Regno Unito, voglio affermare in maniera inequivocabile che, sotto questo aspetto, il governo liberamente eletto di Sua Maestà ha diritto allo stesso trattamento del governo irlandese; mi sembra che non ci sia altro da dire.</p>
    </intervention>
    <intervention id="1-144" speaker_id="28294" name="Ljudmila NOVAK" is_mep="True" mode="spoken" nationality="Slovenia" birth_date="01-08-1959" birth_place="Maribor" m_state="SI">
      <p sl="sl">La sicurezza sociale è un valore caro a tutti gli Stati membri dell’Unione europea, che riveste un’importanza ancor maggiore per tutti coloro che sono afflitti da disabilità o malattie, o dalla vecchiaia.</p>
      <p sl="sl">L’incremento della mobilità fra i paesi dell’Unione europea ha portato con sé un numero sempre maggiore di problemi, che vanno risolti in modo che vi sia il minor numero possibile di discriminazioni. Per tale motivo occorre armonizzare i sistemi di sicurezza sociale degli Stati membri dell’Unione cosicché tutti i singoli casi possano godere di pari trattamento. Sostengo la proposta del relatore, onorevole De Rossa, e voterò a favore della relazione.</p>
      <p sl="sl">Nella situazione attuale è più opportuno sostenere la modifica al regolamento n. 1408 e, in tale contesto, all’allegato II bis , anziché proseguire sterili negoziati; l’adozione di una posizione comune, infatti, ha già impegnato il Consiglio in un prolungato processo negoziale. Il tempo ci dirà quali casi non possono rientrare nell’allegato; suggerisco perciò che tali casi vengano risolti su base individuale con imparzialità e nell’interesse dei cittadini.</p>
      <p sl="sl">Sono lieta che il Consiglio abbia adottato la proposta del Parlamento in merito al supplemento sulla mobilità, che copre le spese di viaggio per i disabili e il cui unico scopo è quello di fornire ai disabili stessi una tutela speciale. Sono favorevole anche agli emendamenti orali adottati dal Parlamento, i quali chiedono agli Stati membri di prendere provvedimenti per mitigare le conseguenze negative che dovranno subire le persone più direttamente colpite dal regolamento.</p>
    </intervention>
    <intervention id="1-145" speaker_id="photo_generic" name="Barrot" is_mep="True" mode="spoken">
      <p sl="fr">Vicepresidente della Commissione. – Signor Presidente, la Commissione si rallegra per il sostegno che è stato espresso a favore della posizione comune. Desidero sottolineare ancora una volta che questa posizione comune ha lo scopo di incrementare, sotto molti aspetti, i diritti dei cittadini europei che si spostano all’interno dell’Unione europea. Signor Presidente, mi permetta di osservare che per i cittadini europei è veramente una fortuna potersi spostare all’interno dell’Unione, sicuri di godere, in molti casi, della necessaria solidarietà; è un vero progresso.</p>
      <p sl="fr">In questo contesto, l’onorevole Oomen-Ruijten non si risentirà se annuncio che la Commissione non è favorevole al suo emendamento mirante a respingere la posizione comune; quest’emendamento infatti avrebbe l’effetto di mettere a repentaglio tutti i progressi compiuti fino ad oggi dal legislatore comunitario nel campo delle prestazioni speciali a carattere non contributivo.</p>
      <p sl="fr">La proposta in esame renderà esportabili decine di prestazioni che fino ad oggi non erano tali. Rimangono in discussione cinque prestazioni di cui non è stato accettato il carattere di esportabilità. Per effetto dell’emendamento n. 2, tali prestazioni rimarranno nell’allegato II bis e continueranno quindi a non essere esportabili.</p>
      <p sl="fr">Benché la sorte di queste cinque prestazioni rimanga ancora incerta, credo che, per il resto, l’accordo raggiunto in seno al Consiglio e il consenso – a quanto mi risulta assai ampio – del Parlamento dovrebbero permetterci, signor Presidente, di compiere un considerevole progresso sul piano sociale a favore di tutti i cittadini europei. Per tale motivo la Commissione caldeggia vivamente l’adozione di questo testo.</p>
    </intervention>
    <intervention id="1-146" speaker_id="28387" is_mep="True" mode="spoken" role="Presidente" name="Janusz ONYSZKIEWICZ" nationality="Poland" birth_date="18-12-1937" birth_place="Lwów" p_group="Group of the Alliance of Liberals and Democrats for Europe" m_state="PL">
      <p sl="unknown">La discussione è chiusa.</p>
      <p sl="unknown">La votazione si svolgerà martedì, alle 12.00.</p>
    </intervention>
  </section>
  <section id="creitem16" title="Ordine del giorno della prossima seduta (vedasi processo verbale)"/>
  <section id="creitem17" title="Chiusura della seduta"/>
  <section id="creitem18" title="Chiusura della sessione annuale">
    <intervention id="1-151" speaker_id="28387" is_mep="True" mode="spoken" role="Presidente" name="Janusz ONYSZKIEWICZ" nationality="Poland" birth_date="18-12-1937" birth_place="Lwów" p_group="Group of the Alliance of Liberals and Democrats for Europe" m_state="PL">
      <p sl="unknown">Dichiaro interrotta la sessione 2004/2005 del Parlamento europeo.</p>
    </intervention>
  </section>
</text>
