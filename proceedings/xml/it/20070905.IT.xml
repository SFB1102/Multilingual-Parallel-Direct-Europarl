<?xml version='1.0' encoding='utf-8'?>
<text id="20070905.IT" lang="it" date="2007-09-05" place="Strasburgo" edition="Edizione GU">
  <section id="creitem1" title="1. Apertura della seduta"/>
  <section id="creitem2" title="2. Lotta contro il terrorismo (discussione)">
    <intervention id="3-006" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">L’ordine del giorno reca la discussione congiunta le seguenti interrogazioni orali:</p>
      <p sl="unknown">l’interrogazione orale O-0046/2007 dell’onorevole Manfred Weber a nome del gruppo del Partito popolare europeo (Democratici cristiani) e dei Democratici europei, dell’onorevole Martine Roure a nome del gruppo socialista al Parlamento europeo, dell’onorevole Alexander Alvaro a nome del gruppo dell’Alleanza dei Democratici e dei Liberali per l’Europa, nonché delle onorevoli Cristiana Muscardini e Roberta Angelilli a nome del gruppo “Unione per l’Europa delle Nazioni”, al Consiglio sulla lotta contro il terrorismo (B6-0139/2007) e</p>
      <p sl="unknown">l’interrogazione orale O-0051/2007 dell’onorevole Manfred Weber e Joseph Daul a nome del gruppo del Partito popolare europeo (Democratici cristiani) e dei Democratici europei, dell’onorevole Martine Roure a nome del gruppo socialista al Parlamento europeo, dell’onorevole Alexander Alvaro a nome del gruppo dell’Alleanza dei Democratici e dei Liberali per l’Europa, nonché delle onorevoli Cristiana Muscardini e Roberta Angelilli a nome del gruppo “Unione per l’Europa delle Nazioni”, alla Commissione sulla lotta contro il terrorismo (B6-0313/2007).</p>
    </intervention>
    <intervention id="3-007" speaker_id="4504" name="Kathalijne Maria BUITENWEG" is_mep="True" mode="spoken" nationality="Netherlands" birth_date="27-03-1970" birth_place="Rotterdam" p_group="Group of the Greens/European Free Alliance" m_state="NL">
      <p sl="en">Signor Presidente, vorrei chiederle di non iniziare fintanto che il Consiglio non sarà qui, perché sarebbe strano rivolgere le interrogazioni orali sia al Consiglio che alla Commissione, e discuterne soltanto con l’Esecutivo. Non ha senso. Potrei chiederle di sospendere quello che ci apprestiamo a fare fino a quando il Consiglio non sarà qui ad ascoltarci?</p>
    </intervention>
    <intervention id="3-008" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">Con tutto il rispetto, onorevole Buitenweg, non lo ritengo opportuno, perché non sappiamo assolutamente quando il Consiglio arriverà. E potrebbe essere che dovremo aspettare così a lungo che poi non potremo avere la nostra discussione. Inoltre la discussione comincia dagli interventi dei capigruppo. Propongo pertanto di iniziare il dibattito.</p>
      <p sl="unknown">Il Parlamento è d’accordo?</p>
      <a text="(Il Parlamento decide di iniziare la discussione)"/>
    </intervention>
    <intervention id="3-009" speaker_id="4342" name="Joseph DAUL" is_mep="True" mode="spoken" nationality="France" birth_date="13-04-1947" birth_place="Strasbourg" p_group="Group of the European People's Party (Christian Democrats)" m_state="FR">
      <p sl="fr">Autore. – Signor Presidente, signor Presidente della Commissione, onorevoli colleghi, la lotta contro il terrorismo è un campo in cui l’Europa deve passare dalle parole ai fatti. La dimensione globale del terrorismo richiede una risposta globale. La costruzione dell’Europa politica dipende dalla sua capacità di sradicare la piaga del terrorismo. Purtroppo siamo ancora molto lontani da questo obiettivo. Il nostro gruppo ha lanciato l’iniziativa della presente discussione perché siamo convinti che l’Europa non abbia ancora compreso appieno l’entità del pericolo che si trova a fronteggiare.</p>
      <p sl="fr">La prima minaccia, la più immediata, è quella che viene mossa quotidianamente alla nostra sicurezza dai gruppi terroristici islamisti e di altra matrice, come l’ETA in Spagna. E lo vediamo tutti i giorni, signor Commissario. La seconda minaccia, anch’essa preoccupante, è che queste potenti reti si impadroniscano della cultura politica delle democrazie europee per minare i nostri valori fondamentali e per fare prevalere i loro dogmi religiosi. Dobbiamo far sì che i nostri Stati cooperino maggiormente nel campo della lotta contro il terrorismo internazionale. Le dimissioni, nello scorso marzo, del coordinatore UE per la lotta contro il terrorismo de Vries, senza che questi sia ancora stato sostituito, mostra quanta strada ci sia ancora da fare. Certo, il signor de Vries si è dimesso per motivi personali, ma tutti sanno che l’insufficienza degli strumenti a sua disposizione non gli hanno permesso di portare a termine il difficile compito assegnatoli.</p>
      <p sl="fr">Chiediamo al Consiglio, che è assente, al suo Presidente, nonché all’Alto rappresentante per la PESC Javier Solana, al Presidente della Commissione Barroso, di assumersi le proprie responsabilità e di designare quanto prima un nuovo responsabile europeo per la lotta contro il terrorismo che disponga di mezzi adeguati.</p>
      <p sl="fr">Onorevoli colleghi, la lotta alle organizzazioni terroristiche presuppone la massima fermezza e non deve lasciare spazio a trattative o concessioni. Le organizzazioni terroristiche non sono formazioni centralizzate di tipo classico che possono essere sconfitte tramite operazioni militari convenzionali. Funzionano come reti e si avvalgono delle tecnologie più sofisticate per compiere i loro atti criminali. Solo continuando a unire risorse importanti nel campo dell’intelligence e delle risorse finanziarie e umane potremo riuscire a neutralizzare tali reti. Attraverso il rispetto reciproco, nonché l’attuazione delle leggi e delle libertà pubbliche, riaffermando la nostra concezione dell’uomo e della vita sociale, agendo unitamente, solo così riusciremo ad avere la meglio sul terrorismo che, utilizzando i mezzi del XXI secolo, s’ispira ai pregiudizi e ricorre ai metodi utilizzati nei periodi più bui dell’umanità.</p>
      <p sl="fr">Non si tratta, come spesso si dice, di uno scontro di civiltà, bensì di uno scontro fra chi si rifà al rispetto del prossimo e al pluralismo e chi, attuando la jihad , vuole eliminare tutti coloro che non la pensano come loro o che hanno un altro credo. Le vittime dell’11 settembre, che onoreremo fra qualche giorno, a cinque anni dai tragici avvenimenti di Manhattan, ma anche quelle dell’11 marzo a Madrid o quelle degli attentati di Londra ci impongono un’azione risoluta. Gli europei hanno bisogno di sicurezza, sicurezza nella loro vita lavorativa, sicurezza nell’approvvigionamento energetico e sicurezza alimentare. Il minimo che si possa fare per l’Europa, dopo aver garantito la pace, è fare di tutto per garantire la sicurezza più elementare, quella delle persone.</p>
    </intervention>
    <intervention id="3-010" speaker_id="4313" name="Martine ROURE" is_mep="True" mode="spoken" nationality="France" birth_date="28-09-1948" birth_place="Lyon" p_group="Socialist Group in the European Parliament" m_state="FR">
      <p sl="fr">Autore. – Signor Presidente, signor Commissario, signor Presidente in carica, gli Stati membri hanno applicato numerosi strumenti europei per la lotta contro il terrorismo. Diversi paesi europei si trovano tuttora sotto una minaccia terroristica concreta e sarà quindi necessario, dopo aver accumulato qualche anno di esperienza, valutare l’efficacia dell’applicazione della normativa europea in materia.</p>
      <p sl="fr">Nonostante le misure finalizzate a facilitare lo scambio di informazioni fra le autorità nazionali competenti nel campo della lotta contro il terrorismo, è senz’altro necessaria una maggiore fiducia reciproca. Al fine di far sì che la lotta contro il terrorismo sia veramente efficace, non è necessario introdurre nuove norme, bensì controllare che gli Stati membri applichino correttamente quelle esistenti. A mio parere dobbiamo concentrarci soprattutto su un vero miglioramento della cooperazione fra gli Stati membri.</p>
      <p sl="fr">La valutazione ci permetterà inoltre di rivedere le norme in questione. E’ a mio avviso necessario ristabilire, nel corso di tale processo, l’equilibrio fra il bisogno di sicurezza dei nostri concittadini e la salvaguardia del loro diritto alla tutela della loro privacy . In effetti, sono state adottate misure molto restrittive per i nostri concittadini e adesso, col senno di poi, possiamo vedere che diverse di queste misure non hanno dato i risultati attesi e possono dare al contrario una falsa impressione di sicurezza.</p>
      <p sl="fr">La lotta contro il terrorismo richiede inoltre di consolidare la cooperazione dell’Unione europea con i suoi partner internazionali. Nell’ambito delle nostre relazioni transatlantiche, ad esempio, dobbiamo insistere sulla necessità di definire una strategia comune di lotta contro il terrorismo nel rispetto dei diritti fondamentali e del diritto alla privacy . L’Unione europea deve adottare un approccio globale a tali questioni, al fine di fissare dei principi generali per lo scambio di informazioni con i nostri partner americani e la protezione dei dati nel quadro di questi scambi.</p>
      <p sl="fr">Infine, il Parlamento europeo è spesso stato escluso dalle discussioni del Consiglio sul terrorismo. Penso che sia importante che si svolga un dibattito reale che consenta un miglior controllo democratico da parte del Parlamento europeo e dei parlamenti nazionali.</p>
    </intervention>
    <intervention id="3-011" speaker_id="28246" name="Alexander Nuno PICKART ALVARO" is_mep="True" mode="spoken" nationality="Germany" birth_date="26-05-1975" birth_place="Bonn-Bad Godesberg" p_group="Group of the Alliance of Liberals and Democrats for Europe" m_state="DE">
      <p sl="de">Autore. – Signor Presidente, gli anni dal 2001 al 2007 sono stati sei anni di lotta politica contro il terrorismo. L’unica cosa che si è vista in questi sei anni è che a ogni provvedimento si cercava di dare una risposta politica. Quello che manca però è un approccio allo sviluppo della politica europea di lotta contro il terrorismo nel contesto globale. Qual è il nostro ruolo? Quale vogliamo sia il nostro ruolo a livello globale? Esiste un piano di fondo?</p>
      <p sl="de">Finora non ho ancora visto un piano, un documento della Commissione o del Consiglio, né un documento redatto da uno degli Stati membri in cui si proponga una strategia a breve, medio o lungo termine per la lotta al terrorismo. Abbiamo avviato misure con effetto a breve termine per limitare i flussi finanziari che hanno avuto risultati eccellenti. Abbiamo lanciato misure a medio termine per combattere il terrorismo tramite l’indicazione dei dati biometrici nei documenti di identità, cosa che io non ritengo opportuna, ma che la maggioranza politica ha sostenuto.</p>
      <p sl="de">A lungo termine, nel campo degli aiuti allo sviluppo, che possono essere intesi come politica di sicurezza, non vedo alcun progresso, non vedo alcun movimento. Non vedo neanche alcun movimento per quanto riguarda il rispetto nei confronti delle culture nelle quali può nascere il terrorismo, per quanto riguarda il tentativo di vivere e convivere ragionevolmente in un mondo globalizzato, anziché proporre i valori della nostra società agli altri. La domanda è: qual è il ruolo che l’Europa intende assumere?</p>
      <p sl="de">All’indomani dell’11 settembre 2001 la risposta fornita è stata quella di agire su più fronti: ogniqualvolta si è verificato un attentato i governi hanno cercato di tranquillizzare i propri cittadini, adottando misure a breve termine, come nel caso della veemenza con cui il governo britannico, subito dopo i tragici attentati di Londra, ha spinto per l’immagazzinamento di dati, o come quando in Germania si è tentato di far approvare le ricerche on line . Tutto questo manca di una strategia, e le ingerenze nei diritti fondamentali, così come accadde ai tempi delle leggi straordinarie per lo stato di emergenza, non basteranno da sole a risolvere il problema. Se vogliamo combattere il terrorismo con successo, allora dobbiamo definire quale ruolo l’Europa vuole assumere a livello internazionale in questa lotta, e non seguire la strada delle azioni intraprese a livello nazionale, che vengono attuate solo in Europa.</p>
    </intervention>
    <intervention id="3-012" speaker_id="1073" name="Cristiana MUSCARDINI" is_mep="True" mode="spoken" nationality="Italy" birth_date="06-11-1948" birth_place="Cannobio " p_group="Group of the European People's Party (Christian Democrats)" m_state="IT">
      <p sl="it">Autore. – Signor Presidente, onorevoli colleghi, aver rinviato questo dibattito da luglio a settembre e farlo nelle condizioni nelle quali lo stiamo facendo, con l’assenza del Consiglio rispetto alle problematiche che vogliamo sollevare, dimostra di per sé come l’Europa sia impreparata, di fatto, ad affrontare in maniera globale e forte il problema del terrorismo e come questo Parlamento purtroppo rimanga ancora politicamente troppo debole.</p>
      <p sl="it">Un tempo c’erano gruppi terroristici nelle varie nazioni dell’Unione, erano problemi interni, l’Europa era già in gran parte unita e già allora si parlava di una strategia comune che non è mai nata. Siamo arrivati al 2001 che ha dimostrato come il terrorismo sia globale, sia un’organizzazione non piramidale ma a cellule collegate tra loro soprattutto attraverso Internet e i migliori sistemi informatici, radicate in tutto il mondo e in grado di colpire come vogliono e quando vogliono.</p>
      <p sl="it">Ciononostante, non esiste una politica dell’Unione europea per il controllo di Internet e per dare regole certe di sicurezza ai cittadini, i quali non capiscono quali siano le misure adottate dall’Unione e quali si intendono adottare a breve termine. Prima fra tutte rendere responsabili i provider che danno spazio ai siti che fomentano, spalleggiano, giustificano le azioni terroristiche, per esempio con l’oscuramento obbligatorio di siti riconducibili in maniera diretta o indiretta a persone che predicano, incitano e giustificano la violenza. La Svizzera ha già realizzato tutto ciò da molto tempo, l’Europa ancora vacilla e disquisisce a vuoto.</p>
      <p sl="it">Non esiste una posizione comune per monitorare i falsi luoghi di culto, i falsi imam, che, come avvenuto anche recente in Olanda e in Italia, hanno utilizzato luoghi che sarebbero dovuti essere di preghiera per seminare odio, progettare attentati incitando alla violenza contro l’Occidente, la democrazia, i diritti umani, compresi quelli delle donne, fino ad attuare attentati terroristici nelle nostre città.</p>
      <p sl="it">Non basta più, signor presidente, parlare di una strategia comune contro il terrorismo, è necessario la forza e il coraggio di prendere decisioni, di agire con lo scopo, da un lato, di prevenire futuri attentati e, dall’altro, di rendere inoffensive le cellule terroristiche che si annidano e fanno proseliti utilizzando i nostri valori di libertà, di libertà di culto e di espressione, per agire proprio contro la libertà.</p>
      <p sl="it">Gli arresti effettuati nelle ultime ore in Danimarca di persone sospettate di preparare un attentato con impiego di esplosivi sono la dimostrazione che non è tempo per abbassare la guardia e che le leggi antiterrorismo approvate dalla Danimarca funzionano, ma lanciano anche un allarme per tutta l’Unione: non possiamo più permetterci di affidarci soltanto all’efficacia di leggi nazionali e all’efficienza delle forze investigative dei singoli paesi, occorre più coordinamento.</p>
      <p sl="it">Dietro il politicamente corretto troppe volte si nasconde l’incapacità o la non volontà di prendere decisioni. È a rischio la democrazia, la libertà e il diritto dei singoli a vivere in pace e in libertà! La libertà è garantita dalle regole! Noi dobbiamo fare ciò che è politicamente è giusto per salvaguardare non soltanto i nostri popoli, ma coloro che nel mondo intero hanno il rispetto dei propri diritti e sono consapevoli dei propri doveri. Ogni ritardo ci rende complici!</p>
      <p sl="it">Usciamo da questo dibattito con un impegno comune per realizzazioni immediate e non con presunte posizioni di destra o di sinistra, ma forti e uniti. Sarà questo il migliore omaggio al ricordo delle vite che dall’11 settembre ad oggi nel mondo sono state stroncate dalla barbarie. Per ciascuno di noi il terrorismo sia comunque e sempre un crimine contro l’umanità.</p>
    </intervention>
    <intervention id="3-013" speaker_id="4504" name="Kathalijne Maria BUITENWEG" is_mep="True" mode="spoken" nationality="Netherlands" birth_date="27-03-1970" birth_place="Rotterdam" p_group="Group of the Greens/European Free Alliance" m_state="NL">
      <p sl="nl">Autore. – Signor Presidente, la mia domanda più importante al Consiglio in realtà è se si consideri infallibile. E’ ammissibile che il Consiglio faccia errori di quando in quando, oppure è onnisciente? Ritiene il Consiglio che tutte le misure prese negli ultimi anni nella lotta contro il terrorismo siano state giuste? Inoltre, siamo proprio sicuri che non vi siano state eccessive ingerenze nei diritti civili? Se il Consiglio è infallibile, ne consegue che non vi è bisogno di una valutazione, ma se ritiene che possa migliorare la sua comprensione dei fatti, allora vi è bisogno di una valutazione. Vorrei inoltre che il Consiglio ci riferisse nel corso della discussione se ritiene che non siano state ancora adottate determinate misure che adesso reputa necessarie. Vi sono misure in programma attualmente? Le violazioni dei diritti civili sono consentite dal diritto europeo, ma sono ammesse solo se corrispondono ai criteri di necessità, proporzionalità ed efficacia e nei casi in cui le persone sono in grado di armarsi contro le violazioni. Vorrei che il Consiglio valutasse tutte le misure prese negli anni recenti e ne analizzasse la compatibilità con i suddetti criteri. Può il Consiglio rassicurarci al riguardo oggi?</p>
      <p sl="nl">Vorrei sottolineare alcuni aspetti che necessitano di una valutazione esaustiva. In primo luogo, l’aspetto degli abusi: non è concepibile che i cittadini possano diventare vittime ignare? Vorrei fornire un esempio, quello della creazione degli elenchi di persone sospettate di terrorismo. La domanda a questo proposito è non solo riguardo a come le persone e le organizzazioni vengono inserite in tali elenchi, ma anche come ne vengono tolte. Poniamo che il nome di una persona venga pubblicato in questi elenchi. Tutti i suoi beni e depositi bancari verrebbero congelati, ma le autorità automaticamente non avvierebbero alcun procedimento giuridico nei suoi confronti, dove poter esibire prove. Il principio della presunzione di innocenza viene così messo da parte. Inoltre, posso immaginare che i depositi bancari vengano congelati prima che il fatto diventi di pubblico dominio, altrimenti il denaro si ritroverebbe all’altro capo del mondo in un battibaleno. Eppure non riesco a concepire che accettiamo che le persone rimangano in questi elenchi e che quindi continuino a subire una punizione senza che la loro colpa sia stata dimostrata. Si tratta di un’inversione inaccettabile dell’onere della prova previsto dal diritto penale. Il Tribunale di primo grado ha già dichiarato in diverse occasioni che la procedura deve essere modificata. L’11 luglio è stata emessa una sentenza secondo cui la Fondazione Al-Aqsa e José María Sison sono stati inseriti negli elenchi a torto. Sarei lieta di sentire quali lezioni abbia tratto il Consiglio da queste sentenze, e se sia preparato a modificare o valutare il processo decisionale relativo alla stesura di tali elenchi, e di studiare una serie di possibilità per permettere ai singoli cittadini di ottenere giustizia.</p>
      <p sl="nl">Passando ad un’altra questione, quali misure sono efficaci? Vorrei addurre l’esempio dei liquidi. Oltre un milione di persone in Europa è costretto a districarsi tra buste di plastiche prima di imbarcarsi sui propri voli, riempiendole diligentemente di flaconi da 100 ml, che spesso finiscono nel bidone della spazzatura perché i passeggeri si sono dimenticati della regola; non si tratta di una violazione dei diritti civili e gli abusi possono essere controllati, ma la misura è efficace? E’ il Consiglio disposto a valutarlo sulla base di prove scientifiche?</p>
      <p sl="nl">Ciò porta all’attenzione il tema della proporzionalità. Le misure sono proporzionate? Si tratta di un altro aspetto importante della valutazione. Prendiamo ad esempio i dati sui passeggeri e l’accordo con gli Stati Uniti. Anche il mio gruppo comprende il desiderio dei paesi di sapere chi si appresta a varcare i suoi confini. Il problema principale non è tanto il fatto che vengano richieste eccessive quantità di dati, bensì il fatto che essi possono essere richiesti per scopi molto diversi. Il Consiglio giustifica sempre misure del genere dicendo che tutto questo è necessario per la lotta contro il terrorismo. Tuttavia, i dati possono essere anche utilizzati per altri scopi, “in conformità alle leggi degli Stati Uniti”, come recita l’accordo. E’ quindi teoricamente possibile che lo scopo non sia solo quello di combattere il terrorismo, ma anche quello di contrastare i furti di biciclette o le frodi bancarie. Un tale utilizzo dei dati è proporzionato? E’ inoltre il Consiglio disposto a rivedere l’accordo partendo da tali premesse?</p>
      <p sl="nl">Infine, la necessità. Vorrei fare l’esempio dell’immagazzinamento dei dati sul traffico per un periodo massimo di due anni, provvedimento al quale il mio gruppo si è opposto ma che ha goduto del sostegno della maggioranza dell’Assemblea. Tutte le informazioni che ho avuto modo di vedere finora dimostrano però che i dati con un’età massima di tre mesi sono i più efficaci e necessari. E’ il Consiglio disposto a esaminare se i dati immagazzinati per un periodo superiore ai tre mesi sono realmente utilizzati? In breve, è disposto il Consiglio a effettuare una valutazione sulla base dei criteri dell’efficacia, della proporzionalità e della necessità, nonché a esaminare la possibilità di contrastare gli abusi?</p>
      <p sl="nl">L’ultimo aspetto della valutazione è la posizione del Consiglio sulle violazioni dei diritti umani all’interno dell’Unione europea, in relazione alle attività della CIA. Il Parlamento europeo ha esaminato tali attività quanto più accuratamente possibile, ed è a mio avviso scandaloso che non abbiamo mai sentito alcun commento da parte del Consiglio. Un tale commento potrebbe consistere in una sua posizione a tale riguardo, riguardare gli aspetti della relazione che condivide e quelli che invece non condivide nonché le misure che intende adottare. E’ il Consiglio disposto a fornire la sua reazione alla relazione Fava, oppure intende perseverare nel suo silenzio?</p>
    </intervention>
    <intervention id="3-014" speaker_id="28979" name="Giusto CATANIA" is_mep="True" mode="spoken" nationality="Italy" birth_date="10-06-1971" birth_place="Palermo" p_group="Confederal Group of the European United Left - Nordic Green Left" m_state="IT">
      <p sl="it">Autore. – Signor Presidente, onorevoli colleghi, spesso siamo soliti affermare che la lotta al terrorismo è una priorità e vengono invocate iniziative politiche legislative nuove.</p>
      <p sl="it">Credo che bisognerebbe prima fare una valutazione sulle scelte maturate in questi anni ponendosi alcune domande. La prima: il terrorismo è più forte o più debole a seguito delle nostre iniziative legislative? La seconda: abbiamo dato un contributo determinate alla crescita della nostra cultura giuridica, dei nostri valori, oppure li abbiamo svenduti in nome dell’emergenza terroristica?</p>
      <p sl="it">Credo che bisognerebbe rispondere prioritariamente a queste due domande, per scoprire che spesso i provvedimenti di emergenza sono stati sbagliati, le liste delle organizzazioni terroristiche sono state approssimative, spesso dettate più da ragioni politiche che da una reale pericolosità delle organizzazioni. Abbiamo chiamato un signore a coordinare l’attività antiterroristica, poi abbiamo scoperto che senza una ragione chiara possiamo anche fare a meno delle funzioni di questo signore. Chiedo quindi al Consiglio di non nominare un nuovo coordinatore antiterrorismo proprio perché in questi mesi abbiamo scoperto che ne possiamo fare tranquillamente a meno.</p>
      <p sl="it">Abbiamo detto spesso, e lo diciamo con forza, credo che bisogna ribadirlo in quest’Aula, che il terrorismo è il nemico della nostra civiltà, è nemico del diritto della democrazia, il terrorismo è una barbarie. Gli attentati terroristici rappresentano il passaggio dallo stato di diritto allo stato di natura. Tutto questo è vero, ma invece di riportare il dibattito sul ripristino delle regole democratiche abbiamo scelto di affrontare la questione attraverso il restringimento delle regole di convivenza civile. Abbiamo scelto di lottare sul terreno privilegiato dell’avversario, di competere sulla violazione dei diritti umani, sul controllo militare della popolazione civile, sulla negazione dei principi cardine della democrazia.</p>
      <p sl="it">Le immagini di Abu Ghraib o le immagini della base di Guantanamo sono l’emblema della vittoria della cultura del terrorismo sul nostro stato di diritto e sui principi cardine della nostra cultura giuridica. L’altro emblema può essere rappresentato da quello che è avvenuto con i voli e con i rapimenti della CIA in Europa, con il coinvolgimento esplicito dei governi europei, su questa vicenda e c’è un silenzio imbarazzante – anch’io, come hanno fatto altri colleghi, chiedo al Consiglio di esprimersi su questo punto – c’è un silenzio imbarazzante, hanno parlato tutti! Questo Parlamento si è espresso sulle responsabilità della CIA, sulle responsabilità dei governi europei, sulle responsabilità dei nostri servizi di intelligence . La Commissione si è espressa, si sta esprimendo il Consiglio d’Europa. L’unico imbarazzante silenzio viene dai governi europei e credo che questo sia inaccettabile. Speriamo che oggi il Consiglio voglia esprimersi su questo punto.</p>
      <p sl="it">In Europa, purtroppo, la procedura d’eccezione è diventata la regola e allora dovremmo discutere chiaramente sugli effetti prodotti dalle nostre scelte legislative: i dati biometrici nei passaporti e nei visti, il sistema di controllo dei dati personali, le banche dati sulle comunicazioni telefoniche, le banche dati sui passeggeri aerei, gli accordi PNR, il sistema SWIFT, il sistema di immagazzinamento delle impronte digitali e perfino il regolamento dei liquidi, che speriamo oggi di bocciare in modo clamoroso, dando anche un segnale alla Commissione sul fatto che bisognerebbe fare delle scelte proporzionali a quello che si vuole combattere.</p>
      <p sl="it">Credo che occorra dire con forza che abbiamo scelto una torsione autoritaria dello stato di diritto invece di scegliere la salvaguardia dello stato di diritto per combattere il terrorismo. Non si comprende, e concludo presidente, se in questi anni per i cittadini europei è stato più pericoloso il terrorismo o sono state più pericolose le pratiche di contrasto al terrorismo. Una femminista, una scrittrice femminista americana, dice “quando le soluzioni ci vengono offerte da chi è all’origine dei nostri problemi è meglio stare in guardia”. Credo che sia meglio stare in guardia.</p>
    </intervention>
    <intervention id="3-015" speaker_id="photo_generic" name="Manuel Lobo Antunes" is_mep="True" mode="spoken">
      <p sl="pt">Presidente in carica del Consiglio. − Signor Presidente, onorevoli deputati, vorrei innanzi tutto porgere le mie scuse per il leggero ritardo col quale mi sono presentato in Aula, dovuto puramente al fatto che ho sottovalutato il traffico dall’albergo fin qui.</p>
      <p sl="pt">Desidero inoltre congratularmi con il Commissario Frattini, qui presente, e vorrei cercare di rispondere alle interrogazioni che mi sono state presentate dai deputati, sperando di poter fornire tutti i chiarimenti richiestici.</p>
      <p sl="pt">Senza alcun dubbio i recenti avvenimenti di Londra e Glasgow, nonché al confine fra Spagna e Portogallo e in Yemen, hanno confermato che il terrorismo rappresenta una minaccia notevole per la sicurezza dell’Europa e per i valori delle nostre società democratiche, in particolare per i diritti e le libertà dei cittadini europei.</p>
      <p sl="pt">Non vi è alcun dubbio che gli Stati membri debbano continuare a cooperare nel campo del consolidamento e dell’attuazione delle misure antiterrorismo, sempre nel rispetto dei diritti umani e delle libertà fondamentali, che costituiscono i valori alla base delle nostre società, la cui tutela e promozione ci aiuterà a prevenire il terrorismo.</p>
      <p sl="pt">Il terrorismo deve essere contrastato sia a livello nazionale che a livello internazionale. La cooperazione internazionale rappresenta uno strumento essenziale per una lotta efficace contro questa piaga, sia a livello nazionale che multilaterale. Sappiamo che il terrorismo rappresenta una minaccia globale e pertanto è necessaria una risposta comune a livello globale, che includerà necessariamente il flusso e lo scambio di informazioni, il coordinamento interno delle posizioni, il coordinamento e/o i partenariati con i paesi terzi, l’attuazione di una strategia globale per la lotta al terrorismo sotto la guida delle Nazione Unite e una stretta collaborazione con le diverse organizzazioni regionali e internazionali coinvolte nella lotta al terrorismo.</p>
      <p sl="pt">Le azioni intraprese dall’Unione europea si sono intensificate dopo l’11 settembre 2001, e successivamente, dopo gli ignominiosi attacchi di Madrid nel 2004 e di Londra nel 2005. Nel dicembre 2005 il Consiglio ha adottato la strategia antiterrorismo dell’Unione europea, in base alla quale l’Unione si impegna a combattere il terrorismo a livello globale nel rispetto dei diritti umani, permettendo ai propri cittadini di vivere in uno spazio di libertà, sicurezza e giustizia.</p>
      <p sl="pt">La strategia antiterrorismo dell’Unione europea abbraccia quattro sfere di lavoro: la prevenzione, la protezione, il perseguimento e la risposta. La Presidenza conferma che il Consiglio, su base semestrale, esegue effettivamente una valutazione della situazione relativa all’attuazione della strategia antiterrorismo dell’Unione europea e della strategia per la lotta al finanziamento del terrorismo, nonché una valutazione annuale dell’attuazione della strategia volta a combattere la radicalizzazione e il reclutamento nelle file del terrorismo. Inoltre, il Consiglio rivede il piano d’azione per la lotta contro il terrorismo ogni sei mesi e il piano d’azione volti a combattere la radicalizzazione e il reclutamento nelle file del terrorismo su base annuale. Tale monitoraggio permette al Consiglio di identificare le misure proposte a livello dell’Unione europea che non sono state adottate o non sono state applicate come previsto a livello degli Stati membri. Esso consente inoltre al Consiglio di dare un maggior impulso a certe politiche. Ad esempio, la Presidenza ha deciso di accelerare le attività riguardo agli esplosivi.</p>
      <p sl="pt">L’adozione di certe misure nel campo della cooperazione di polizia e giudiziaria in materia penale è stata rallentata dal fatto che in tale campo è richiesta l’unanimità. L’adozione e l’applicazione delle misure antiterrorismo sarà accelerata dalla ratifica del Trattato che dovrà essere approvato dalla conferenza intergovernativa, sulla base del mandato adottato dal Consiglio europeo alla sua ultima riunione tenutasi nel giugno scorso.</p>
      <p sl="pt">Per quanto riguarda la necessità di una maggiore cooperazione fra gli organi responsabili dell’applicazione della legge e i servizi di intelligence , i servizi di sicurezza degli Stati membri lavorano attualmente a stretto contatto e con grande efficacia nell’ambito del cosiddetto gruppo antiterrorismo. L’Europol ha sviluppato archivi di analisi molto efficaci, che vengono sempre più riforniti di informazioni da parte degli organi responsabili dell’applicazione della legge degli Stati membri. Bisogna certamente fare di più. Il Parlamento europeo continua a condurre un dialogo politico diretto con il Consiglio e la Commissione.</p>
      <p sl="pt">Il 16 maggio 2007 si è tenuta una riunione fra il Presidente del Consiglio, il Vicepresidente della Commissione e il presidente della commissione per le libertà civili, la giustizia e gli affari interni allo scopo di studiare le varie politiche antiterrorismo e fare il punto della situazione per quanto riguarda l’attuazione della strategia antiterrorismo dell’Unione europea. Queste riunioni a scadenza semestrale sono estremamente utili per raggiungere un consenso sulle politiche da sviluppare nel campo della lotta al terrorismo. Per quanto riguarda la posizione del coordinatore antiterrorismo dell’Unione europea, il Segretario generale/Alto rappresentante ha informato gli Stati membri che stava valutando, in stretta collaborazione con la Presidenza, quale fosse il metodo migliore per coordinare il lavoro nel campo della lotta contro il terrorismo in seno al Consiglio. Per quanto riguarda i rapporti fra il coordinatore antiterrorismo dell’Unione europea e il Centro di situazione (SitCen) non riveste alcun ruolo nell’elaborazione della politica antiterrorismo dell’Unione europea o nel coordinamento del lavoro nel campo dell’antiterrorismo da parte del Consiglio, né esegue un monitoraggio delle decisioni del Consiglio.</p>
      <p sl="pt">Nel campo della lotta al terrorismo le sue competenze si limitano a presentare al Consiglio valutazioni strategiche delle minacce terroristiche sulla base delle informazioni ricevute dai servizi nazionali. Inoltre, sostiene i dispositivi di coordinamento in caso di emergenza e di crisi dell’Unione europea che possono essere impiegati per coordinare una risposta a livello comunitario a gravi crisi, che potenzialmente possono includere degli attentati terroristici. Si tratta di dispositivi che comprendono la diffusione di informazioni, la messa a disposizione di strutture per le riunioni e il sostegno ai meccanismi decisionali esistenti in seno alle istituzioni. Non riveste un ruolo di coordinamento. Ciononostante, è sulla base di una valutazione della minaccia elaborata dal SitCen che il Consiglio ha approvato le raccomandazioni strategiche in diversi campi, come nel campo degli esplosivi, al fine di prevenirne l’uso illegale da parte dei terroristi.</p>
      <p sl="pt">La Presidenza non nutre alcun dubbio sul fatto che il suo impegno nella lotta contro il terrorismo goda del sostegno dei cittadini europei che, fra l’altro, hanno ampiamente dimostrato in occasione degli ultimi attentati non solo la loro solidarietà nei confronti delle vittime di tali attentati, ma hanno anche espresso il desiderio che l’Unione europea elabori una risposta. Nell’elaborazione di questa strategia antiterrorismo la Presidenza gode del sostegno dei suoi partner , i quali contribuiscono con le loro idee alle discussioni ad alto livello. Il Parlamento europeo riveste un ruolo particolarmente importante.</p>
      <p sl="pt">Il rispetto della clausola dell’articolo 6 del Trattato sull’Unione europea è di importanza fondamentale per il Consiglio, così come lo è il rispetto di tutti gli altri articoli dei Trattati. La cooperazione e il dialogo con i paesi terzi rappresentano i capisaldi della strategia antiterrorismo dell’Unione europea. Solamente nel prossimo semestre sono in programma un dialoghi trilaterali con la Russia, gli Stati Uniti d’America, l’Algeria e il Marocco, il che riflette l’interesse ad ampliare il dialogo con tali paesi. L’Unione europea porta avanti un dialogo nel campo della lotta contro il terrorismo anche con altri paesi e organizzazioni internazionali.</p>
      <p sl="pt">Per quanto riguarda i nostri partner mediterranei, dobbiamo tenere le nostre abituali riunioni ad hoc Euromed con la presenza di esperti di antiterrorismo, il che ci darà l’opportunità di avere delle discussioni con i nostri partner mediterranei su una tematica che è di fondamentale importanza per tale regione, che si concentrerà sull’attuazione delle aree prioritarie del codice di condotta antiterrorismo euromediterraneo.</p>
      <p sl="pt">Va detto che, in riferimento agli Stati Uniti d’America, la Presidenza tiene dei colloqui regolari con i diversi organi ai più diversi livelli in materia di lotta contro il terrorismo, abbracciando argomenti come la radicalizzazione e il reclutamento nelle file del terrorismo, l’utilizzo di Internet da parte dei gruppi estremistici, l’analisi della minaccia terroristica, la cooperazione nelle sedi internazionali, i partenariati fra pubblico e privato finalizzati alla lotta al terrorismo, in particolare la sicurezza degli esplosivi, la protezione delle infrastrutture critiche, il finanziamento ai terroristi, oltre ad altri tipi di cooperazione fra le autorità civili e le autorità di polizia.</p>
      <p sl="pt">La Presidenza portoghese intende inoltre organizzare, congiuntamente agli Stati Uniti, una riunione sull’applicazione delle sanzioni finanziarie nel campo della lotta contro il terrorismo. La questione del rispetto dei diritti umani nella lotta al terrorismo è stata affrontata da entrambe le parti in svariate occasioni, e la Presidenza ritiene che sia molto importante continuare tale dialogo, che considera di importanza cruciale per entrambe le parti.</p>
      <p sl="pt">Per concludere tale punto, vorrei far presente che il consolidamento dello spazio di libertà, sicurezza e giustizia sulla base del programma dell’Aia e il relativo piano d’azione sono una delle priorità assolute del programma congiunto di 18 mesi delle Presidenze tedesca, portoghese e slovena. La lotta contro il terrorismo costituisce una delle grandi sfide in questo campo; le tre Presidenze avevano fra i loro obiettivi quello di migliorare la cooperazione nella lotta contro il terrorismo, attuando la strategia antiterrorismo europea.</p>
      <p sl="pt">Adesso, col suo permesso, signor Presidente, vorrei rispondere all’interrogazione orale O-0053/07 . Desidero anche informare il Parlamento che il Consiglio dell’Unione europea effettua periodicamente, come ho già detto, una revisione della lotta contro il terrorismo, nonché una revisione annuale della strategia e del piano d’azione per la lotta alla radicalizzazione e al reclutamento nelle file del terrorismo, poi ogni sei mesi riesaminiamo la strategia per la lotta al finanziamento del terrorismo. Il Consiglio presenterà a breve, per la prima volta, una relazione sull’attuazione della strategia di comunicazione mirata ai media e approvata nel luglio 2006. In conformità alla strategia antiterrorismo, una volta nel corso di ogni Presidenza, deve tenersi una riunione di antiterrorismo ad alto livello fra il Consiglio, la Commissione e il Parlamento europeo. Tali riunioni si sono tenute durante la Presidenza austriaca e quella tedesca. Il ruolo dei parlamenti nazionali sarà rafforzato con il nuovo Trattato attualmente in fase di discussione. Il Consiglio utilizza diversi meccanismi di valutazione, come il processo di valutazione fra pari per le misure nazionali di antiterrorismo, la valutazione dell’attuazione del mandato di arresto europeo, la valutazione dello scambio di informazioni fra l’Europol e gli Stati membri e fra gli stessi Stati membri eccetera.</p>
      <p sl="pt">Sono allo studio nuove misure, come il programma europeo per la protezione delle infrastrutture critiche o le misure riguardanti il programma di tecnologia di biopreparazione e via dicendo. Il Consiglio ha organizzato la valutazione dello scambio di informazioni fra Europol e gli Stati membri e fra gli stessi Stati membri. Il Segretario generale Javier Solana sta valutando il metodo migliore per lo svolgimento di questa funzione in seno al Segretariato generale. Anche la missione e il compito da conferire al nuovo coordinatore sono attualmente allo studio.</p>
      <p sl="pt">Come tutte le istituzioni, il Consiglio si attiene alla disposizione dell’articolo 6 del Trattato sull’Unione europea la quale afferma che l’Unione si basa sui principi della libertà, della democrazia, del rispetto per i diritti umani e delle libertà fondamentali, nonché sullo Stato di diritto. La promozione di tali valori rappresenta una delle priorità dell’Unione europea. L’impegno degli Stati membri a rispettare i diritti fondamentali è anch’esso sancito dalla Carta dei diritti fondamentali dell’Unione europea. Inoltre, gli Stati membri dell’Unione europea, in qualità di membri del Consiglio di Europa, sono vincolati dagli impegni derivanti dalla Convenzione europea dei diritti dell’uomo.</p>
      <p sl="pt">L’Agenzia per i diritti fondamentali dell’Unione europea consolida la capacità dell’Unione di monitorare e raccogliere informazioni, promuovendo così il massimo rispetto dei diritti fondamentali. Gli Stati membri dell’Unione europea devono garantire che le misure che adottano per combattere il terrorismo siano conformi ai loro obblighi nel campo del diritto internazionale, soprattutto nel campo del diritto umanitario internazionale, dei diritti umani e del diritto dei profughi.</p>
      <p sl="pt">La Presidenza ritiene che la lotta contro il terrorismo debba essere condotta nel rispetto dei diritti umani, poiché lo Stato di diritto, il buon governo e la tutela dei diritti fondamentali sono strumenti nella lotta contro il terrorismo. Tale principio occupa un posto di primaria importanza nella strategia antiterrorismo adottata dal Consiglio, come sapete, nel dicembre 2005.</p>
      <p sl="pt">Vorrei soffermarmi sulla sentenza della Tribunale di primo grado delle Comunità europee del 12 dicembre 2006, cui si riferisce l’interrogazione. Innanzi tutto vorrei ricordare che la sentenza nella causa T-228/02, del 12 dicembre 2006, chiamato anche causa OMPI, (Organisation des Modjahedines du Peuple d’Iran/ Consiglio dell’Unione europea), non giustifica la conclusione che la prassi dell’Unione europea di redigere elenchi di nominativi di terroristi violi la normativa comunitaria. La Corte non ha infatti emesso una sentenza contro la prassi di tali , ma ha semplicemente ritenuto che alcuni diritti e garanzie fondamentali, fra cui il diritto alla difesa, l’obbligo di motivazione e il diritto a una tutela giurisdizionale effettiva sono, in linea di principio, pienamente applicabili nel contesto dell’adozione di una decisione comunitaria sul congelamento di fondi in conformità al regolamento (CE) n. 2580/2001.</p>
      <p sl="pt">In secondo luogo, è di pubblico dominio il fatto che il Consiglio ha già condotto in maniera sistematica il necessario riesame delle sue procedure in relazione agli elenchi di persone ed entità cui si applica il regolamento (CE) n. 2580/2001. Il Consiglio ha adottato in particolare le seguenti misure per l’attuazione della sentenza nella causa T-228/02: ha richiamato l’attenzione sulla possibilità di impugnare la decisione del Consiglio di fronte al Tribunale di primo grado delle Comunità europee; ha sottolineato che è possibile presentare al Consiglio una richiesta accompagnata dalla relativa documentazione per studiare la decisione sull’inserimento o sul mantenimento del proprio nome nell’elenco (tali richieste sono considerate non appena ricevute); ha fornito a tutte le persone, i gruppi e le entità per i quali ciò si è rivelato possibile delle motivazioni, mentre in altri casi le persone, i gruppi e le entità sono state informate mediante avviso pubblicato nella Gazzetta ufficiale dell’Unione europea; sta conducendo un riesame generale dell’elenco, almeno una volta ogni sei mesi, in conformità delle procedure suesposte, tenendo sempre in debito conto qualsiasi informazione supplementare.</p>
      <p sl="pt">Il Consiglio ha inoltre deciso di creare un nuovo gruppo di lavoro chiamato “Gruppo sull’attuazione della posizione comune 931”, che dovrà occuparsi delle richieste di inserimento o eliminazione dall’elenco e preparare il riesame periodico dell’elenco da parte del Consiglio. Il mandato, i meccanismi concreti e i metodi di lavoro di questo nuovo gruppo di lavoro sono contenuti in un documento pubblico adottato dal Consiglio. Tutti coloro che sono inclusi nell’elenco ai quali si applica il regolamento (CE) n. 2580/2001 sono trattati allo stesso modo, come si può vedere dalla precedente risposta. Il ruolo e le competenze delle istituzioni sono delineate nei Trattati. Il Consiglio prende le necessarie misure per applicare le sentenze della Corte di giustizia in conformità alle disposizioni dell’articolo 233 del Trattato che istituisce la Comunità europea. Per quanto riguarda il controllo esercitato dal Parlamento sulle decisioni del Consiglio, quest’ultimo segue sempre le procedure indicate nei trattati.</p>
      <p sl="pt">E’ importante ricordare che il Parlamento europeo, in conformità dell’articolo 308 del Trattato che istituisce la Comunità europea, è stato consultato quando è stato adottato il regolamento (CE) n. 2580/2001. Grazie molte per la vostra attenzione.</p>
      <a text="(Applausi)"/>
    </intervention>
    <intervention id="3-016" speaker_id="photo_generic" name="Franco Frattini" is_mep="True" mode="spoken">
      <p sl="en">Vicepresidente della Commissione . − Signor Presidente, la Commissione continua a impegnarsi appieno per l’attuazione della strategia e del piano d’azione antiterrorismo dell’Unione europea, adottati, come ha detto affermato poc’anzi il Consiglio, nel 2005. Il nostro obiettivo rimane quello di trovare il giusto equilibrio fra il diritto fondamentale alla sicurezza dei cittadini, che è, prima di tutto, il diritto alla vita, e gli altri diritti fondamentali dei cittadini, fra cui quello alla privacy e i diritti procedurali. Tutte le fonti indicano che la minaccia di nuovi attentati terroristici è tuttora elevata. Le autorità degli Stati membri sono riuscite a prevenire una serie di attentati, cosa di cui dobbiamo essere molto grati. Mi riferisco alla Spagna, all’Italia, al Belgio, al Regno Unito e alla Germania. Ieri le autorità danesi hanno smantellato un gruppo di giovani terroristi, anch’essi di nazionalità danese, pronti a compiere un attacco dinamitardo. Il Ministro Espersen ha detto che si è trattato del caso di terrorismo più grave in Danimarca.</p>
      <p sl="en">Stamane abbiamo appreso che alcune persone sospettate di terrorismo sono state arrestate a Francoforte, e il ministro della Difesa tedesco ha detto che un attentato era imminente.</p>
      <p sl="en">Credete che in tutti questi casi non sia stato raggiunto alcun risultato? Non ritenete che impedire un attentato nella sua fase finale non sia di per sé un risultato fantastico per l’Europa? La mia risposta è che lo è.</p>
      <a text="(Applausi)"/>
      <p sl="en">Non vi è spazio per la compiacenza o per abbassare la guardia. Vorrei innanzi tutto approfittare di questa occasione per annunciare un pacchetto di misure che i miei servizi stanno preparando, che sarà adottato dalla Commissione quest’autunno in cooperazione molto stretta con la Presidenza portoghese. Stiamo lavorando sulla prevenzione e sul perseguimento. Tale pacchetto consisterà in un piano d’azione europeo sulla sicurezza degli esplosivi, una proposta di emendamento relativa alla decisione quadro sul terrorismo per affrontare l’abuso di Internet da parte dei terroristi, e una proposta sulla politica europea in materia di dati del codice di prenotazione (PNR). Inoltre, il pacchetto conterrà una relazione sulla valutazione dell’attuazione da parte degli Stati membri della decisione quadro sul terrorismo.</p>
      <p sl="en">Alcune parole su ognuno di questi elementi:</p>
      <p sl="en">Il piano d’azione europeo sugli esplosivi dà seguito alla comunicazione della Commissione del 2005 in materia, e ha per obiettivo quello di fornire una risposta ai ripetuti appelli del Consiglio europeo e del Consiglio dei ministri degli Interni di migliorare la situazione in materia di esplosivi in Europa.</p>
      <p sl="en">Senza dubbio ricorderete che gli attentati di Madrid vennero compiuti utilizzando esplosivi e detonatori disponibili sul mercato, il che fece sorgere una richiesta che l’Unione europea si occupasse di tale questione. Sono lieto di potervi riferire che i nostri servizi hanno conseguito risultati positivi insieme a tutta una serie di attori, ivi compresi rappresentanti del settore privato. Ho ricevuto quello che a mio parere sarà una relazione pionieristica da parte di un gruppo di esperti nel campo pubblico-privato da me istituito, la quale contiene 50 preziose raccomandazioni concrete per migliorare la sicurezza degli esplosivi, dei precursori e dei detonatori in tutta l’Unione europea. Queste raccomandazioni costituiranno la base per il piano di azione europeo che dovrebbe essere adottato, come ho detto, prima di novembre.</p>
      <p sl="en">Le misure che vi saranno proposte comprendono, ad esempio, l’istituzione di una banca dati europea degli esplosivi presso l’Europol, con collegamenti a tutti i servizi competenti degli Stati membri, oltre a un sistema di allarme precoce, in modo che questi servizi siano informati in modo molto tempestivo quando, ad esempio, si è verificato un furto di esplosivo o quando è stato scoperto un nuovo modus operandi dei terroristi grazie a dati di intelligence credibili.</p>
      <p sl="en">Questa tematica mi porta a menzionare Internet e il modo in cui i terroristi abusano di questo strumento, che ha prodotto vantaggi incredibili a livello mondiale. Siamo tutti consapevoli del fatto che i terroristi beneficiano di Internet tanto quanto i normali cittadini, ad esempio per pianificare i loro attentati o per diffondere messaggi concreti di incitamento al terrorismo.</p>
      <p sl="en">Neanche i vantaggi dell’e-learning sono passati inosservati davanti agli occhi dei terroristi. E’ possibile, ad esempio, trovare sui siti web informazioni dettagliate e istruzioni per ogni tipo di tattica terroristica, fra cui la fabbricazione di esplosivi. La proposta di cui sopra avrà come scopo quello di garantire che tali comportamenti negativi e criminosi possano essere puniti in tutta l’Unione europea.</p>
      <p sl="en">Un altro elemento di questo pacchetto di misure si riferisce all’idea di avere una politica europea sul PNR. La discussione sui dettagli di tale proposta è ancora in corso, ma l’intenzione principale della Commissione è di far sì che ogni Stato membro raccolga dei dati PNR, li elabori e, dove opportuno, li scambi con gli altri Stati membri. Finora il PNR era associato soprattutto alla trattativa mirata a garantire che i dati sui cittadini europei fossero elaborati correttamente dai nostri partner e alleati, in particolare gli Stati Uniti.</p>
      <p sl="en">Ritengo che sia giunto il momento di spostare parzialmente l’accento e dedicare risorse alla sicurezza dell’Unione europea. L’Unione è un potenziale obiettivo terroristico perlomeno tanto quanto gli Stati Uniti, e l’uso e l’analisi del PNR rappresentano un importante strumento di applicazione della legge per la tutela dei nostri cittadini, che meritano la stessa tutela dei cittadini degli Stati Uniti.</p>
      <p sl="en">L’elemento finale del pacchetto è la seconda relazione sull’attuazione della decisione quadro sulla lotta contro il terrorismo. La nuova relazione includerà anche delle informazioni sulla situazione nei nuovi Stati membri che non erano disponibili nel 2004, per ovvi motivi.</p>
      <p sl="en">Ciò ci porta alla questione più generale sollevata riguardo a una valutazione generale ed esaustiva di tutte le misure antiterrorismo adottate finora. Ovviamente, sono favorevole al principio di valutare l’efficacia delle politiche. Per quanto riguarda in particolare le politiche in materia di giustizia, libertà e sicurezza saprete forse che è allo studio l’elaborazione di meccanismi di valutazione globale. Sono disposto a collaborare, come ho fatto in passato col Parlamento europeo, e in particolare con la commissione per le libertà civili, la giustizia e gli affari interni, allo scopo di effettuare la valutazione delle misure esistenti, ivi compresi gli accordi internazionali ed europei con i nostri partner internazionali. Ma vorrei che fosse chiaro che il mio obiettivo è consolidare e non indebolire la nostra capacità di prevenire e perseguire il terrorismo in modo più efficace.</p>
      <p sl="en">Per quanto riguarda lo scambio di informazioni fra gli Stati membri e le istituzioni europee, sono completamente d’accordo che si tratti di un aspetto essenziale della lotta al terrorismo. Come sapete, sono stato molto attivo in questo ambito. Nel corso degli ultimi anni, ho presentato una serie di proposte sulla protezione dei dati nel terzo pilastro, sul principio della disponibilità e sull’immagazzinamento dei dati sulle comunicazioni elettroniche. Purtroppo, fatta eccezione per l’immagazzinamento dei dati, non è stato ancora possibile raggiungere un accordo su tali proposte nel Consiglio, particolarmente sulla protezione dei dati nel terzo pilastro. Continuerò comunque ad adoperarmi per la loro adozione e con la proposta portoghese vi è un accordo di massima per tentare di arrivare ad un’adozione definitiva della decisione quadro sulla protezione dei dati nel terzo pilastro entro dicembre.</p>
      <p sl="en">Si dice molto spesso che per una collaborazione efficace è indispensabile la fiducia reciproca, soprattutto quando si tratta di combattere il terrorismo. A mio avviso possiamo promuovere la fiducia principalmente in due modi. In primo luogo, se vi è un quadro giuridico chiaro e adeguato che garantisca la certezza che le informazioni fornite saranno elaborate in modo appropriato e, in secondo luogo, promuovendo quante più esperienze comuni possibili a livello internazionale, fra cui esercitazioni congiunte, affinché coloro che lavorano in questo campo possano conoscersi e guadagnare la stima reciproca.</p>
      <p sl="en">Per quanto riguarda il Centro di situazione (SitCen), vorrei sottolineare che sicuramente esso ha fornito al Consiglio una valida analisi strategica della minaccia terroristica e, grazie alla collaborazione di Javier Solana, ho stabilito un rapporto di collaborazione concreta molto positiva al riguardo. Tuttavia, non vedo un ruolo per il SitCen nel campo della cooperazione operativa, sicuramente non come strumento di coordinamento per le inchieste, poiché il suo mandato si limita alla gestione dei dati non personali. Si tratta piuttosto di una materia di competenza dell’Europol e di Eurojust. Ritengo che quest’ultime siano delle organizzazioni meglio attrezzate per svolgere questi compiti.</p>
      <p sl="en">Non dobbiamo dimenticare che la grande maggioranza dei nostri cittadini – l’84 per cento secondo l’ultimo Eurobarometro – è decisamente a favore di un’azione da parte dell’Unione europea nel campo della lotta al terrorismo e al crimine organizzato. Su questa base, consolidiamo quindi l’Europol e Eurojust.</p>
      <p sl="en">Ovviamente, qualsiasi azione da noi intrapresa deve essere conforme all’acquis in materia di diritti fondamentali, nonché all’articolo 6 del Trattato. E’ mia intenzione presentare agli Stati membri un questionario sulle misure antiterrorismo che hanno adottato, sulla loro efficacia e sul loro impatto sull’ambito dei diritti umani. Sono pronto a fornirvi i dati e i risultati di questo esercizio.</p>
      <p sl="en">In conclusione, ritengo che le azioni da noi intraprese nel campo dell’antiterrorismo richiedano un preciso sforzo comune e la piena attenzione del Consiglio, del Parlamento e della Commissione. Sono disposto a rispondere ancora una volta in maniera affermativa a eventuali altri inviti del Parlamento e della commissione per le libertà civili, la giustizia e gli affari interni, come ho fatto fin dalla mia nomina alla Commissione.</p>
      <a text="(Applausi)"/>
    </intervention>
    <intervention id="3-018" speaker_id="28229" name="Manfred WEBER" is_mep="True" mode="spoken" nationality="Germany" birth_date="14-07-1972" birth_place="Niederhatzkofen" m_state="DE">
      <p sl="de">a nome del gruppo PPE-DE. – Signor Presidente, onorevoli colleghi, l’onorevole Catania ha descritto il timore che nutrono i cittadini europei di fronte alla prospettiva che lo Stato di diritto venga smantellato. I cittadini europei oggi leggono sui giornali che in Danimarca sono stati arrestati dei terroristi che pianificavano degli attentati. In Germania i cittadini si sono risvegliati con i giornali che riportavano la notizia che tre terroristi stavano preparando un attentato all’aeroporto di Francoforte. I cittadini hanno paura, regna la preoccupazione. Il terrorismo in Europa ha lasciato dietro di sé una lunga scia di morti e lutti. I cittadini reclamano sicurezza. E’ compito di noi politici europei dare una risposta a questi problemi.</p>
      <p sl="de">Qual è la risposta dell’Europa? Dopo aver ascoltato l’intervento del Consiglio, devo dire che siamo paralizzati, vittime dell’incapacità di agire. Sono deluso. E’ risaputo che il terrorismo è una rete che si estende a livello europeo. Le cellule collaborano tramite Internet e altri mezzi di comunicazione. I ministri degli Interni, portando avanti le loro politiche nazionali, credono di avere la situazione sotto controllo.</p>
      <p sl="de">Anch’io sono favorevole alla valutazione, nonché a una valutazione delle misure da noi finora attuate. Ma è necessario inoltre un nuovo impulso. Il terrorismo non è stato sconfitto. Vi è bisogno di un nuovo inizio. Per tale motivo il gruppo PPE-DE sostiene le iniziative della Commissione.</p>
      <p sl="de">Il terrorismo ha per obiettivo la distruzione del nostro stile di vita. Pertanto vorrei anche sottolineare che la lotta al terrorismo costituisce anche una sfida culturale. L’Europa, ad esempio, promuove le pari opportunità fra uomo e donna, motivo per cui in Europa non ammettiamo alcun matrimonio forzato. Chi costringe giovani donne a sposarsi deve essere punito. L’Europa promuove la tolleranza, motivo per cui non ammettiamo predicatori dell’odio, che demonizzano le altre religioni. Sono favorevole all’espulsione dall’Europa di tali soggetti. Sappiano tutti i predicatori che nessun dio ammette l’omicidio.</p>
      <p sl="de">Chiedo che la presente discussione si traduca in un’espressione di sostegno al Consiglio e soprattutto alla Commissione, la quale ha presentato proposte valide, in modo da acquisire nuovo slancio.</p>
    </intervention>
    <intervention id="3-019" speaker_id="1952" name="Jan Marinus WIERSMA" is_mep="True" mode="spoken" nationality="Netherlands" birth_date="26-08-1951" birth_place="Groningen" p_group="Socialist Group in the European Parliament - Vice" m_state="NL">
      <p sl="nl">a nome del gruppo PSE. – Signor Presidente, è a mio avviso importante tenere questa discussione oggi, così come è importante che il Parlamento rivolga delle domande sul progresso raggiunto nella collaborazione fra gli Stati membri in un settore di massima priorità come la lotta al terrorismo. Vi sono alcuni dubbi sul fatto che la cooperazione fra gli Stati membri sia sempre soddisfacente, e che la risposta del Consiglio alla minaccia descritta oggi così tante volte sia sempre adeguata. Per quanto riguarda i risultati ottenuti dal Consiglio in tutta una serie di settori, si è andata evidenziando una mancanza di urgenza. A tale proposito è importante anche la questione della successione al coordinatore De Vries, carica ormai vacante da alcuni mesi. Rimane sospesa la questione di quale fine abbia fatto la risposta del Consiglio alla relazione Fava, alla relazione del Parlamento sulla CIA e su certe pratiche che sono state utilizzate nella lotta al terrorismo. La cooperazione non sempre procede come dovrebbe, nonostante – e lo devo ribadire – il formidabile impegno del Commissario Frattini, il quale ha appena dato ancora una volta prova della sua attitudine vigorosa. Tuttavia, ciò che egli intende e può fare dipende in parte in ultima istanza dalle decisioni del Consiglio.</p>
      <p sl="nl">Vorrei oggi richiamare l’attenzione in particolare su un importante aspetto citato sia dal Commissario che dal Presidente in carica del Consiglio, ovvero l’aspetto della radicalizzazione e del reclutamento. Dobbiamo ricercare il modo migliore per combattere la radicalizzazione, sia quella di matrice religiosa sia quella di estrema destra, a anche a livello europeo, collaborando fra Stati membri. E’ importante a tale riguardo trovare il modo di comunicare ai giovani che sono a rischio di questo genere di radicalizzazione. Questo rappresenta una delle priorità del Consiglio e della Commissione, e il Parlamento discuterà anch’esso tale tematica nel futuro prossimo.</p>
      <p sl="nl">Dobbiamo cercare di scoprire le motivazioni dei giovani che, in conseguenza della radicalizzazione, sono a volte spinti a compiere atti terroristici. Fra tali motivi vi sono lo scontento per la loro situazione, lo scontento nei confronti di ciò che avviene sullo scenario politico internazionale o per la polarizzazione della loro società, una ricerca di significato, nonché una frustrazione nei confronti della politica internazionale. Anche la povertà può essere una ragione. Dobbiamo valutare tutte queste motivazioni se vogliamo adottare un approccio efficace. Le ragioni che hanno spinto giovani marocchini a compiere attentati sono spesso completamente diverse dalle motivazioni di quanti lo hanno fatto nei Paesi Bassi, come nel caso dell’uomo che ha assassinato Theo van Gogh. Dobbiamo unire le nostre forze per trovare argomenti validi per combattere la radicalizzazione, e migliorare le condizioni, affinché i giovani non siano così facili prede dell’incitamento all’estremismo e alla violenza.</p>
      <p sl="nl">Cercare di tenere basso il numero di giovani radicalizzati costituisce una sfida prioritaria. La politica da adottare in questo campo è una di tipo repressivo: colpire quanti incitano gli altri alla violenza, colpire le reti virtuali che incitano su Internet i giovani all’estremismo, e ricorrere inoltre ad una politica di carattere preventivo per contenere tali gruppi. Questa azione comincia a livello locale, ma può essere trasposta anche a livello nazionale ed europeo. A tale riguardo vorrei richiamare l’attenzione sulle nuove iniziative annunciate dal governo olandese, per le quali sono state stanziate delle somme considerevoli, che dovranno essere utilizzate a livello locale, nei quartieri, al fine di trovare un approccio per individuare i giovani che possono essere esposti al pericolo della radicalizzazione e alle sue conseguenze.</p>
      <p sl="nl">Vorrei invitare la Commissione a soffermarsi sull’esperienza dei Paesi Bassi, su come gli altri Stati membri possano fare tesoro di tale esperienza. Un’altra possibile opzione è quella di utilizzare il Fondo per l’integrazione della Commissione per promuovere tali attività, per far pesare in questo campo il valore aggiunto dell’esperienza europea. Vorrei chiedere ancora una volta al Commissario se anche lui prevede la possibilità di condividere l’esperienza olandese con gli altri Stati membri che devono fronteggiare gli stessi problemi, soprattutto nelle grandi città.</p>
    </intervention>
    <intervention id="3-020" speaker_id="2155" name="Sir Graham WATSON" is_mep="True" mode="spoken" nationality="United Kingdom" birth_date="23-03-1956" birth_place="Rothesay " p_group="Group of the Alliance of Liberals and Democrats for Europe" m_state="GB">
      <p sl="en">a nome del gruppo ALDE . – Signor Presidente, se risaliamo a poco più di 2 000 anni fa, ci verrà in mente che nell’autunno del 68 a.C. l’unica superpotenza esistente fu colpita da un attentato terroristico compiuto da una banda di pirati vagamente organizzati, e il Senato romano, in preda al panico, investì Pompeo, perlomeno in base al racconto di Plutarco, di “una autorità assoluta e di un potere incontrollato su tutti” tramite la Lex Gabinia . Ricorrendo a un espediente antico come il mondo, i militari sovvertirono la libertà, la democrazia e la costituzione con il consenso dei cittadini romani spaventati, e ci vollero 1 800 anni prima che una forma di democrazia matura facesse di nuovo la sua comparsa in Europa.</p>
      <p sl="en">Ancora una volta, delle leggi che ci privano delle nostre libertà rischiano di rientrare dalla porta di servizio. Accolgo favorevolmente l’interrogazione orale presentata oggi dai colleghi, con le loro domande specifiche al Consiglio e alla Commissione.</p>
      <p sl="en">Con questo non voglio dire che le leggi antiterrorismo non sono necessarie. L’arresto di tre persone oggi in Germania e l’arresto questa mattina di altre tre in Danimarca sono la prova che i terroristi continuano a essere una minaccia per la nostra società. Il mio gruppo è unanime nel ritenere che, per rendere l’Europol e Eurojust quanto più efficaci possibile, vi è bisogno di una maggiore cooperazione.</p>
      <p sl="en">Abbiamo sostenuto il mandato di arresto europeo durante l’intero iter legislativo, confidando nel fatto che il Consiglio avrebbe introdotto delle garanzie procedurali minime. Sosteniamo inoltre l’idea di un FBI europeo. I democratici e i liberali non sono soffici per quanto riguarda il crimine. A dire il vero, siamo sorpresi dall’incapacità da parte del Consiglio europeo, dominato dai partiti di destra, di trovare un approccio comune nel campo dell’ordine pubblico. Tuttavia, a nostro parere le leggi devono essere proporzionate alle minacce.</p>
      <p sl="en">In effetti, se la minaccia è di tale portata, perché il Consiglio non ha provveduto a sostituire il proprio coordinatore antiterrorismo da quando tale posizione è rimasta vacante a marzo?</p>
      <p sl="en">Signor Presidente in carica del Consiglio, lei ci ha detto che sta “riflettendo sul modo migliore per garantire la cooperazione”. Ebbene, i terroristi hanno avuto sei mesi di tempo, sei mesi nel corso dei quali avete riflettuto. Lei ci ha detto che “gli Stati Uniti hanno il ruolo guida nella lotta al terrorismo”. Noi vogliamo che l’Unione europea delinei la propria politica. Lei ci ha detto che il Parlamento europeo ha, e cito, “un ruolo di primo piano”, ma tale ruolo di primo piano si traduce in una riunione di cortesia una volta ogni sei mesi col presidente della nostra commissione.</p>
      <p sl="en">Accolgo con favore la disponibilità mostrata oggi dal Commissario Frattini di valutare insieme al Parlamento l’efficacia della politica dell’Unione europea, e spero che la Presidenza del Consiglio parteciperà anch’essa a tale discussione.</p>
      <p sl="en">All’indomani dell’11 settembre, abbiamo avuto una strategia antiterrorismo, un piano di azione, una decisione quadro e svariate iniziative di cooperazione. Nessuna di esse è stata valutata in modo approfondito e aperto, men che meno da parte delle istituzioni democratiche europee. Il Consiglio e la Commissione devono coinvolgere il Parlamento in una revisione completa di tutte le misure finora adottate.</p>
      <p sl="en">Noi del Parlamento dobbiamo insistere sulle clausole di cessazione della validità (sunset clause) per le leggi antiterrorismo, in modo che le normative suscettibili di abusi non rimangano in vigore più del necessario.</p>
      <p sl="en">Ci stiamo avvicinando adesso all’entrata in vigore del terzo e ultimo accordo PNR, ad esempio, un accordo che elimina permanentemente alcuni diritti per ottenere una serie di benefici non chiari. Il mio gruppo si chiede se la sicurezza richieda veramente che il governo degli Stati Uniti sia al corrente delle nostre preferenze alimentari.</p>
      <p sl="en">Commissario Frattini, lei ci dice che l’85 per cento dei cittadini è decisamente favorevole a un’azione dell’Unione europea. Presidente Lobo Antunes, lei afferma che la Presidenza non ha alcun dubbio sul fatto che i cittadini sostengano le sue misure. Vi chiedo se nessuno di voi due sia passato da un aeroporto quest’estate. Non avete sentito le giovani passeggere che chiedevano perché i loro rossetti dovevano essere confiscati prima di imbarcarsi sull’aereo? Non avete sentito le anziane signore gridare con frustrazione quando venivano loro tolti i tagliaunghie? Non avete sentito le persone indignate dal fatto che le leggi antiterrorismo vengono sfruttate per ottenere vantaggi commerciali? L’aeroporto della mia città fa pagare adesso 50 centesimi per una busta di plastica in cui i passeggeri devono mettere il proprio dentifricio. Gli elettori della mia circoscrizione mi hanno scritto quanto costano le bottiglie di acqua al di là dei controlli di sicurezza.</p>
      <p sl="en">La Lex Gabinia è un classico esempio delle conseguenze che un tale provvedimento può involontariamente avere, poiché sovvertì in modo fatale le istituzioni che era chiamata a tutelare. Spero che le norme antiterrorismo europee non abbiano lo stesso effetto.</p>
      <p sl="en">Karl Popper disse una volta, “Dobbiamo costruire dei piani per la libertà, e non solo per la sicurezza, se non altro perché solo la libertà può rendere la sicurezza sicura”.</p>
      <a text="(Applausi)"/>
    </intervention>
    <intervention id="3-021" speaker_id="28358" name="Konrad SZYMAŃSKI" is_mep="True" mode="spoken" nationality="Poland" birth_date="06-12-1969" birth_place="Kalisz" p_group="European Conservatives and Reformists Group" m_state="PL">
      <p sl="pl">a nome del gruppo UEN. – Signor Presidente, all’indomani dei tragici eventi di New York, Madrid e Londra la nostra capacità di cooperare nell’ambito della lotta al terrorismo è aumentata, sia a livello europeo che transatlantico, e dobbiamo continuare in questa direzione.</p>
      <p sl="pl">La nostra preoccupazione per la privacy e i diritti dei cittadini non può essere sfruttata per esonerarci dall’agire con efficacia. Vi è un prezzo che va inevitabilmente pagato in questo campo. Ciò di cui hanno bisogno in primo luogo i nostri cittadini è la sicurezza.</p>
      <p sl="pl">E’ inoltre necessario apportare delle modifiche al diritto internazionale. Il moderno terrorismo ha dato luce ad un fenomeno finora sconosciuto, quello del soldato senza Stato. La sua non appartenenza a uno Stato rende difficile l’applicazione delle convenzioni di Ginevra. Allo stesso tempo, dobbiamo concordare che non ha senso riconoscere ai terroristi i diritti procedurali propri del processo penale europeo, e che ciò priva la lotta al terrorismo di efficacia.</p>
    </intervention>
    <intervention id="3-022" speaker_id="28235" name="Cem ÖZDEMIR" is_mep="True" mode="spoken" nationality="Germany" birth_date="21-12-1965" birth_place="Bad Urach" p_group="Group of the Greens/European Free Alliance" m_state="DE">
      <p sl="de">a nome del gruppo Verts/ALE. – Signor Presidente, oggi sono state citate a più riprese le notizie provenienti dalla Danimarca e dalla Germania sugli arresti di persone sospettate di terrorismo. Ciò evidenzia il fatto che non stiamo parlando di un problema teorico, bensì reale. Detto questo, non ci si può semplicemente attenere al principio “tanto più, tanto meglio”, bensì sono necessarie misure mirate che siano coordinate a livello europeo e che si dimostrino valide e utili in pratica.</p>
      <p sl="de">Ciò mi porta al mio primo punto, ovvero al fatto che vi è urgente bisogno di una visione di insieme di quali misure sono state adottate finora a livello nazionale. Accolgo con favore le dichiarazioni del Commissario relative alla necessità di un questionario. Tale valutazione è necessaria proprio perché vogliamo convincere i nostri cittadini della necessità di adottare misure antiterrorismo. Dobbiamo tuttavia anche dimostrare che sono efficaci.</p>
      <p sl="de">Dopotutto, vogliamo sapere quali risultati sono stati ottenuti fino a oggi nella lotta al terrorismo. A tale riguardo, ci interessa anche il rifiuto, fonte di rammarico, da parte della CIA di prendere posizione finora in merito ai sequestri illegali in Europa. Anche su questo punto abbiamo bisogno di risposte. Vorrei precisare una cosa: le prigioni segrete e le estradizioni verso paesi terzi dove viene praticata la tortura sono anch’esse legate alla lotta al terrorismo, ovvero alla sua dimensione morale. Non dobbiamo tralasciare il lato morale della lotta al terrorismo, poiché anche in questo campo dobbiamo avere la meglio, se vogliamo prevalere.</p>
      <p sl="de">Alcuni oratori hanno affermato che il Parlamento europeo deve essere coinvolto in questa discussione. A mio parere la Presidenza del Consiglio deve comprendere che, se aspiriamo ad ottenere un consenso, allora il coinvolgimento dei rappresentanti liberamente eletti dal popolo è indispensabile. Mi auguro che la Presidenza del Consiglio sottolinei con forza tale aspetto durante la discussione. Come il Presidente del Consiglio saprà, la Corte di giustizia si è pronunciata più volte riguardo al fatto che l’elenco di organizzazioni terroristiche stilato dall’Unione europea viola sia il diritto comunitario che quello internazionale. Accolgo con favore le dichiarazioni formulate dalla Presidenza del Consiglio in merito quest’oggi. Sono anche ansioso di sapere se le valutazioni annuali di cui ha parlato saranno rese accessibili al Parlamento e alla commissione per le libertà civili, la giustizia e gli affari interni, poiché ne abbiamo bisogno per il nostro lavoro, in modo da poter valutare effettivamente che utilizzo viene fatto di questo elenco di organizzazioni terroristiche, in quale misura sono garantiti lo Stato di diritto e il controllo parlamentare, nonché in quale misura è possibile far sì che le persone che figurano erroneamente in questo elenco ne vengano tolte quanto prima.</p>
      <p sl="de">La questione del coordinatore antiterrorismo dell’Unione europea è già stata affrontata. Vogliamo sapere cosa accadrà a questa carica nel futuro. Il mio gruppo fondamentalmente non è contrario ad un coordinamento di questo genere a livello europeo, il quale avrebbe senso se vi facessimo confluire le nostre competenze, se cercassimo di condividere l’esperienza accumulata a livello nazionale. Vorremmo anche sapere qual è la posizione della Presidenza del Consiglio in relazione al lavoro finora condotto dall’unità per la lotta al terrorismo a livello europeo. Qual è l’esperienza scaturitane? Da cui consegue la mia domanda alla Presidenza del Consiglio: quali sono le lezioni che ha tratto dal lavoro fatto fino ad oggi da De Vries?</p>
    </intervention>
    <intervention id="3-023" speaker_id="28249" name="Tobias PFLÜGER" is_mep="True" mode="spoken" nationality="Germany" birth_date="01-02-1965" birth_place="Stuttgart" p_group="Confederal Group of the European United Left - Nordic Green Left" m_state="DE">
      <p sl="de">a nome del gruppo GUE/NGL. – Signor Presidente, a mio parere la presente discussione è essenziale per la democrazia all’interno dell’Unione europea. E’ utile volgere lo sguardo al passato. Dal 12 settembre 2001 è in corso una cosiddetta guerra al terrorismo. In quel giorno, la NATO invocò la clausola di reciproca difesa, qualificando erroneamente gli attacchi di New York e Washington come attacchi militari. Nessuno sa come revocare tale clausola. Nel frattempo in tutto il mondo, ad esempio in Afghanistan, viene condotta una cosiddetta guerra al terrorismo, dove si assiste ad una graduale “iraqizzazione”, mentre sul fronte interno si assiste a un sempre maggiore attacco ai diritti fondamentali e civili. Il tutto potrebbe essere descritto come uno stato di emergenza permanente.</p>
      <p sl="de">L’Unione europea ha adottato una decisione quadro sulla lotta contro il terrorismo, la quale cita tutta una serie di punti che gli Stati membri e la stessa Unione europea stanno già attuando o devono attuare.</p>
      <p sl="de">Attualmente stiamo assistendo ad un certo iperattivismo, soprattutto da parte del ministro degli Interni tedesco Wolfgang Schäuble, il quale etichetta tutto come terrorismo, andando così ben al di là di ciò che occorrerebbe fare.</p>
      <p sl="de">Dopo i fatti di Londra, la scrittrice A. L. Kennedy ha rilasciato una dichiarazione molto interessante, che voglio qui citare: “Nessuno menziona il fatto che il numero di vittime, per quanto sia stato orribile, sarebbe considerato a Baghdad come abbastanza basso nella maggior parte dei giorni. Nessuno menziona il fatto che, con la sua decisione di inviare in guerra i nostri soldati in virtù di una logica del profitto, Tony Blair ha messo in pericolo anche il suo stesso paese. Nessuno menziona il fatto che le nostre azioni non hanno fatto altro che intensificare e rendere più frequenti gli attentati terroristici. Nessuno menziona il fatto che perfino noi abbiamo giustificato la tortura dei prigionieri sostenendo che in tale modo gli attentati possono essere impediti. Nessuno menziona il fatto che, per molte parti del mondo, i terroristi siamo noi.” Questo è proprio quello che vogliamo evitare. Pertanto gli attacchi ai diritti fondamentali e civili devono cessare.</p>
    </intervention>
    <intervention id="3-024" speaker_id="1969" name="Johannes BLOKLAND" is_mep="True" mode="spoken" nationality="Netherlands" birth_date="05-03-1943" birth_place="Oegstgeest" p_group="Independence/Democracy Group" m_state="NL">
      <p sl="nl">a nome del gruppo IND/DEM. – Signor Presidente, innanzi tutto vorrei ringraziare sinceramente il Presidente del Consiglio e il Vicepresidente della Commissione europea per le loro risposte circostanziate alle nostre interrogazioni. E’ motivo di soddisfazione che la presente discussione ci dia la possibilità di dare uno sguardo a quello che è stato fatto per procedere oltre. Al primo posto dell’ordine del giorno di questa discussione vi è la questione di quali misure siano state adottate per combattere il terrorismo e se queste siano state efficaci. Ancora più importante è il fatto se le misure sono in conflitto con lo Stato di diritto democratico.</p>
      <p sl="nl">Quest’oggi siamo chiamati a votare sugli emendamenti relativi alle norme sui bagagli a mano nel trasporto aereo, cui l’onorevole Watson ha già fatto cenno. Spero che questa votazione porrà fine a una misura controversa. Le norme sui liquidi non sono efficaci e da molti avversate. Dobbiamo far sì che la lotta al terrorismo non si trasformi in una politica dell’illusione. Un’enorme quantità di dati è stata raccolta dagli attacchi del 2001; eppure la raccolta di dati deve essere finalizzata all’elaborazione di dati. Dopo gli attacchi di Londra e Madrid è emerso che i servizi di sicurezza disponevano effettivamente di informazioni, ma non agirono a tempo debito. I dati possono esserci, ma il loro utilizzo rimane un problema.</p>
      <p sl="nl">Di recente nei Paesi Bassi è stato pubblicato un libro sul terrorismo e su quanti lo combattono. La tesi di tale libro è che, da una prospettiva storica, l’efficacia del terrorismo è limitata. La lotta al terrorismo, invece, a volte ha un impatto maggiore sulla società, causando irritazione. Coloro che combattono il terrorismo perdono il loro credito morale nei confronti dei cittadini nel corso di tale lotta, il che rappresenta un vantaggio per i terroristi. Pertanto, ogniqualvolta adottiamo nuove misure, dobbiamo osservare un equilibrio fra lo Stato di diritto e una lotta al terrorismo efficace. A tale riguardo, il controllo è uno strumento parlamentare legittimo.</p>
      <p sl="nl">L’ex coordinatore antiterrorismo, Gijs de Vries, ha affermato che sulla base della sua esperienza non un solo Stato membro voleva una forza di polizia europea o un servizio di sicurezza europeo. Gli Stati membri vogliono sicurezza in modo da poter continuare a essere organizzati a livello nazionale. Eppure stiamo ancora cercando di organizzare la cooperazione a livello europeo. Un problema che ne consegue è l’insufficiente controllo democratico nei confronti di tale cooperazione. I parlamenti nazionali monitorano i loro rispettivi servizi, ma non questo genere di cooperazione. Qual è la posizione del Consiglio in relazione alla possibilità di informare il Parlamento europeo con coerenza e regolarità? Con ciò non intendo dire che il Consiglio debba presentare delle misure in via preliminare per farle approvare, bensì dare delle risposte ai quesiti che sono stati sollevati così spesso. Come nel caso con le commissioni per la sicurezza dei parlamenti nazionali, tali riunioni devono poter aver luogo a porte chiuse. Vorrei sapere se il Consiglio è disposto a collaborare su tale punto.</p>
    </intervention>
    <intervention id="3-025" speaker_id="28255" name="Andreas MÖLZER" is_mep="True" mode="spoken" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">a nome del gruppo ITS. – Signor Presidente, le ultime notizie che giungono dalla Danimarca e da Francoforte, in Germania, testimoniano il fatto che la minaccia terroristica di stampo islamista è tuttora reale. Tuttavia, gli studi più recenti sostengono che tale minaccia proviene non tanto dall’esterno, ovvero da Al-Qaeda , bensì dai giovani musulmani che vivono all’interno dell’Unione europea che sono facile preda della radicalizzazione e diventano quindi terroristi.</p>
      <p sl="de">I terroristi non compaiono quindi all’improvviso, al contrario, i potenziali attentatori crescono nelle nostre società parallele islamiste, dove in particolare le scuole coraniche e i predicatori dell’odio esercitano una forte, nonché infausta, influenza. A causa della political correctness , i popoli originari dell’Europa vengono etichettati troppo facilmente come estremisti di destra o perfino tacciati di razzismo per il solo fatto di insistere sulla propria cultura di base, mentre gli immigrati raramente devono fronteggiare tale problema. Le società islamiste parallele ormai esistenti in tutta Europa sono spesso sottovalutate.</p>
      <p sl="de">Il terrorismo spesso comincia già nelle scuole, per poi continuare e raggiungere un culmine nelle bande giovanili e, dopo una radicalizzazione di questo genere, eventualmente tradursi in attacchi terroristici. Dobbiamo eliminare le falle createsi nella nostra società a causa di una fraintesa tolleranza, falle in cui può fiorire il terrorismo. Dobbiamo tracciare dei confini, non vi è alcun motivo di tollerare qualsiasi cosa. Se cambiamo il nostro stile di vita tradizionale e rinneghiamo la nostra stessa cultura, allora mettiamo il terrorismo nelle condizioni di svilupparsi. E’ quindi ora che anche Bruxelles accetti il fatto che il progetto multiculturale è fallito e che sostenga nuovamente la popolazione autoctona dell’Europa, invece di non fare altro che screditarla col pretesto di combattere il razzismo.</p>
    </intervention>
    <intervention id="3-026" speaker_id="28512" name="Jim ALLISTER" is_mep="True" mode="spoken" nationality="United Kingdom" birth_date="02-04-1953" birth_place="Crossgar" p_group="Non" m_state="GB">
      <p sl="en">Signor Presidente, vi sono fondamentalmente due punti che vorrei sottolineare in questa discussione. In primo luogo, tutti noi o perlomeno la maggior parte di noi può presentarsi in quest’Aula per deplorare e denunciare il terrorismo, il che è giusto, perché si tratta di un fenomeno abietto e indifendibile in tutte le sue forme. Ma all’interno dell’Unione europea facciamo seguire a ciò che predichiamo delle azioni coerenti?</p>
      <p sl="en">I fatti di Francoforte e in Danimarca ci ricordano che la minaccia terroristica non è diminuita. Se qualsiasi ministro del governo di uno Stato membro dell’Unione europea dovesse condannare tali arresti questa mattina per poi invece opporsi in un secondo momento a estradizioni necessarie legate a tali fatti, ne saremmo tutti oltraggiati perché il terrorismo è il terrorismo e non può essere affrancato dal passare del tempo.</p>
      <p sl="en">Tuttavia, nel mio piccolo paese solo qualche settimana fa il vice Primo Ministro, Martin McGuinness, il quale ne sa più di molta gente riguardo alla riprovevole pratica del terrorismo, appigliandosi alla forma, ha attaccato in modo veemente la richiesta del governo tedesco, nel quadro del mandato di arresto europeo, di estradare un membro dell’IRA sospettato di essere l’autore di un’esplosione anni fa in Germania. Ciò è intollerabile, così come è intollerabile il fatto che l’Irlanda abbia difeso tre terroristi dell’IRA detenuti in Colombia.</p>
      <p sl="en">Vorrei quindi ribadire che noi tutti in Europa dobbiamo dare il buon esempio. Non possiamo essere selettivi nella lotta al terrorismo. Se siamo contrari al terrorismo, dobbiamo esserlo in blocco e agire di conseguenza. Se si sostiene sinceramente lo Stato di diritto, allora non si attaccano e non si protesta contro gli strumenti atti a garantire la giustizia internazionale.</p>
      <p sl="en">Il secondo punto che vorrei sollevare è che la ripresa da parte dell’ETA dell’attività terroristica ci ricorda che la volpe perde il pelo ma non il vizio. Chi ricorre al terrorismo non ha morale ed è capace di impegnarsi, per motivi tattici, a utilizzare soltanto mezzi politici, qualora ciò fosse più utile a raggiungere i suoi obiettivi.</p>
      <p sl="en">Dobbiamo guardarci bene da tali manovre e non incorrere nell’errore di giudicare i terroristi secondo il nostro metro.</p>
    </intervention>
    <intervention id="3-027" speaker_id="28362" name="Jaime MAYOR OREJA" is_mep="True" mode="spoken" nationality="Spain" birth_date="12-07-1951" birth_place="San Sebastian" p_group="Group of the European People's Party (Christian Democrats) - Vice" m_state="ES">
      <p sl="es">Signor Presidente, innanzi tutto vorrei ribadire che non si combatte un fenomeno, il terrorismo, bensì una determinata organizzazione, la quale ha un progetto politico ben preciso e degli obiettivi politici concreti.</p>
      <p sl="es">Pertanto dobbiamo cominciare col dare un nome all’organizzazione terroristica che abbiamo di fronte, e attualmente la minaccia futura che l’Unione europea si trova a fronteggiare è fondamentalmente quella di un’organizzazione terrorista jihadista, che non è un fenomeno, bensì un’organizzazione che non ha più remore a compiere degli attentati sul nostro continente.</p>
      <p sl="es">La differenza fra questa organizzazione e altre organizzazioni di tipo tradizionale che hanno già colpito e colpiscono l’Unione europea è che essa è tuttora un’entità in gran parte sconosciuta, perché ignoriamo ancora la frequenza e i criteri con cui scelgono i paesi, e perché la loro percezione del tempo è decisamente diversa dalla nostra.</p>
      <p sl="es">Per tutti i motivi di cui sopra, come ha spiegato bene l’onorevole Watson, il compito delle istituzioni comunitarie non è quello di produrre un elenco esaustivo di misure, bensì di creare le basi, i pilastri e persino l’ambito operativo in cui le istituzioni europee possano rivestire un ruolo nella lotta al terrorismo.</p>
      <p sl="es">Dobbiamo prendere una direzione ben precisa. Non dobbiamo annunciare ripetutamente misure in questo campo. Dobbiamo comprendere che il ruolo delle istituzioni comunitarie deve consistere nello stabilire quello di cui abbiamo bisogno per combattere questa organizzazione, ovvero intelligence e informazioni.</p>
      <p sl="es">Pertanto, è innanzi tutto necessario un modello europeo per combattere questa organizzazione terroristica, perché altrimenti, nell’Europa del 2025, se l’Unione europea non darà il suo contributo, se non sarà né utile né riconosciuta come un’organizzazione al servizio dei cittadini europei in questa lotta contro il terrorismo, ci si chiederà qual è lo scopo dell’Unione europea..</p>
    </intervention>
    <intervention id="3-028" speaker_id="1313" name="Bárbara DÜHRKOP DÜHRKOP" is_mep="True" mode="spoken" nationality="Spain" birth_date="27-07-1945" birth_place="Hannover " p_group="Socialist Group in the European Parliament - Vice" m_state="ES">
      <p sl="es">Signor Presidente, credo che ormai sia stato ripetuto alla nausea che il fenomeno terroristico –che è ovviamente costituito da gruppi chiaramente riconoscibili – non è una questione solo europea, bensì globale, come ha affermato il Consiglio, e non vi è dubbio che vi è bisogno di risposte a livello globale e europeo.</p>
      <p sl="es">A mio parere, e alla luce di quanto riferito dal Commissario Frattini su quanto accaduto a Francoforte questa mattina – anch’io ne ho avuto notizia –, il terrorismo è la sfida più importante che l’Unione europea deve fronteggiare, perché non solo riguarda la sicurezza dei cittadini e la loro integrità fisica, bensì cerca di minare qualcosa di molto importante, ovvero i valori delle società democratiche. Ecco perché è così importante per l’Unione europea cercare di dare delle risposte comuni.</p>
      <p sl="es">Ritengo che la presente interrogazione orale del Parlamento dimostri il desiderio di progredire nella lotta al terrorismo, ma anche che nutriamo preoccupazioni, dal momento che l’onorevole Watson ha avanzato una serie di questioni che possono essere delle aberrazioni, nel contesto delle misure che stiamo prendendo, poiché in questa lotta abbiamo soprattutto una responsabilità nei confronti della democrazia e della libertà, che è molto importante e non può essere dimenticata.</p>
      <p sl="es">Vorrei inoltre dire che, a mio parere, le misure sono necessarie, così come tutto quello che abbiamo fatto, e tutto ciò che secondo il Commissario Frattini succederà, e il fatto che il lavoro svolto dalla polizia è anch’esso molto importante ma insufficiente. A mio avviso è inoltre necessario consolidare le politiche costruttive per l’integrazione e il dialogo fra le diverse culture. L’alleanza fra le civiltà è secondo me uno strumento molto valido nella lotta contro il terrorismo.</p>
      <p sl="es">Dobbiamo continuare con quanto abbiamo discusso a Tampere e col lavoro che abbiamo compiuto all’Aia, al fine di consolidare quanto abbiamo detto: l’equilibrio fra la libertà, la sicurezza e la giustizia.</p>
      <p sl="es">Per tale motivo il Parlamento europeo si è affrettato ad adottare il trattato di Prüm prima dell’estate. Questa possibilità di scambiare in modo rapido ed efficiente informazioni precise è di importanza vitale per poter sviluppare la cooperazione internazionale nella lotta al terrorismo.</p>
      <p sl="es">E’ vero che diciamo che dobbiamo conciliare tali diritti dei cittadini e delle persone con la garanzia della sicurezza. Il Parlamento europeo riveste un ruolo determinante, ma, come afferma il Consiglio, attualmente il Parlamento non ha voce in capitolo su quanto viene compiuto in questo campo.</p>
      <p sl="es">Il Consiglio o prende una decisione all’unanimità oppure non prende alcuna decisione. In tale modo, a mio parere, ne viene indebolita la capacità dell’Unione di rispondere alle nuove sfide. Come ha detto chiaramente l’onorevole Watson, l’unica occasione in cui il Parlamento europeo può collaborare con il Consiglio è una riunione di cortesia, e in qualità di Assemblea democraticamente eletta dovremmo avere il modo di partecipare al processo decisionale.</p>
      <p sl="es">Accogliamo con favore la creazione dell’Agenzia europea per la tutela dei diritti fondamentali e speriamo che tale organo possa esercitare un controllo su tutte le attività dell’Unione europea nel campo della cooperazione di polizia e giudiziaria.</p>
      <p sl="es">Vorrei inoltre sottolineare che il nostro gruppo sostiene il coordinatore antiterrorismo, chiunque sia, purché lo si nomini presto. La cosa importante è che la persona in questione non sia una tigre di carta, ma abbia un mandato chiaro e forte.</p>
      <p sl="es">Infine, e mi fermo qui, ritengo giusto dire che l’azione dell’Unione europea nella lotta contro il terrorismo e le sue conseguenze debbano abbracciare una dimensione fondamentale, ovvero il sostegno e la tutela delle vittime e delle loro famiglie.</p>
    </intervention>
    <intervention id="3-029" speaker_id="4529" name="Baroness Sarah LUDFORD" is_mep="True" mode="spoken" nationality="United Kingdom" birth_date="14-03-1951" birth_place="Halesworth" p_group="Group of the Alliance of Liberals and Democrats for Europe" m_state="GB">
      <p sl="en">Signor Presidente, essendo originaria di Londra, non sono assolutamente propensa a minimizzare la minaccia terroristica. Noi londinesi siamo sotto questa minaccia da decenni, compreso quando si trattava del terrorismo dell’IRA, finanziato parzialmente dagli Stati Uniti. Il primato morale è un concetto variabile.</p>
      <p sl="en">L’Europol riferisce che nell’anno passato vi sono stati quasi 500 attentati terroristici nell’Unione europea. Va da sé che si tratta di una minaccia criminale di prim’ordine, ma del resto anche il traffico di stupefacenti, la tratta di esseri umani e la corruzione lo sono. Dov’è finita l’azione del Consiglio mirata a convincere gli Stati membri a firmare e ratificare la Convenzione europea sulla lotta contro la tratta di esseri umani? Dov’era la protesta del Consiglio quando il governo britannico ha posto fine nel gennaio scorso a un’indagine di corruzione nei confronti della BAE, importante fabbricante di armi?</p>
      <p sl="en">Solo perché i liberali mettono in dubbio l’efficacia del divieto relativo ai liquidi rispetto agli inconvenienti che questa misura provoca, oppure si oppongono alla raccolta di massa dei dati anagrafici, non significa che siano morbidi nei confronti del terrorismo. Nessuna politica deve essere esente dalla responsabilità democratica.</p>
      <p sl="en">Sono orgogliosa di essere stata vicepresidente dell’inchiesta del Parlamento europeo sulle consegne speciali e condivido lo sdegno che altri hanno espresso in relazione all’assoluto silenzio del Consiglio, nonostante i risultati della nostra inchiesta, i quali hanno dimostrato che molti Stati membri erano consenzienti in casi di violazioni di massa dei diritti umani, di sequestri e tortura.</p>
      <p sl="en">Il Consiglio farebbe bene a guardare nel proprio cortile prima di attaccare le libertà civili dei cittadini europei. I miei colleghi non hanno ottenuto alcuna informazione sull’attuazione della decisione quadro sul terrorismo adottata oltre cinque anni fa. E’ stata recepita appieno da ogni Stato membro? Quanti casi vi sono stati? Quante inchieste o condanne sono state registrate? Sappiamo che le agenzie, anche all’interno di uno stesso Stato, non si scambiano le informazioni a causa di gelosie, lotte di potere e guerre interne, per non parlare della cooperazione transfrontaliera. Perché non farne una priorità invece di adottare continuamente norme che ci privano continuamente della nostra privacy ?</p>
      <p sl="en">Vi è inoltre una notevole mancanza di coerenza quando si deve combattere l’estremismo. Si tratta di un argomento importante, che comporta però anche l’integrazione della grande maggioranza di musulmani moderati, eppure vi sono parti dell’Unione europea dove si frappongono dei grandi ostacoli alla costruzione di moschee. Perché non prendere in considerazione questo aspetto?</p>
      <p sl="en">L’onorevole Szymański ha espresso un’opinione di estrema destra secondo la quale non vi è prezzo troppo alto per la sicurezza. Non potrei essere più in disaccordo con quanto ha detto. Non è quanto dicevano i comunisti per giustificare le loro repressioni? Invece di sacrificare troppa libertà per la sicurezza, diamo un’occhiata a quanto funziona veramente: inchieste mirate e attività di polizia basata sull’intelligence . E’ questa la via per mantenere la fiducia dei cittadini e la cooperazione.</p>
    </intervention>
    <intervention id="3-030" speaker_id="21817" name="Mario BORGHEZIO" is_mep="True" mode="spoken" nationality="Italy" birth_date="03-12-1947" birth_place="Torino" p_group="Non" m_state="IT">
      <p sl="it">Signor Presidente, onorevoli colleghi, l’11 settembre a Bruxelles molti movimenti democratici d’ispirazione cattolica e cristiana hanno organizzato una grande manifestazione contro il terrorismo islamico e in ricordo delle vittime dell’11 settembre, ma il sindaco di Bruxelles, socialista, l’ha proibita con motivazioni di bassa politica interna.</p>
      <p sl="it">Segnali negativi sul terrorismo, ma è ancora più grave il corteggiamento che un premier, Romano Prodi, e il ministro degli esteri, D’Alema, fanno ai terroristi di Hamas. Bisogna che invece i segnali politici dall’Europa siano univoci contro il terrorismo islamico e che ci sia una lotta comune con chi predica nelle moschee contro di noi e la nostra sicurezza.</p>
      <p sl="it">Ha detto bene il Commissario “bisogna che i cittadini europei siano e si sentano più protetti, almeno quanto i cittadini americani e bisogna rafforzare quindi anche le relazioni transatlantiche”. Ma, per esempio, Commissario, sul pericolo incombente di atti di terrorismo magari batteriologico - Dio non voglia - o nucleare, siamo preparati? L’Europa del Sud si dimostrata impreparata contro la minaccia degli incendi , ma allora mi sa che bisogna fare di più e molto. Buon lavoro, Commissario Frattini.</p>
    </intervention>
    <intervention id="3-031" speaker_id="28514" name="Kyriacos TRIANTAPHYLLIDES" is_mep="True" mode="spoken" nationality="Cyprus" birth_date="03-09-1944" birth_place="Palaihori" p_group="Confederal Group of the European United Left - Nordic Green Left" m_state="CY">
      <p sl="el">Signor Presidente, vorrei innanzi tutto sottolineare che l’impegno profuso durante gli ultimi anni per fare della lotta al terrorismo una priorità dell’Unione europea non ha dato alcun frutto.</p>
      <p sl="el">I servizi segreti degli Stati Uniti saranno in grado di monitorare le chiamate telefoniche, la navigazione in Internet e le e-mail di tutti di passaggio sui server registrati negli Stati Uniti senza alcuna restrizione. Questo sviluppo rappresenta un ulteriore tentativo di controllo universale e di controllo poliziesco dei cittadini su base mondiale, e l’Unione europea purtroppo ha acconsentito adottando delle misure che si sono rivelate essere un ostacolo al suo stesso sviluppo. Una parte significativa del bilancio dell’Unione europea è destinata all’istituzione e al consolidamento degli organi di polizia, delle operazioni militari, alla creazione di strutture per la detenzione di immigrati eccetera.</p>
      <p sl="el">Vorrei soffermarmi in particolare sulla stesura degli elenchi di terroristi. Tali elenchi non sono soggetti ad alcun tipo di controllo democratico o istituzionale-legislativo, né ad alcuna procedura di controllo da parte della magistratura o di riesame dei ricorsi. Anche dopo le decisioni della Corte di giustizia del 12 dicembre 2006, che evidenziarono l’insufficienza dei controlli e il mancato rispetto delle necessarie misure per la tutela dei diritti umani, l’Unione europea ha apportato delle modifiche solo superficiali.</p>
      <p sl="el">I problemi fondamentali non sono stati eliminati. Gli Stati membri non sono chiamati a presentare prove riguardo agli individui che propongono di inserire nell’elenco, bensì è la Commissione – e questo è un fatto ancora più pericoloso – a essere responsabile dell’inserimento e della rimozione dei nomi di individui e organizzazioni dall’elenco. In altre parole, signor Presidente, la Commissione continua a essere il giudice, la giuria e l’esecutivo.</p>
    </intervention>
    <intervention id="3-032" speaker_id="24029" name="Koenraad DILLEN" is_mep="True" mode="spoken" nationality="Belgium" birth_date="06-11-1964" birth_place="Mortsel" p_group="Non" m_state="BE">
      <p sl="nl">Signor Presidente, con mio rammarico osservo che un gran numero di persone presenti in quest’Aula ancora una volta non hanno il coraggio di chiamare le cose col loro nome. Che ci piaccia o no, la cruda realtà è che il terrorismo internazionale è semplicemente una guerra che è stata dichiarata nei confronti dell’Occidente e dell’Europa dagli estremisti islamici. Dobbiamo avere il coraggio di riconoscere che il nemico si trova già all’interno delle nostre mura. Le reti jihadiste operano in tutta Europa, e le moschee incitano i fedeli a una guerra santa contro la nostra società aperta. Ieri ne abbiamo avuto un altro esempio in Danimarca. Pertanto, mai come ora è stato necessario adottare misure di ampio respiro contro questo cavallo di Troia islamista. Dopotutto, abbiamo il diritto e il dovere di difendere i valori della nostra società aperta.</p>
      <p sl="nl">Ma è quanto stiamo facendo? Come l’onorevole Borghezio ha appena detto, la codardia europea si è manifestata con la decisione di Freddy Thielemans, sindaco socialista di Bruxelles, di vietare una marcia contro la crescente islamizzazione dell’Europa pianificata per martedì 11 settembre, adducendo la ragione che la manifestazione sarebbe apparsa come uno smacco per la comunità islamica, sempre più numerosa e elettoralmente interessante. L’Europa cerca di diffondere in tutto il mondo i valori di una società aperta, fra cui in primo luogo la libertà di espressione, mentre nella sua stessa capitale mette il bavaglio ai fautori di quei stessi valori europei. Ciò è sintomatico di questo Parlamento, del fatto che non viene presa nessuna posizione chiara al riguardo.</p>
    </intervention>
    <intervention id="3-033" speaker_id="4542" name="Timothy KIRKHOPE" is_mep="True" mode="spoken" nationality="United Kingdom" birth_date="29-04-1945" birth_place="Newcastle upon Tyne" p_group="European Conservatives and Reformists Group" m_state="GB">
      <p sl="en">Signor Presidente, stiamo discutendo della sicurezza dei nostri cittadini e del mantenimento del nostro modus vivendi , della nostra democrazia liberale, dello Stato di diritto e della difesa della libertà.</p>
      <p sl="en">Il terrorismo colpisce al cuore tutti questi valori. In tutte le sue forme, il terrorismo definisce la lotta fa il bene e il male, e dobbiamo rimanere all’erta. In Gran Bretagna abbiamo dovuto affrontare l’IRA per tre decenni. Più recentemente, vi sono stati gli attacchi suicidi di Londra e i falliti attentati di Glasgow.</p>
      <p sl="en">I miei colleghi spagnoli combattono contro la vile campagna del terrore portata avanti dall’ETA. Godono del nostro assoluto sostegno nella loro lotta coraggiosa. La lotta alla radicalizzazione rappresenta una sfida di primo piano, ma viviamo in un mondo in cui la minaccia del terrorismo cambia costantemente pelle e diventa sempre più sofisticata. Le democrazie del mondo non devono abbassare la guardia, devono scambiare in modo più efficace le informazioni e devono essere preparate ad agire con determinazione.</p>
      <p sl="en">Il terrorismo rappresenta un atto di guerra nei confronti del tessuto della nostra società, ed è opera di criminali e assassini che odiano la nostra democrazia liberale e la libertà. I gruppi terroristi devono essere messi al bando, e coloro che commettono violenze, incitano al terrorismo o spalleggiano i terroristi devono pagarne le conseguenze. Per quanto riguarda le iniziative che gli Stati membri dell’Unione europea possono prendere, abbiamo visto durante il fine settimana che sono stati arrestati degli artificieri dell’ETA, il che dimostra che le squadre investigative congiunte danno più forza alla lotta al terrorismo.</p>
      <p sl="en">Oggi è prevista la votazione sulla restrizione del trasporto di sostanze liquide sugli aeroplani. La sicurezza dei passeggeri deve essere la nostra prima preoccupazione, e con questo intendo dire la preoccupazione di noi, dei governi, degli operatori aeroportuali e delle compagnie aeree. Ma come con tutte le normative è possibile apportare miglioramenti alla luce dell’esperienza accumulata, e ritengo che anche in questo caso vi sia una ragione – una buona ragione – per riesaminare il funzionamento di tale normativa.</p>
      <p sl="en">Allo stesso tempo dobbiamo fare fondamentalmente affidamento alle informazioni disponibili per assistere i legislatori come noi nel determinare la natura e l’entità della minaccia in corso. Accolgo con favore le proposte del Commissario Frattini, che rappresentano un passo positivo in tal senso.</p>
      <p sl="en">E’ un aspetto positivo che si sia stabilito un equilibrio difficile da trovare, ma in ogni caso dobbiamo fare quanto è in nostro potere per proteggere i nostri cittadini dal male e dalle intenzioni omicide del terrorismo.</p>
    </intervention>
    <intervention id="3-034" speaker_id="4469" name="Claudio FAVA" is_mep="True" mode="spoken" nationality="Italy" birth_date="15-04-1957" birth_place="Catania" p_group="Socialist Group in the European Parliament" m_state="IT">
      <p sl="it">Signor Presidente, onorevoli colleghi, credo che questo dibattito ci stia permettendo intanto di superare, di fare un bilancio, ma anche di superare alcuni pericolosi equivoci, un primo equivoco. Noi stiamo discutendo di una strategia contro il terrorismo e non contro l’islam e ridurre le cause del terrorismo semplicemente al fondamentalismo islamico sarebbe una soluzione piuttosto superficiale, una lettura piuttosto semplicistica; così come mi preoccupano alcune espressioni che ho appena sentito: le mosche portano la guerra nelle nostre società! Opinione piuttosto generica, piuttosto violenta, piuttosto rozza. Pensiamo se in Turchia domani un deputato si alzasse nel Parlamento turco e dicesse “le chiese cristiane portano la guerra alla nostra società” quale sarebbe la sdegnata reazione di questo Parlamento?</p>
      <p sl="it">Vorrei anche dare un suggerimento al Commissario Frattini: sappiamo che il lavoro di repressione è assolutamente fondamentale, tanto quanto quello di prevenzione. Ma credo che i bilanci si debbano fare non con i presunti terroristi arrestati, ma con i veri terroristi condannati. Sarebbe utile un monitoraggio, una ricognizione su quanti sospetti terroristi sono stati arrestati in questi anni nei nostri paesi e sono stati successivamente scarcerati.</p>
      <p sl="it">Dal Consiglio abbiamo ricevuto alcune risposte, in parte parziali. Vorrei soffermarmi su tre punti qui quali abbiamo bisogno di un approfondimento: non ci è bene chiaro quale debba essere il ruolo di questo Parlamento, in che modo sarà realmente associato a questa strategia dell’Unione europea. Non crediamo che sia sufficiente, è stato ricordato da altri colleghi, una riunione ogni sei mesi tra il vicepresidente, il presidente della commissione per le libertà pubbliche e il Consiglio. Crediamo che occorra una qualità e un’intensità di condivisione che non può limitarsi a questi appuntamenti formali e rituali.</p>
      <p sl="it">Non ci è chiaro che cosa accadrà delle funzioni di coordinatore dell’Unione europea nella lotta contro il terrorismo. Ci è stato spiegato che questa funzione è innanzitutto legata a fornire valutazioni strategiche e a diffondere informazioni. Quando una nostra commissione ha avuto l’occasione di parlare con il signor De Vries, ci è stato confessato che quella funzione era assolutamente priva di contenuti e di strumenti. In questo caso, credo che nulla possa essere più dannoso di una funzione istituzionale che non abbia strumenti per poter esistere e per potersi rappresentare.</p>
      <p sl="it">Infine, signore presidente, non è chiaro in che modo si orienterà la Presidenza portoghese sulla cooperazione euroatlantica. Vorrei tornare alla domanda molto semplice e molto schietta che era contenuta nella nostra interrogazione. L’interrogazione diceva: “Questa cooperazione sarà perseguita con metodi conformi all’articolo 6 del trattato come raccomandato da questo Parlamento al termine dell’inchiesta sulla CIA”? Abbiamo bisogno di una risposta chiara! Una strategia comune ha senso se condivide il rispetto profondo per i diritti fondamentali dei cittadini e non sempre è stato così.</p>
      <p sl="it">Apprezziamo l’iniziativa del Vicepresidente Frattini su un questionario da diffondere tra gli Stati membri dell’Unione europea per capire quali strumenti abbiano messo in campo e che risposte abbiano prodotto questi strumenti, anche sul piano del rispetto dei diritti fondamentali dei cittadini, ma in tal senso anticipiamo che questo Parlamento intende promuovere comunque un monitoraggio sulle conclusioni della commissione d’inchiesta sulla CIA e chiedere in sede formale: quale seguito hanno dato il Consiglio e la Commissione alle molte richieste che erano contenute in quelle relazione?</p>
      <p sl="it">Signor Presidente, concludendo, mi sembra di poter dire che la lotta al terrorismo ha bisogno di un alto livello di consenso sociale e occorre vigilare sui principi dell’articolo 6 del trattato. Evitare abusi, evitare semplificazioni, è l’unica via per garantire questo consenso.</p>
    </intervention>
    <intervention id="3-035" speaker_id="28266" name="Sophia in 't VELD" is_mep="True" mode="spoken" nationality="Netherlands" birth_date="13-09-1963" birth_place="Vollenhove" m_state="NL">
      <p sl="nl">Signor Presidente, la democrazia, i diritti civili e lo Stato di diritto sono cose che mi stanno estremamente a cuore, così come la mia vita e quella dei miei concittadini europei. Parlare di uno scambio fra questi due elementi è una pericolosa assurdità. Dobbiamo combattere i nemici della democrazia, e con ciò intendo dire i terroristi, ma anche la minaccia alla democrazia che deriva da un eccessivo potere dello Stato e dall’esenzione da qualsiasi controllo democratico. Di quando in quando ci viene detto che il Consiglio, e in misura minore, la Commissione, parlano dei diritti fondamentali, i diritti umani e la democrazia, ma queste somigliano a parole vuote nel momento in cui sappiamo che il controllo dello Stato sui cittadini è in rapida crescita. Dall’altro canto, i cittadini hanno sempre meno controllo sullo Stato.</p>
      <p sl="nl">Inoltre, le autorità nazionali e il Consiglio si rifiutano di rendere conto delle loro azioni. Vorrei che il Consiglio ci riferisse, ad esempio, sullo stato delle cose con il gruppo di contatto ad alto livello, il quale conduce negoziati con gli Stati Uniti sul trasferimento dei nostri dati anagrafici. Ci viene sempre detto che si tratta di negoziati “esplorativi”, ma sembra che gli Stati Uniti ritengano che siamo già vicini alla firma di un accordo. Qual è la situazione, signor Presidente del Consiglio? Qual è il mandato dei negoziatori? Qual è l’oggetto dei negoziati? Se ne è parlato a Lisbona il 19 e 20 luglio. Perché i parlamenti nazionali e il Parlamento europeo, ovvero i cittadini europei, non ne sono tenuti al corrente?</p>
      <p sl="nl">Un altro esempio è quello del recente Foreign Intelligence Surveillance Act promulgato negli Stati Uniti. L’onorevole Watson e io abbiamo rivolto alcuni quesiti a questo riguardo. Si tratta di una legge che permette agli Stati Uniti di monitorare quasi tutte le nostre comunicazioni intraeuropee, le nostre telefonate e le nostre e-mail . Perché il Consiglio dice che non ha niente a che farci? Il Consiglio non ha alcuna responsabilità in materia di protezione della privacy dei cittadini europei?</p>
      <p sl="nl">Il terzo esempio riguarda il PNR. Abbiamo già affrontato questa tematica un milione di volte. L’inchiostro non è ancora seccato sull’accordo, che gli Stati Uniti hanno già ritirato l’unico componente positivo di tale accordo, ovvero l’attuazione del Privacy Act nei confronti dei cittadini europei. La Commissione afferma che è necessario introdurre un sistema PNR europeo, ma è già stata effettuata una valutazione dei risultati del programma PNR statunitense? Sono lieta che il Commissario affermi che sarà condotta una valutazione e che coprirà non solo l’attuazione, bensì anche i risultati della politica antiterrorismo e l’impatto sui diritti fondamentali, poiché è giunta l’ora di farlo.</p>
      <p sl="nl">E’ interessante che, se si critica o si rivolgono domande critiche sulla lotta contro il terrorismo, si viene spesso tacciati di antiamericanismo. Veramente sono gli stessi americani a rivolgere le domande critiche, sono gli americani che hanno condotto negli ultimi mesi valutazioni complete e che si interrogano seriamente sull’efficacia di tali misure. Pertanto, anziché copiare indiscriminatamente le cattive politiche statunitensi, l’Europa deve adottare una politica buona e collaborare con gli Stati Uniti per determinare cosa è necessario e cosa invece non lo è.</p>
    </intervention>
    <intervention id="3-036" speaker_id="4383" name="Paul Marie COÛTEAUX" is_mep="True" mode="spoken" nationality="France" birth_date="31-07-1956" birth_place="Paris" p_group="Independence/Democracy Group" m_state="FR">
      <p sl="fr">Signor Presidente, naturalmente non sgradisco le litanie di bei sentimenti, gli incanti e le buone intenzioni che dominano questa discussione, ma sinceramente non vi vedo l’obiettività di cui vi sarebbe bisogno per comprendere un fenomeno che si è impadronito all’improvviso delle nostre menti, a tal punto che non ci diamo pena di analizzarne i pro e i contro, le cause e gli effetti. Onorevoli colleghi, cos’è la politica se non si dedica alla paziente individuazione delle cause e degli effetti delle questioni che ci stanno a cuore?</p>
      <p sl="fr">Ovunque vengono installati sistemi di videosorveglianza che incutono timore, in luoghi pubblici e perfino nelle strade. Perché? Per combattere il terrorismo. Schediamo i cittadini, sviluppiamo gli organi di polizia e a volte la polizia segreta. Perché? Per combattere il terrorismo. Riportiamo in auge la tortura. Perché? Per combattere il terrorismo. Modifichiamo le leggi e le violiamo sempre più spesso, e violiamo persino i diritti fondamentali dei cittadini, considerati il sostituto dell’antica Bibbia. Perché? Per combattere il terrorismo. Installiamo ovunque scudi antimissile, perfino in paesi come la Repubblica ceca, con gran disappunto dei suoi cittadini, che non hanno mai avuto a che fare col terrorismo, e tutto nel nome della lotta al terrorismo. In breve, dividiamo le nazioni, seminiamo la sfiducia fra i popoli e, soprattutto, li rimproveriamo, cosa che, ahimè, è già successa nelle nostre nazioni europee, sia a est che a ovest. Perché? Per combattere il terrorismo.</p>
      <p sl="fr">Onorevoli colleghi, non è chiaro che ciò che ci assorbe non è il terrorismo, bensì la lotta al terrorismo? Un velo insidioso sta offuscando la nostra vista senza che ce ne accorgiamo. Non nego certamente che gli attentati compiuti nei nostri paesi, in Spagna come nel Regno Unito, non siano meschini. Tuttavia, questi esempi sono emblematici, nel senso che tali paesi sono stati colpiti dal terrorismo dal momento che hanno sostenuto un atto di guerra, ovvero l’invasione di uno stato sovrano. Non ho paura inoltre di dire che quanto è successo in Iraq non è stata una risposta al terrorismo, bensì un’altra forma di terrorismo, antico, barbaro, il quale ha fatto salire la tensione a livello internazionale.</p>
      <p sl="fr">In realtà, il terrorismo di per sé è la conseguenza di un mondo profondamente sbilanciato, dominato da un impero che, come tutti gli imperi del mondo, non riconosce né frontiere né popoli, cercando di creare ovunque un mondo monodimensionale, uniforme, che ha per unica ossessione la merce. Un mondo così soffocante e violento per la diversità dei popoli che l’unica risposta è un altro genere di violenza, una violenza che è ugualmente inaccettabile: il terrorismo.</p>
      <p sl="fr">Armiamoci di coraggio per porci domande al riguardo! E se il terrorismo fosse fondamentalmente la conseguenza di questo nuovo imperativo categorico che viene imposto dalle forze del mercato ed è parte della sua logica, ovvero dell’eliminazione delle frontiere? Non solo l’eliminazione delle frontiere, la moda del transfrontalierismo stanno distruggendo la diversità del mondo e agitando gli animi di coloro che vogliono conservarla, bensì la scomparsa dei confini favorisce i piani delle organizzazioni criminali. Onorevoli colleghi, non è forse questo un punto da aggiungere alla discussione sulla lotta al terrorismo?</p>
    </intervention>
    <intervention id="3-037" speaker_id="28372" name="Ryszard CZARNECKI" is_mep="True" mode="spoken" nationality="Poland" birth_date="25-01-1963" birth_place="Londyn " m_state="PL">
      <p sl="pl">Signor Presidente, la realtà dell’antica Europa era quella di Annibale ante portas . La realtà dell’Europa moderna è quella del terrorismo ante portas , ovvero del terrorismo alle porte. E’ da un anno che il Parlamento europeo è impegnato in un dibattito interistituzionale. Ciò è un bene, tanto più perché l’Europa continua ad essere vittima di attentati terroristici e continuerà probabilmente ad esserne vittima nel futuro. Stiamo parlando di imporre limiti reali a questa potenziale minaccia.</p>
      <p sl="pl">E’ quindi con ragione che vogliamo sapere quali Stati membri dell’Unione non hanno introdotto misure antiterrorismo, misure che erano state stabilite in precedenza. Occorre che ciò sia chiaro, al fine di garantire che le singole società non si risveglino in preda al panico ogni qualvolta degli attacchi vengono compiuti nei loro paesi. Allo stesso modo, vogliamo sapere quali sono i veri motivi per cui il coordinatore dell’Unione europea per la lotta contro il terrorismo de Vries ha dato le dimissioni. Le sue dimissioni sono state causate da delle controversie sulle sue competenze?</p>
      <p sl="pl">Il terrorismo non è qualcosa di astratto, bensì un fenomeno molto reale. Parlo come rappresentante di un paese le cui forze armate sono impegnate in Iraq e Afghanistan. Per il mio paese, che non è stato colpito da attacchi terroristici, il terrorismo rappresenta comunque una sfida.</p>
    </intervention>
    <intervention id="3-039" speaker_id="28406" name="Miguel PORTAS" is_mep="True" mode="spoken" nationality="Portugal" birth_date="01-05-1958" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">Ho ascoltato attentamente gli interventi del Consiglio e della Commissione e devo dire che a mio parere la presente discussione avrà nuovamente luogo, esattamente con le stesse modalità, fra qualche mese, poiché secondo il Presidente Lobo Antunes e il Commissario Frattini tutto quanto è stato fatto è stato fatto bene, non sono stati commessi errori e qualsiasi valutazione non rivelerà il minimo sbaglio. Non facciamo che sentirci ripetere ogni volta le stesse cose, ed è questo il problema principale: si sbagliano! Finché continueremo a considerare il terrorismo un problema che rientra nelle competenze della polizia e dei servizi di intelligence , continueremo a rinviare il problema principale.</p>
      <p sl="pt">Oggigiorno il terrorismo è strettamente legato ai principi politici simmetrici che promuovono lo scontro di civiltà e la guerra, e su questo punto il vostro silenzio è assordante. Il Commissario Frattini ad esempio annuncia misure per il controllo di esplosivi, mentre al contempo la guerra in Iraq si è trasformata in un affare privato da diversi milioni di dollari, e gli Stati Uniti affidano a terzi la raccolta e l’elaborazione di dati secretati.</p>
      <p sl="pt">Il controllo di esplosivi? Conosco una soluzione: nazionalizzarne la produzione e il commercio. Questo è l’unico modo per impedire che il terrorismo e la lotta al terrorismo diventino due facce della stessa medaglia: il fare della vita e della morte un affare.</p>
    </intervention>
    <intervention id="3-040" speaker_id="37450" name="Viorica-Pompilia-Georgeta MOISUC" is_mep="True" mode="spoken" nationality="Romania" birth_date="08-04-1934" birth_place="Bucureşti" p_group="Non" m_state="RO">
      <p sl="ro">Signora Presidente, il terrorismo è un fenomeno complesso con una lunga storia, a partire dai movimenti sovversivi che avevano per obiettivo la distruzione della sovranità degli Stati e dell’ordine interno, dando origine a guerre civili, fino agli attentati, agli assassini e ai pogrom . E’ questo il motivo per cui questa questione deve essere affrontata con un’attitudine realistica, in modo responsabile, e esperti provenienti da diversi campi devono partecipare alle relative discussioni.</p>
      <p sl="ro">Gli attentati dell’11 settembre, le decine di migliaia di vittime e gli enormi danni richiedono da parte della società, degli Stati e delle istituzioni europee, un’azione concertata, sistematica e continua su diverse direttrici, su alcune delle quali vorrei qui soffermarmi:</p>
      <p sl="ro">1. la ricerca obiettiva delle cause di questo fenomeno e il continuo miglioramento di tali condizioni;</p>
      <p sl="ro">2. l’identificazione delle fonti di finanziamento degli atti terroristici e delle reti politiche e finanziarie transnazionali;</p>
      <p sl="ro">3. la determinazione delle relazioni fra il terrorismo vero e proprio, le politiche in materia di armi e le guerre per la conquista di fonti di materie prime di importanza strategica, sotto le mentite spoglie della lotta al terrorismo.</p>
      <p sl="ro">Qualsiasi approccio unilaterale alla questione del terrorismo non contribuisce alla ricerca della verità e all’eliminazione di tale pericoloso fenomeno transnazionale.</p>
    </intervention>
    <intervention id="3-041" speaker_id="2187" name="Antonio TAJANI" is_mep="True" mode="spoken" nationality="Italy" birth_date="04-08-1953" birth_place="Roma" m_state="IT">
      <p sl="it">Signor Presidente, onorevoli colleghi, la lotta al terrorismo deve rimanere una delle grandi priorità dell’Unione europea. Certamente occorre un’efficace, continua e coordinata azione di prevenzione e di contrasto e ben vengano dunque le proposte formulate dal vicepresidente Frattini in quest’Aula.</p>
      <p sl="it">Non dobbiamo innanzitutto commettere l’errore di abbassare la guardia quando l’internazionale del terrore colpisce lontano dall’Europa. Purtroppo, la minaccia del fondamentalismo islamico non è diminuita, neanche quando l’attacco viene portato lontano dai nostri confini.</p>
      <p sl="it">Azione coordinata significa innanzitutto cooperazione all’interno dell’Unione, ma anche un forte collegamento con gli Stati Uniti: rompere i legami con gli Stati Uniti in quest’azione contro il terrorismo rappresenterebbe un gravissimo errore, porterebbe un gravissimo danno alla popolazione intera dell’Unione europea, ma il collegamento deve essere anche con i paesi arabi moderati, anch’essi nel mirino di Al Qaida.</p>
      <p sl="it">L’Europa deve essere in prima fila in quest’azione di prevenzione e contrasto, facendo però prevalere le azioni sostanziali su quelle burocratiche. Purtroppo, è più facile che ci siano controlli severi su flaconi di deodorante perché non trasportati in busta di plastica regolare piuttosto che su terroristi infiltrati fra immigrati clandestini. Ben venga, dunque, ripeto, un’azione forte della Commissione europea e del Consiglio.</p>
      <p sl="it">Ma la lotta al terrorismo va condotta anche con iniziative politiche che portino finalmente alla soluzione della crisi israelo-palestinese con la nascita di uno Stato palestinese e la garanzia di sicurezza per quello ebraico e senza però nulla concedere ad organizzazioni fondamentaliste camuffate da forze politiche – mi riferisco ad Hamas e Hezbollah.</p>
      <p sl="it">Ma nella lotta al terrorismo non va dimenticato che in Europa, accanto al pericolo di quello di matrice islamica, esiste una pericolosa rete di partiti armati, legati a fenomeni politici interni e indipendentisti. Anche su questo fronte, e concludo, l’Europa non deve abbassare la linea di guardia. I fatti di Spagna ci dimostrano che ogniqualvolta si abbassa la guardia o si sceglie la via della trattativa i terroristi tornano all’attacco.</p>
    </intervention>
    <intervention id="3-042" speaker_id="4532" name="Michael CASHMAN" is_mep="True" mode="spoken" nationality="United Kingdom" birth_date="17-12-1950" birth_place="London" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Signora Presidente, accolgo con favore le risposte del Commissario Frattini e del Presidente in carica del Consiglio. La realtà però è che in quest’Assemblea ci possiamo permettere di discutere all’infinito. I governi e la Commissione devono invece agire per impedire gli attacchi terroristici, attacchi che non sono immaginari, bensì reali, attacchi che adesso sono in fase di pianificazione. In politica vi è una legge: se non avrete agito, gli stessi deputati del Parlamento europeo che vi attaccano perché non agite vi attaccheranno per il fatto che non avete agito.</p>
      <p sl="en">Pertanto accolgo con favore la strategia, nonché il suo riesame. Come è già stato detto in precedenza, vi è un altro aspetto che dobbiamo affrontare, ovvero affrontare le radici del terrorismo, che affondano nella disperazione, nella povertà e nella propaganda dell’odio. Voglio dire in modo chiaro e inequivocabile che chi sposa una causa, una tradizione o una religione per compiere degli atti terroristici mina la sua ideologia, la sua causa e la sua tradizione.</p>
      <p sl="en">Adesso dobbiamo innanzi tutto agire come 27 Stati membri, e non separatamente, nonché coordinare la nostra azione con i nostri alleati, fra cui gli Stati Uniti. Gli Stati Uniti non costituiscono un problema. Gli attacchi contro gli Stati Uniti non avvennero l’11 settembre, bensì prima, e si può dire che un attacco contro uno di noi è un attacco contro tutti noi.</p>
    </intervention>
    <intervention id="3-043" speaker_id="28411" name="Ignasi GUARDANS CAMBÓ" is_mep="True" mode="spoken" nationality="Spain" birth_date="18-05-1964" birth_place="Barcelona" p_group="Group of the Alliance of Liberals and Democrats for Europe" m_state="ES">
      <p sl="en">Signora Presidente, siamo tutti consapevoli della minaccia terrorista e dobbiamo continuare a reagire nei suoi confronti, senza tradire i nostri valori di società democratica che si basa sullo Stato di diritto. E’ solo così che dobbiamo reagire agli atti criminali e sostenere l’azione di prevenzione di eventuali attacchi nel futuro. Tuttavia, ci stiamo addentrando in un territorio molto pericoloso dove tutto sembra essere lecito col pretesto della prevenzione. Siamo vittime del ricatto morale di quanti dicono: se mettete in dubbio questa misura, ci mettete a repentaglio – anche se la misura è fonte di abusi o è del tutto inutile.</p>
      <p sl="en">Questo è inaccettabile. Ciononostante alcuni di noi si sono visti rivolgere proprio queste accuse da funzionari della Commissione quando, ad esempio, critichiamo le misure nel campo della sicurezza negli aeroporti oppure un regolamento che qualche giorno addietro ha impedito a un gruppo di pellegrini cattolici che facevano ritorno da Lourdes su un aereo del Vaticano di portare dell’acqua santa, perché era considerata una minaccia alla sicurezza. Abbiamo il diritto di criticare questa norma stupida e non accetto il ricatto che si consideri che simpatizzo coi terroristi solo perché adempio alle mie responsabilità.</p>
      <p sl="en">Signor Commissario, questa è un’area – mi dispiace dirlo così – nella quale lei sta eludendo la sua responsabilità e ha lasciato la legislazione antiterroristica nell’area del trasporto aereo nelle mani di un gruppo di zeloti all’interno della Commissione, i quali in una forma anonima stanno implementando in segreto questa legislazione.</p>
      <p sl="en">La sua responsabilità, come vice presidente della Commissione incaricato di queste cose, di quest’area, è prevenire che questo succeda e continui a succedere. Lei oggi avrà la legittimità di un voto all’interno del Parlamento che le darà gli strumenti per andare a fare qualche domanda al suo collega incaricato dei trasporti all’interno della Commissione. È la sua responsabilità e ci aspettiamo tanto da lei!</p>
      <p sl="en">I discorsi sui diritti fondamentali vanno in contraddizione flagrante con la legislazione segreta e sono in forte contraddizione con restrizioni arbitrarie della privacy e della libertà individuale.</p>
      <p sl="en">Inoltre, misure molto più efficaci, che sono già state adottate, non sono state ancora attuate. Ricorra dunque a quella pratica nella quale eccelle: fare i nomi di chi non fa il suo dovere. Faccia i nomi degli Stati membri che non attuano le misure sulla cooperazione giudiziaria e politica, e avrà tutto il nostro sostegno.</p>
    </intervention>
    <intervention id="3-046" speaker_id="28341" name="Mirosław PIOTROWSKI" is_mep="True" mode="spoken" nationality="Poland" birth_date="09-01-1966" birth_place="Zielona Góra" p_group="European Conservatives and Reformists Group" m_state="PL">
      <p sl="pl">Signora Presidente, fino a questo momento il concetto di terrorismo non è stato definito in maniera debita, e ciò non costituisce un mero problema di tipo oratorio. Si tratta di una questione che ha a che fare con l’attuazione di una strategia per combattere una delle più grandi minacce al mondo moderno, una minaccia che riguarda i comuni cittadini.</p>
      <p sl="pl">Un ambito importante della strategia per la lotta alle organizzazioni terroristiche è quello della cooperazione transatlantica. Gli Stati Uniti si sono fatti maggiormente carico della lotta a questo sinistro fenomeno. Finora alcune istituzioni come il Consiglio d’Europa e, purtroppo, il Parlamento europeo hanno dato il via a iniziative inutili come l’istituzione di strane commissioni incaricate di trovare delle vociferate prigioni della CIA in Europa. Il lavoro svolto da tali commissioni non ha contribuito alla cooperazione transatlantica, bensì ha alimentato l’antiamericanismo e indebolito pertanto in maniera considerevole la lotta al terrorismo.</p>
      <p sl="pl">Dobbiamo esprimere la speranza che l’odierna discussione sarà l’inizio di un impegno sincero da parte del Parlamento europeo a costruire una strategia per la lotta al terrorismo, e non solo l’impegno di facciata che abbiamo visto finora. Dovrà essere una strategia che abbia come obiettivo sincero quello di promuovere la sicurezza di tutti i nostri cittadini.</p>
    </intervention>
    <intervention id="3-047" speaker_id="23713" name="Mihael BREJC" is_mep="True" mode="spoken" nationality="Slovenia" birth_date="15-11-1947" birth_place="Beograd" p_group="Group of the European People's Party (Christian Democrats) and European Democrats" m_state="SI">
      <p sl="sl">E’ opportuno … in che modo il terrorismo è sconfitto e a tale riguardo sostengo appieno il Commissario Frattini e le misure adottate dalla Commissione. Sarebbe anche opportuno però che rispondessimo alla domanda su perché ciò ci sta accadendo e su chi ponga questa minaccia.</p>
      <p sl="sl">L’anno scorso la Commissione propose di non usare termini come “jihadismo islamico” o simili e che ci si doveva riferire a queste persone – e cito – come a “terroristi che utilizzano la religione per le loro attività”. Ritengo sia essenziale chiamare il fenomeno nel modo corretto, e per me il nome corretto è terrorismo jihadista, perché stiamo parlando di fondamentalisti che hanno come denominatore comune l’odio nei confronti della società democratica e pluralistica. La loro ideologia è diametralmente opposta alle democrazie convenzionali e il loro fine è quello di creare un califfato. Lo jihadismo viene spesso caratterizzato come una religione che compete con altre religioni, nonché come un’ideologia alla ricerca della propria collocazione nel mondo, ma ciò non è corretto. Il jihadismo non è né ispirato dall’economia né capace di competere con altre religioni, bensì è un’ideologia che ha per obiettivo quello di distruggere le altre ideologie.</p>
      <p sl="sl">E’ pertanto necessario creare nel Parlamento europeo e nelle istituzioni europee le condizioni per diffondere la democrazia nel mondo, magari un piano d’azione, e di consolidare la cooperazione economica e politica con i paesi musulmani.</p>
      <p sl="sl">Esistono forze democratiche in grado di opporsi a forze di segno diverso nel mondo musulmano, forze che possono essere sostenute in vari modi, ad esempio finanziando i mass media che diffondono le idee democratiche e mettono a nudo gli atti dei terroristi. E’ inoltre necessario creare le condizioni per dare voce a tutte le diverse interpretazioni e aprire dibattiti, forum e pagine web per i musulmani liberali. L’opinione pubblica in Europa inoltre deve parlare maggiormente del terrorismo.</p>
      <p sl="sl">Infine, è importante anche riconoscere il fatto che nella lotta contro il terrorismo l’Unione europea deve essere consapevole dei suoi valori e difenderli senza timore e senza preoccuparsi della tattica.</p>
    </intervention>
    <intervention id="3-048" speaker_id="36696" name="Dan MIHALACHE" is_mep="True" mode="spoken" nationality="Romania" birth_date="18-05-1971" birth_place="Timişoara" p_group="Socialist Group in the European Parliament" m_state="RO">
      <p sl="ro">La presente discussione è estremamente importante, poiché rappresenta un’occasione per valutare la coerenza delle nostre politiche antiterrorismo. Attualmente abbiamo una quantità sufficiente di dati analitici per poter dire che il successo di tali politiche dipende dallo stretto legame fra diversi elementi principali.</p>
      <p sl="ro">Dall’altro lato vi sono le misure sulla sicurezza e la giustizia nell’Unione europea, il giusto equilibrio fra queste misure e il rispetto dei diritti umani fondamentali, nonché la politica estera comunitaria, la lotta contro l’esclusione sociale e le cause a livello sociale del terrorismo.</p>
      <p sl="ro">A mio avviso, agire senza prevenire non basta, le misure adottate a livello nazionale non sono sufficienti senza un dialogo esterno efficace. Una corretta combinazione di questi elementi dovrebbe costituire la base del modello europeo per la lotta contro il terrorismo, il quale potrebbe garantire la sicurezza dei cittadini dell’Unione europea e dei loro diritti fondamentali.</p>
      <p sl="ro">Dobbiamo ammettere che il nesso fra il Parlamento europeo, il suo potere legislativo e il campo della lotta contro il terrorismo presenta delle lacune e ciò crea un deficit democratico. Al fine di rivestire un ruolo efficace nel processo decisionale a livello europeo, è necessario che il Parlamento sia coinvolto appieno nel processo di codecisione.</p>
      <p sl="ro">Invito il Consiglio ad accelerare il processo relativo alla nomina di un nuovo coordinatore antiterrorismo, il quale sia investito di maggiori poteri in relazione alle strategie concordate.</p>
    </intervention>
    <intervention id="3-049" speaker_id="28314" name="Anneli JÄÄTTEENMÄKI" is_mep="True" mode="spoken" nationality="Finland" birth_date="11-02-1955" birth_place="Lapua" p_group="Group of the Alliance of Liberals and Democrats for Europe" m_state="FI">
      <p sl="fi">Signora Presidente, la nuova strategia dell’Unione europea per la lotta contro il terrorismo è giusta, ma non grazie ai nuovi funzionari, alle nuove istituzioni o alle nuove organizzazioni. La lotta contro il terrorismo è in primo luogo responsabilità dei governi nazionali e degli Stati membri indipendenti. Tuttavia, affinché la lotta contro il terrorismo a livello nazionale possa riuscire, è necessaria una cooperazione estremamente efficace a livello europeo e internazionale basata sulla fiducia. Come ha affermato il Commissario Frattini, la fiducia è una condizione essenziale per la cooperazione. La fiducia dipende su una normativa europea chiara e precisa, su meccanismi di cooperazione chiari e sul rispetto dei diritti umani.</p>
      <p sl="fi">La lotta contro il terrorismo negli aeroporti ha assunto caratteri ridicoli. Ad esempio, vengono sequestrati i rossetti. Allo stesso tempo, l’Unione europea e molti Stati hanno dimenticato che le calamità naturali possono anch’esse essere prevenute.</p>
      <a text="(Il Presidente interrompe l’oratore)"/>
    </intervention>
    <intervention id="3-050" speaker_id="28375" name="Jan Tadeusz MASIEL" is_mep="True" mode="spoken" nationality="Poland" birth_date="28-03-1963" birth_place="Siemiatycze" p_group="Non" m_state="PL">
      <p sl="pl">Signora Presidente, nel campo della medicina, quando si cerca di contrastare una malattia ci si concentra non tanto sui suoi sintomi, quanto sulle sue cause più profonde, nascoste; allo stesso modo, quando combattiamo il terrorismo, dobbiamo concentrarci non solo su alcuni kamikaze che collocano bombe, bensì anche sulle ragioni che li portano ad agire in tal senso.</p>
      <p sl="pl">Il terrorismo rappresenta un atto di cieca violenza finalizzata solamente a soddisfare le proprie esigenze e a infliggere sofferenze a tutti coloro che si trovano nelle vicinanze, e va chiaramente fermato. Si tratta di un modo inaccettabile di dare una risposta alle proprie esigenze, che si basa su una determinata gerarchia. Non si tratta di un’aggressività disinteressata. E’ un tipo di comportamento che non ci piace, ma che ha una sua logica interna. Come possiamo dimostrare ai musulmani che la nostra gerarchia di valori attualmente è migliore della loro? Non è possibile, è un problema etico complesso, ma dobbiamo iniziare da qualche parte. Propongo di cominciare mostrando un maggior rispetto per i valori dei musulmani nei loro paesi in modo da diminuirne il loro effetto nel mondo occidentale.</p>
    </intervention>
    <intervention id="3-051" speaker_id="28284" name="Barbara KUDRYCKA" is_mep="True" mode="spoken" nationality="Poland" birth_date="22-01-1956" birth_place="Kolno" p_group="Group of the European People's Party (Christian Democrats)" m_state="PL">
      <p sl="pl">Signora Presidente, nella guerra globale contro il terrorismo, l’unico modo per far sì che meno persone muoiano per mano di assassini imbevuti di ideologia è individuare con efficacia e valutare le minacce terroristiche. A tale scopo occorre una buona strategia europea per la lotta contro il terrorismo che sia attuabile. La chiave di tale strategia, a mio parere, è la creazione di un codice procedurale europeo nel campo dell’antiterrorismo. E’ per tale motivo che accolgo con favore l’iniziativa del Consiglio in tale campo.</p>
      <p sl="pl">Un simile codice è necessario per ragioni che trascendono la semplice armonizzazione delle iniziative prese dagli Stati membri, e deve inoltre definire quali misure sono accettabili nella lotta per prevenire gli atti terroristici. Quello di cui abbiamo bisogno è l’identificazione e la descrizione dettagliata delle situazioni in cui la minaccia terroristica deve essere trattata come un’emergenza di stato, nonché un accordo reciproco sull’utilizzo di determinate misure concrete e legali, le quali limiteranno purtroppo i diritti e le libertà dei cittadini in alcuni campi. La limitazione ponderata delle libertà dei cittadini è necessaria, perché senza tali restrizioni possiamo fin da ora dire ai terroristi: ci stanno più a cuore i vostri diritti e le vostre libertà che non i diritti delle persone che uccidete con gli attentati.</p>
      <p sl="pl">E’ inoltre importante definire il ruolo del coordinatore antiterrorismo. Ci troviamo di fronte ad una scelta: o continuiamo per la strada del consolidamento delle competenze amministrative e delle capacità in fatto di coordinamento, come sotto il coordinatore de Vries –anche se tale strada richiede una seria riflessione che porti a delle conclusioni su quanto è accaduto nel corso degli ultimi quattro anni – oppure dobbiamo valutare se elevare il profilo politico di chiunque abbia questa carica. In tale caso però sorge la questione della competizione con Javier Solana. In un modo o nell’altro, la decisione che prenderemo a questo riguardo non potrà essere semplicemente basata sulle opinioni personali.</p>
    </intervention>
    <intervention id="3-052" speaker_id="23808" name="Csaba Sándor TABAJDI" is_mep="True" mode="spoken" nationality="Hungary" birth_date="26-06-1952" birth_place="Kiskunfélegyháza" p_group="Group of the Progressive Alliance of Socialists and Democrats in the European Parliament" m_state="HU">
      <p sl="hu">Le rivolte nelle banlieue francesi e i sanguinosi attacchi terroristici di Londra commessi da giovani musulmani di terza generazione che parlavano con un accento dello Yorkshire evidenziano la crisi dell’integrazione delle minoranze di immigrati nell’Europa occidentale. Ne sono un esempio i Paesi Bassi, che erano uno degli Stati più tolleranti d’Europa, ma adesso attraversano una crisi riguardo alla coesistenza interetnica.</p>
      <p sl="hu">Anche nel momento in cui cerchiamo di affrontare qui in Europa le radici del problema nell’ambito della lotta contro il terrorismo, è ora, come molti hanno proposto, di riesaminare la questione dell’integrazione delle minoranze. L’Europa non ha affrontato con determinazione tale questione. Né il Consiglio europeo né l’Unione europea dispongono ancora di uno strumento di soft law che riguardi il problema delle minoranze di immigrati, oppure –come ho proposto al Consiglio europeo, proposta che è stata accolta – sul problema delle nuove minoranze, anche se sappiamo che, a tale riguardo, sia per quanto riguarda le minoranze di immigrati che le minoranze autoctone, solo l’accettazione di due o più identità può essere una garanzia. L’esempio migliore è quello dell’Alto Adige dove vi è una doppia identità, ma possono essere citati molti esempi.</p>
      <p sl="hu">L’Europa non riuscirà a fare passi avanti nel campo della politica per le minoranze se non adotteremo un tale strumento.</p>
    </intervention>
    <intervention id="3-053" speaker_id="4453" is_mep="True" mode="spoken" role="Presidente" name="Luisa MORGANTINI" nationality="Italy" birth_date="05-11-1940" birth_place="Villadossola" p_group="Confederal Group of the European United Left - Nordic Green Left" m_state="IT">
      <p sl="unknown">Mi hanno fatto notare che non dico mai “onorevole, lei ha la parola, grazie, prego”. Non lo faccio per mancanza di cortesia, ma per rispetto del vostro tempo, perché non voglio farvelo perdere. Per cui vi prego di restare all’interno dei tempi, altrimenti non terminiamo.</p>
    </intervention>
    <intervention id="3-054" speaker_id="33982" name="Marian-Jean MARINESCU" is_mep="True" mode="spoken" nationality="Romania" birth_date="11-08-1952" birth_place="Râmnicu Vâlcea" m_state="RO">
      <p sl="ro">Il terrorismo non smette di essere una minaccia, in un’Europa in cui l’estremismo musulmano è spesso attivo. L’Unione europea deve prendere delle misure adeguate e delineare una strategia comune a tutti gli Stati membri. In futuro le proposte legislative della Commissione in questo campo dovranno includere delle clausole che contribuiscano a impedire il diffondersi e l’intensificarsi degli attacchi terroristici. Un esempio in tal senso è il pacchetto legislativo sulla migrazione legale e illegale.</p>
      <p sl="ro">Le istituzioni europee competenti devono trovare con urgenza un modo efficace per cooperare all’insegna della fiducia e dello scambio di informazioni. Il funzionamento corretto di un centro di informazioni europeo dipenderà dalla fiducia reciproca fra gli Stati membri.</p>
      <p sl="ro">Oltre alle misure adottate a livello europeo, ogni Stato deve apportare il proprio contributo all’efficienza delle iniziative comuni in seno alla lotta contro il terrorismo. Gli Stati membri come la Romania, dove il terrorismo islamico non è considerato una minaccia, dovrebbe mantenere lo stesso livello di vigilanza degli altri Stati europei che devono affrontare questa minaccia.</p>
      <p sl="ro">Tali Stati devono ottenere le informazioni ed essere coinvolti nei programmi comuni europei che contribuiscono alla prevenzione sia delle cause sia delle circostanze che sono all’origine degli attacchi terroristici. Non dobbiamo accontentarci della prevenzione o della scoperta di atti terroristici, bensì dobbiamo individuare e contrastare i fattori che favoriscono tali fenomeni, come la povertà, l’emarginazione sociale o l’estremismo.</p>
      <p sl="ro">Il dialogo interreligioso può dare offrire contributo importante alla riduzione del terrorismo. I capi religiosi devono fare di tale questione una priorità ed essere chiamati in causa al fine di garantire la pace, nonché la stabilità delle comunità di cui sono responsabili. Un buon esempio è dato dall’Assemblea ecumenica europea, che sta avendo luogo in questi giorni a Sibiu, in Romania.</p>
      <p sl="ro">I cittadini europei devono essere consapevoli del pericolo che rappresenta il terrorismo. Una campagna informativa nonché la presentazione di tutte le circostanze fonti di conflitto dovrebbero spingere i cittadini ad impegnarsi, assieme alle istituzioni, allo scopo di sradicare tale fenomeno.</p>
    </intervention>
    <intervention id="3-055" speaker_id="23717" name="Genowefa GRABOWSKA" is_mep="True" mode="spoken" nationality="Poland" birth_date="01-01-1944" birth_place="Przystań" p_group="Socialist Group in the European Parliament" m_state="PL">
      <p sl="pl">Signora Presidente, il terrorismo è palesemente un male, poiché colpisce la salute e la vita dei cittadini, nonché mina gli stati alla loro radice, scuotendo le loro fondamenta democratiche. Finora i terroristi hanno avuto un chiaro vantaggio, colpendo senza preavviso e spesso riuscendo, purtroppo, nei loro intenti. E’ solo dopo attacchi di tale genere che prendiamo delle contromisure, agendo quindi ex post . Gli esempi della Danimarca e della Germania di cui ha fatto menzione oggi il Commissario sono eccezioni degne di lode. Congratulazioni ai loro servizi. Tuttavia si è trattato di iniziative prese a livello nazionale, e la mia domanda al Commissario è: che cosa ne è della prevenzione a livello europeo? Abbiamo un sistema per lo scambio delle buone pratiche nella lotta al terrorismo, e se sì, come funziona?</p>
      <p sl="pl">L’Unione europea sta adottando nuove misure antiterrorismo e costruendo delle istituzioni ad hoc : disponiamo attualmente di Europol e Eurojust, abbiamo il Centro di situazione dell’Unione, il SitCen, ma essi collaborano efficacemente gli uni con gli altri, e, più in particolare, si scambiano fra loro le informazioni? In questo contesto, nel contesto istituzionale, ho un’altra domanda da rivolgere al Commissario: a suo parere, Frontex, l’istituzione responsabile della salvaguardia delle frontiere dell’Unione, non sarebbe utilizzata meglio se fosse coinvolta nella strategia per la lotta contro il terrorismo? Ho l’impressione inoltre che il ritardo che ha interessato l’introduzione di SIS II indebolisca gravemente tale strategia. A mio parere Schengen II è importante non solo per i cittadini dei nuovi Stati, ma anche, nel contesto della guerra al terrorismo, per la sicurezza dell’intera Unione.</p>
    </intervention>
    <intervention id="3-056" speaker_id="23780" name="Bogdan KLICH" is_mep="True" mode="spoken" nationality="Poland" birth_date="08-05-1960" birth_place="Kraków" p_group="Group of the European People's Party (Christian Democrats) and European Democrats" m_state="PL">
      <p sl="pl">Signora Presidente, gli arresti di lunedì a Copenhagen dimostrano che la lotta al terrorismo non smette di essere una minaccia reale per l’Europa. Secondo la relazione dell’Europol essa è rimasta a livelli alti nel corso dell’anno passato. Basti dire che l’anno scorso sono stati registrati 498 attacchi terroristici.</p>
      <p sl="pl">E’ vero che la minaccia non è distribuita in modo omogeneo, con un picco di 294 attacchi in Francia e 145 in Spagna, ma nell’era della globalizzazione l’intero territorio dell’Unione europea è nel mirino dei terroristi. Inoltre, la situazione non viene alterata dal fatto che una maggioranza significativa di questi attacchi sono di natura separatista (un fenomeno col quale l’Europa è divenuta familiare nel corso di decenni), come il terrorismo basco o quello corso, nonché l’anarchia di sinistra in Grecia.</p>
      <p sl="pl">Questo processo di famigliarizzazione col terrorismo significa che l’Europa è ben preparata a combatterlo? A mio avviso la risposta a tale domanda è ancora negativa. L’attuazione dei principali documenti concettuali, anche di un documento così importante come la strategia per la lotta contro il terrorismo, o gli strumenti giuridici come la decisione quadro del giugno 2002, lascia a desiderare.</p>
      <p sl="pl">Il coordinamento della prevenzione e la risposta agli attacchi terroristici sono insufficienti. A questo riguardo occorre urgentemente consolidare tale cooperazione, soprattutto la cooperazione operativa e lo scambio di informazioni fra gli Stati membri; dobbiamo consolidare le capacità di Europol e Eurojust; dobbiamo rafforzare – e continuiamo a invocare questo – la protezione delle infrastrutture critiche, soprattutto del trasporto e dell’energia. Dobbiamo inoltre insistere affinché la clausola sulla solidarietà, che faceva parte della bozza precedente del Trattato costituzionale, sia inclusa nel nuovo Trattato e che un’opportuna clausola antiterrorismo sia inclusa negli accordi con i paesi terzi, richieste che erano già state espresse nella mia relazione presentata prima delle vacanze.</p>
    </intervention>
    <intervention id="3-057" speaker_id="28306" name="Ana GOMES" is_mep="True" mode="spoken" nationality="Portugal" birth_date="09-02-1954" birth_place="Lisboa" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">(non udibile) … la riluttanza del Consiglio a conferire a Europol, a Eurojust, al coordinatore antiterrorismo e al SitCen qualsiasi potere istituzionale, giuridico o finanziario, che potrebbe trasformare delle relazioni ad hoc in una vera e propria cooperazione strategica finalizzata a combattere il terrorismo. Diversi Stati membri non hanno neanche ratificato le principali convenzioni internazionali in tale ambito.</p>
      <p sl="pt">Al-Qaeda e l’ETA non rispettano le frontiere o la sovranità nazionale, ma i nostri organi di polizia e i servizi di sicurezza si devono ancora scontrare con barriere insensate. L’Europa non solo deve essere più efficace, ma anche più rigorosa, perché l’attitudine del “va bene qualsiasi cosa” asseconda proprio il modo di pensare dei terroristi, e il terrorismo internazionale non ha messo a segno il suo principale colpo a New York, Bali, Madrid, Londra o perfino Baghdad. Il suo più grande trionfo, che vi fa affluire ogni giorno sempre nuove reclute, gli è stato celebrato dai governi democratici, dalla facilità con cui sacrificano i valori, i diritti e le garanzie fondamentali, i pilastri della democrazia e della civiltà.</p>
      <p sl="pt">L’Europa deve riscattarsi, dopo che i governi europei hanno collaborato sistematicamente con il governo Bush nel sequestrare, detenere illegalmente e torturare sospetti terroristi. Il Parlamento è ancora in attesa di spiegazioni da parte di tali governi. L’Europa deve essere efficace nel campo della cooperazione strategica, sia all’interno dell’Unione che nei confronti dei propri alleati, se vuole sconfiggere il terrorismo politicamente sulla base delle idee politiche e della legge.</p>
      <p sl="pt">La Presidenza portoghese, sotto un governo socialista, è chiamata a cercare di cambiare la situazione.</p>
    </intervention>
    <intervention id="3-058" speaker_id="2307" name="Hubert PIRKER" is_mep="True" mode="spoken" nationality="Austria" birth_date="03-10-1948" birth_place="Gries" p_group="Group of the European People's Party (Christian Democrats)" m_state="AT">
      <p sl="de">Signora Presidente, signor Commissario, il terrorismo è un crimine contro l’umanità e rappresenta la più grande minaccia alla nostra società, minaccia che purtroppo ha ormai assunto una dimensione europea. La domanda è la seguente: l’Unione europea ha agito? La risposta è chiaramente sì, e il successo ottenuto dimostra che le misure adottate sono state valide. Grazie al cielo vi sono stati degli arresti in Danimarca e in Germania. Sono grato al Commissario Frattini per il suo impegno in tale ambito: dimostra che la Commissione è sulla strada giusta.</p>
      <p sl="de">Tuttavia, vi è anche bisogno di un riesame per verificare se le nostre misure sono efficaci, quali misure sono efficaci e quali misure aggiuntive occorre prendere. Dobbiamo inoltre chiederci se la nostra strategia globale sia sufficiente. In ogni caso, dopo il riesame dobbiamo continuare a lavorare a una strategia del genere. Occorre adottarla prima di poter decidere se vi sia bisogno di un nuovo coordinatore antiterrorismo. Dobbiamo inoltre far presente fin dall’inizio agli Stati membri che, qualora venisse nominato un nuovo coordinatore, questi dovrà essere investito dei necessari poteri e competenze, perché altrimenti tale carica sarebbe inutile.</p>
      <p sl="de">Condivido l’opinione di molti secondo cui dobbiamo comunque consolidare e sfruttare Europol e Eurojust. Queste istituzioni stanno lavorando proficuamente e dispongono di strumenti validi. Abbiamo preso delle decisioni come quella di ieri sull’attuazione delle norme che semplificano l’utilizzo degli archivi di analisi, nonchè quella relativa all’istituzione di una banca dati sugli esplosivi. Tuttavia, il problema è la trasmissione di dati da parte degli Stati membri. Mi rivolgo a lei, signor Presidente del Consiglio, affinché faccia pressione sugli Stati membri per fornire i dati a tempo debito.</p>
      <p sl="de">Signor Presidente del Consiglio, lei ha affermato che con gli Stati Uniti hanno luogo negoziati con regolarità. Ciò è positivo e ragionevole, ma la esorto ad approfittare di ogni occasione per rendere la cooperazione proficua, nell’interesse di entrambe le parti in causa. La invito a condurre i negoziati in un modo tale che, ogni qualvolta vi è un sospetto di terrorismo, gli Stati Uniti siano obbligati …</p>
      <a text="(Il Presidente interrompe l’oratore)"/>
    </intervention>
    <intervention id="3-059" speaker_id="23707" name="Libor ROUČEK" is_mep="True" mode="spoken" nationality="Czechia" birth_date="04-09-1954" birth_place="Kladno" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="cs">Onorevoli colleghi, il terrorismo rappresenta una minaccia seria alla pace, alla stabilità e al benessere in Europa.</p>
      <p sl="cs">Come è già stato detto, il terrorismo costituisce inoltre un attacco ai valori che stanno alla base dell’integrazione europea, ovvero i diritti umani, lo Stato di diritto, la libertà e la democrazia. E’ per tale motivo che ritengo che la risposta dell’Unione europea e degli Stati membri alle minacce terroristiche debba essere chiara e inequivocabile. Una tale risposta decisa non deve però consistere meramente in misure di sicurezza di carattere repressivo, bensì deve concentrarsi sulla prevenzione e su misure preventive più di quanto non abbia fatto finora, sia a livello degli Stati membri, che nei confronti dei nostri alleati di oltreoceano.</p>
      <p sl="cs">L’obiettivo della nostra politica estera e di sicurezza comune deve essere quello di consolidare lo sviluppo economico e sociale, il sostegno alla società civile e i diritti umani, ricercando una soluzione pacifica ai conflitti internazionali, fra cui il conflitto israelo-palestinese. La nostra politica estera e di sicurezza deve inoltre concentrarsi maggiormente sul sostegno e sullo sviluppo della cooperazione regionale nel quadro della politica europea di vicinato e del processo di Barcellona.</p>
      <p sl="cs">Signora Presidente, signor Commissario, concludo toccando un punto non meno importante: insieme ai nostri amici statunitensi e ad altri paesi dobbiamo preparare una convenzione ONU contro il terrorismo.</p>
    </intervention>
    <intervention id="3-060" speaker_id="28225" name="Herbert REUL" is_mep="True" mode="spoken" nationality="Germany" birth_date="31-08-1952" birth_place="Langenfeld" p_group="Group of the European People's Party (Christian Democrats)" m_state="DE">
      <p sl="de">Signora Presidente, signor Commissario, onorevoli colleghi, abbiamo assistito ad avvenimenti tragici, a Londra come a Madrid. Abbiamo visto il fallimento di attentati perché, ad esempio sono state scoperte o non sono esplose delle valigie, come è accaduto in Germania. Inoltre, in tempi più recenti abbiamo visto come il lavoro efficiente della polizia abbia sventato in tempo degli attacchi terroristici, come confermano le notizie provenienti oggi dalla Germania. Ovviamente questo dimostra che il terrorismo è una grande minaccia reale, ed è senza dubbio uno dei compiti principali della politica di proteggere i cittadini, di proteggere la vita umana.</p>
      <p sl="de">Molti dei miei colleghi hanno affermato oggi che l’una o l’altra misura sono al limite, e che dobbiamo valutare se rappresentano un’eccessiva minaccia per i diritti civili e fondamentali. Ritengo che si tratti di un argomento valido, e concordo sul fatto che vada esaminato seriamente, ma tale valutazione non deve essere protratta all’infinito, di modo che la discussione sulle misure potenziali da adottare si areni. Ritengo che abbiamo la responsabilità di proteggere i cittadini e la vita umana, e ciò è la cosa più importante. E’ la nostra priorità numero uno, e pertanto mi rivolgo a tutti noi in quanto leader politici affinché sosteniamo le necessarie misure senza discuterne all’infinito o dimenticare, ad esempio, e nonostante tutte le critiche, di convincere i cittadini della loro utilità, solo per il fatto che non vi sono alternative.</p>
      <p sl="de">Non comprendo gli interventi che sembrano giustificare ogni comportamento degli Stati Uniti o di altri paesi a questo riguardo. Non lo capisco. E’ nostro dovere proteggere la vita umana e attuare le necessarie misure, e sono grato al Commissario per le ulteriori proposte, molto specifiche, da lui presentate oggi. Sono grato a quanti hanno affermato che dobbiamo valutare se le nostre misure ottengono risultati. Mi unisco con convinzione a quanti sostengono che si debba riesaminare la necessità di nuove istituzioni, oppure se tali compiti possano essere svolti bene anche dalle istituzioni già esistenti.</p>
      <p sl="de">La lotta al terrorismo riveste un ruolo molto importante, ed è così che deve essere. Nel futuro, se l’accordo quadro verrà attuato, avremo …</p>
      <a text="(Il Presidente interrompe l’oratore)"/>
    </intervention>
    <intervention id="3-061" speaker_id="1289" name="Proinsias DE ROSSA" is_mep="True" mode="spoken" nationality="Ireland" birth_date="15-05-1940" birth_place="Dublin" p_group="Group of the Progressive Alliance of Socialists and Democrats in the European Parliament" m_state="IE">
      <p sl="en">Signora Presidente, sostengo con forza la richiesta di una sicurezza efficace, efficiente e verificabile a livello europeo e internazionale nel campo della lotta contro il terrorismo.</p>
      <p sl="en">Se vogliamo evitare di alimentare questa minaccia, la responsabilità democratica è fondamentale per garantire l’equilibrio e la proporzionalità. Ma una risposta sul piano della sicurezza, per quanto efficace, non è sufficiente. Dobbiamo affrontare le ingiustizie nel campo internazionale, politico ed economico che taluni demagoghi sfruttano per attingere alla sete di giustizia che regna fra i giovani.</p>
      <p sl="en">L’appello che rivolgono si basa su una storia da prima pagina, una storia che ignora volutamente le sfumature e le contraddizioni insite in tutte le nostre tradizioni politiche e religiose.</p>
      <p sl="en">Se vogliamo accattivarci queste persone dobbiamo cercare di evitare di demonizzare intere comunità di fedeli. Questo richiede un dialogo aperto, e non lo scontro, dobbiamo affrontare l’alienazione reale e percepita diffusa fra taluni giovani. L’Europa basata sul concetto dell’“unità attraverso la diversità” potrebbe essere di aiuto, ma richiede coraggio politico, cosa che purtroppo manca a livello del Consiglio.</p>
      <p sl="en">Vorrei infine fare appello ai deputati di quest’Assemblea affinché evitino un linguaggio approssimativo, sintomo di un pensiero approssimativo. Vi sono milioni di cattolici, protestanti, ebrei e musulmani che credono alla lettera al Vecchio Testamento, al Nuovo Testamento e al Corano, ma non per questo sono terroristi. Vi è un numero molto ristretto di persone che danno un’interpretazione letterale della propria religione e sono coinvolte nel terrorismo. Dobbiamo cercare di capire perché questo accade.</p>
    </intervention>
    <intervention id="3-062" speaker_id="2110" name="Charlotte CEDERSCHIÖLD" is_mep="True" mode="spoken" nationality="Sweden" birth_date="28-09-1944" birth_place="Gävle" p_group="Group of the European People's Party (Christian Democrats) and European Democrats" m_state="SE">
      <p sl="en">Signora Presidente, il terrorismo è una minaccia per tutti gli Stati: esso costituisce infatti una minaccia per la nostra sicurezza, per i valori delle nostre società democratiche e per i diritti e le libertà dei cittadini.</p>
      <p sl="en">Ovviamente, le nuove misure hanno potenziato l’efficienza della lotta contro il terrorismo, ma bisogna continuare ad agire. Dobbiamo dimostrare che le misure creative proteggono veramente i cittadini e che sono proporzionate all’ingerenza nella sfera privata. Ho dei dubbi sul fatto che la norma sui liquidi sugli aerei sia proporzionata al suo scopo. Alcune persone innocenti vengono private di importanti medicine, per non parlare delle tonnellate di shampoo , rossetti e così via sequestrati.</p>
      <p sl="en">Se questo garantisce la piena sicurezza, allora si accetterà, ma i cittadini si chiedono come tutto questo venga gestito, e probabilmente è possibile apportare dei miglioramenti. Trovare il giusto equilibrio significa combattere il terrorismo, combattere il crimine, nonché garantire i diritti fondamentali in una società democratica che si basi sullo Stato di diritto. In tale ambito il Parlamento europeo dovrà essere informato prima che qualsiasi accordo fra l’Unione europea e gli Stati Uniti sia siglato, e a tale riguardo riponiamo piena fiducia nel Commissario Frattini e nella Commissione.</p>
      <p sl="en">Per conferire legittimità a questo ambito è necessario garantire un maggior controllo democratico mediante la codecisione, e i cittadini europei devono rivestire un ruolo più importante nel processo decisionale. Abbiamo bisogno di più trasparenza e più legittimità democratica. Il Consiglio deve motivare le sue misure in pubblico e a livello europeo. Dobbiamo inoltre migliorare le relazioni transatlantiche.</p>
      <p sl="en">Infine, occorre adottare delle misure antiterrorismo severe. Sarà molto più facile raggiungere tale obiettivo se accetteremo meglio il nostro …</p>
      <a text="(Il Presidente interrompe l’oratore)"/>
    </intervention>
    <intervention id="3-063" speaker_id="28973" name="Giulietto CHIESA" is_mep="True" mode="spoken" nationality="Italy" birth_date="04-09-1940" birth_place="Acqui Terme " p_group="Group of the Alliance of Liberals and Democrats for Europe" m_state="IT">
      <p sl="it">Signor Presidente, onorevoli colleghi, il vertice tra Unione europea e Stati Uniti dell’aprile scorso è stato un’occasione perduta. Alla luce delle risultanze della commissione speciale del Parlamento europeo sui voli segreti della CIA sarebbe stato necessario indicare con chiarezza a Washington che lo sviluppo della cooperazione transatlantica sulla lotta al terrorismo sarà possibile solo nel rispetto dell’articolo 6 del trattato europeo e nel pieno rispetto dei diritti umani.</p>
      <p sl="it">Ciò non è stato fatto: questo significa che la lotta al terrorismo non solo non sarà rafforzata, ma sarà indebolita perché, come ha detto proprio questo Parlamento, non è ammissibile, oltre che controproducente, combattere il terrorismo con metodi terroristici e illegali.</p>
      <p sl="it">Gli Stati membri dell’Unione che si sono sottomessi alle pressioni americane applicando quei metodi, non solo hanno violato i fondamentali principi dell’Unione, ma hanno aperto la strada all’illegalità, esponendo l’Europa a rischi accresciuti di ritorsioni terroristiche. Rafforzare la lotta contro il terrorismo significa in primo luogo farlo nel rispetto della legge.</p>
    </intervention>
    <intervention id="3-064" speaker_id="28401" name="Maria da Assunção ESTEVES" is_mep="True" mode="spoken" nationality="Portugal" birth_date="15-10-1956" birth_place="Valpaços" p_group="Group of the European People's Party (Christian Democrats) and European Democrats" m_state="PT">
      <p sl="pt">Il terrorismo costituisce una minaccia per la nostra società libera e aperta. A volte ci induce persino nella tentazione di emanare norme in materia di sicurezza che rischiano di erodere i valori della nostra civiltà.</p>
      <p sl="pt">L’Unione europea deve pertanto stilare un codice comune che delinei chiaramente i propri principi e i propri metodi.</p>
      <p sl="pt">Primo, tale codice dovrà garantire i principi della dignità umana e dello Stato di diritto in tutti gli aspetti della lotta contro il terrorismo. Non possiamo minare le fondamenta morali della democrazia, la quale si basa proprio su questi valori. Come disse Simone de Beauvoir, “non dobbiamo consentire ai nostri aguzzini di trasmetterci delle cattive abitudini.”</p>
      <p sl="pt">Secondo, è necessario creare un quadro normativo uniforme per gli Stati membri. In questo campo Unione deve realmente significare Unione. La lotta contro il terrorismo richiede l’attuazione di norme unificate e coerenti, che non possono essere lasciati agli impulsi dei singoli Stati membri e agli umori estemporanei dell’opinione pubblica.</p>
      <p sl="pt">Terzo, dobbiamo promuovere la cooperazione e la ricerca del consenso attraverso l’adozione di misure in seno al Parlamento europeo e ai parlamenti nazionali.</p>
      <p sl="pt">Quarto, l’Unione europea deve lavorare all’istituzione di un meccanismo internazionale in ambito ONU per il controllo delle procedure e delle leggi di emergenza. Tale lotta contro il terrorismo è una sfida importante e non è limitata semplicemente all’Europa o all’asse euroatlantico.</p>
      <p sl="pt">Infine, per combattere il terrorismo dobbiamo impegnarci a creare una comunità internazionale più giusta ed equilibrata; dobbiamo individuare le cause e le fratture, promuovere una cultura dei diritti che si radichi in tutti i popoli, e lavorare a fondo per promuovere il dialogo fra le civiltà. Il terrorismo è un fenomeno complesso. Non possiamo basare la nostra risposta su un’interpretazione semplicistica.</p>
    </intervention>
    <intervention id="3-065" speaker_id="28547" name="Ioannis VARVITSIOTIS" is_mep="True" mode="spoken" nationality="Greece" birth_date="02-08-1933" birth_place="Athina" p_group="Group of the European People's Party (Christian Democrats) and European Democrats" m_state="GR">
      <p sl="el">Signora Presidente, vorrei innanzi tutto rivolgere due domande fondamentali al Consiglio: in primo luogo, perché la poltrona del coordinatore de Vries non è ancora stata occupata, dopo un lasso di tempo così lungo? Intende il Consiglio occuparla? Il Consiglio la ritiene utile? Sì o no?</p>
      <p sl="el">In secondo luogo, perché le misure antiterrorismo adottate non sono state attuate adeguatamente dagli Stati membri?</p>
      <p sl="el">Ancora più importante è capire se, nella lotta contro il terrorismo, abbiamo preso misure semplicemente come una reazione all’attività terroristica. Stiamo seguendo una strategia intelligente e integrata nel combattere le cause del terrorismo? Non dovremmo mai perdere di vista questo aspetto. Il timore per la propria sicurezza spesso ci spinge ad adottare strategie che creano un falso senso di sicurezza.</p>
      <p sl="el">Ho più volte ripetuto in questa sede che la tutela della pubblica sicurezza è di per sé un nostro obiettivo comune. Tuttavia, l’approccio da noi adottato è la prova della maturità della nostra civiltà. Il rispetto dei nostri diritti non solo è un nostro diritto inalienabile, ma è l’unica strada per garantire il benessere e la sicurezza.</p>
      <p sl="el">A mio parere abbiamo bisogno non solo di valutare l’efficacia di tutti i provvedimenti antiterrorismo adottati finora, bensì di valutare attentamente i progressi finora ottenuti, che non devono consistere meramente in una serie di reazioni all’attività terroristica.</p>
      <p sl="el">Le discussioni fra il Consiglio, la Commissione e il Parlamento devono pertanto compiere un salto di qualità. La cooperazione fra gli Stati membri è di importanza vitale. Infine, sono dell’avviso che dobbiamo consolidare il dialogo con i paesi terzi. A mio parere, si tratta di un aspetto fondamentale, se guardiamo a quanto è stata proficua la cooperazione con gli Stati Uniti.</p>
    </intervention>
    <intervention id="3-066" speaker_id="28392" name="Józef PINIOR" is_mep="True" mode="spoken" nationality="Poland" birth_date="09-03-1955" birth_place="Rybnik" p_group="Socialist Group in the European Parliament" m_state="PL">
      <p sl="pl">Signora Presidente, la discussione odierna riguarda la guerra al terrorismo, la questione della sicurezza, lo Stato di diritto e le libertà personali, ovvero i massimi valori dell’Unione europea. Il Parlamento europeo ha messo sul tavolo alcune questioni per il Consiglio e la Commissione, la cui soluzione è di importanza vitale per la sicurezza dei cittadini, il rispetto della legge e lo status delle libertà dei cittadini.</p>
      <p sl="pl">Vorrei qui soffermarmi sulla questione della trasparenza della strategia dell’Unione europea per la lotta al terrorismo. Il controllo democratico in questo ambito, e soprattutto il ruolo del Parlamento europeo e dei parlamenti nazionali, garantiscono il rispetto dei diritti fondamentali sanciti nel Trattato dell’Unione europea. Vorrei ricordarvi che la risoluzione del Parlamento europeo sull’utilizzo da parte della CIA di paesi europei per il trasporto e la detenzione illegale di prigionieri raccomanda l’utilizzo di metodi conformi all’articolo 6 del Trattato sull’Unione europea.</p>
    </intervention>
    <intervention id="3-067" speaker_id="4513" name="Geoffrey VAN ORDEN" is_mep="True" mode="spoken" nationality="United Kingdom" birth_date="10-04-1945" birth_place="Waterlooville" p_group="European Conservatives and Reformists Group" m_state="GB">
      <p sl="en">Signora Presidente, sono di ritorno da una conferenza stampa dove è stata invocata l’attuazione rigorosa delle sanzioni economiche nei confronti del regime iraniano, notoriamente un finanziatore del terrorismo nel Medio Oriente e non solo.</p>
      <p sl="en">Sono certo che noi tutti sosteniamo le misure che contribuiscono concretamente alla lotta contro il terrorismo, ma mi chiedo quali fra le molte iniziative comunitarie di cui abbiamo parlato quest’oggi rientrino in questa categoria.</p>
      <p sl="en">L’Unione europea è molto brava ad ampliare i propri poteri e a incrementare il proprio apparato burocratico, ma ha poco di cui vantarsi in materia di azioni concrete e spesa.</p>
      <p sl="en">Abbiamo discusso del coordinatore dell’Unione europea nella lotta contro il terrorismo. Il titolo di questa carica comporta un certo ruolo supervisore che è del tutto inadeguato. A mio parere, una figura del genere dovrebbe concentrarsi sui meccanismi di funzionamento dell’Unione europea e su alcuni settori circoscritti dove l’azione congiunta può dare un contributo concreto.</p>
      <p sl="en">Nutro un grande rispetto per il Commissario Frattini, ma l’Unione non può davvero rivendicare i successi delle polizie e dei servizi segreti nazionali. Sarebbe utile condurre una revisione indipendente delle cosiddette misure antiterrorismo comunitarie.</p>
      <p sl="en">L’antiterrorismo deve rimanere competenza degli Stati membri, nonché oggetto di cooperazione internazionale. L’Unione europea deve concentrarsi su come può sostenere la lotta contro il terrorismo portata avanti a livello nazionale.</p>
      <p sl="en">Una delle maggiori difficoltà che incontriamo nello sforzo di proteggere i nostri cittadini è il mancato controllo delle nostre frontiere: i terroristi entrano ed escono e l’ininterrotta immigrazione illegale rappresenta un ostacolo importante a un’adeguata integrazione degli immigrati che si sono già stabiliti in Europa. Ciò deve costituire un elemento fondamentale di qualsiasi strategia per la lotta contro il terrorismo.</p>
      <p sl="en">Questo problema pone in primo piano la questione della libera circolazione di persone, un’altra area che deve essere riesaminata da un organo indipendente.</p>
      <p sl="en">Ho accennato alla responsabilità delle nostre autorità nazionali in tale campo. Mi dispiace dover constatare che le autorità britanniche hanno fallito miseramente nel controllare i nostri confini. Non solo abbiamo un’idea molto vaga di chi entra ed esce dal nostro paese, ma vi sono dei seri interrogativi sul funzionamento della Border and Immigration Agency , che è responsabile del controllo dei confini.</p>
      <p sl="en">Sono preoccupato dopo aver letto che una donna che conosceva da molti mesi i sospetti terroristi attualmente alla sbarra per terrorismo a Glasgow e che apparentemente non ha riferito sulle loro attività è adesso impiegata presso …</p>
      <a text="(Il Presidente interrompe l’oratore)"/>
    </intervention>
    <intervention id="3-068" speaker_id="28421" name="Marianne MIKKO" is_mep="True" mode="spoken" nationality="Estonia" birth_date="26-09-1961" birth_place="Võru" p_group="Socialist Group in the European Parliament" m_state="EE">
      <p sl="et">Onorevoli deputati, nel discutere la lotta contro il terrorismo vorrei soffermarmi sull’articolo 6 del Trattato di Maastricht, che concerne i diritti e le libertà fondamentali.</p>
      <p sl="et">Il mio lavoro in qualità di capo della delegazione in Moldova e di socialdemocratica è stato dedicato alla sicurezza dell’Europa, salvaguardando i nostri valori e diffondendoli nei paesi della politica di vicinato. Vogliamo pace e stabilità nei paesi confinanti con l’Unione europea. Per combattere il terrorismo abbiamo inoltre bisogno del sostegno di paesi quali il Pakistan, la Russia e perfino l’Iran.</p>
      <p sl="et">Il successo nella difesa dei nostri valori dipende in gran parte dalla nostra capacità di coinvolgere i nostri partner . Qualsiasi ridimensionamento delle libertà e dei diritti fondamentali all’interno dell’Unione europea viene moltiplicato per quindici dai quindici paesi della politica di vicinato, per tacere della Russia e della Cina. I paesi terzi osservano quello che facciamo, e non cosa diciamo.</p>
      <p sl="et">La Commissione e il Consiglio devono comprendere che il sostegno da parte dei cittadini nella lotta contro il terrorismo si dileguerà in men che non si dica se non riusciremo a rispettare alcuni dei diritti fondamentali sanciti dai nostri Trattati istitutivi.</p>
    </intervention>
    <intervention id="3-069" speaker_id="28350" name="Jana HYBÁŠKOVÁ" is_mep="True" mode="spoken" nationality="Czechia" birth_date="26-06-1965" birth_place="Praha" p_group="Group of the European People's Party (Christian Democrats) and European Democrats" m_state="CZ">
      <p sl="en">Signora Presidente, non parteciperò a questa stupida discussione sui liquidi. Le uniche persone che hanno diritto di farlo sono gli esperti in materia di sicurezza e i tecnici. Se dovessero pervenire a conclusioni univoche, allora sarà nostro dovere reagire immediatamente. Niente spaventa i terroristi più della nostra capacità di reagire.</p>
      <p sl="en">La minaccia del terrorismo si basa sulla nostra rigidità, la rigidità tipica di sistemi consolidati, di tipo tradizionale, e sulla nostra mancanza di capacità nell’adattarci alle nuove dimensioni nel campo della comunicazione, dei flussi di informazioni, dei trasferimenti di denaro e dei flussi di persone. L’unica strada percorribile è creare strutture flessibili, gruppi ad hoc , uno scambio di informazioni orizzontale, interoperativo, la cooperazione fra agenzie e fra Stati, nonché mettere Europol e Eurojust nelle condizioni di lavorare. Le dimissioni di de Vries sono state chiaramente un segno molto negativo, poiché hanno confermato il fatto che l’Unione europea non è capace di andare oltre un’idea della sicurezza stupida, obsoleta e basata sull’azione e livello nazionale. Sono state sintomatiche di una mancanza di capacità di scambiare informazioni e attuare le decisioni. Il Trattato di riforma invece lancia un segnale importante, positivo.</p>
      <p sl="en">Le norme minime sulla cooperazione fra organi di polizia, l’armonizzazione dei codici penale e civile, il riconoscimento reciproco delle sentenze penali e civili, nonché la protezione da parte dell’Unione europea delle prove, delle vittime di delitti e dei criminali stessi, sono misure che confermano che con molta energia, denaro e impegno politico è possibile affrontare il terrorismo e che possiamo aiutare i cittadini europei che vivono a Londra, Glasgow e in altre località minacciate.</p>
      <p sl="en">Signor Commissario, gli Stati membri hanno tempo fino a dicembre 2007 per attuare la terza direttiva sul riciclaggio. Invito la Commissione a essere chiara e decisa per quanto riguarda l’attuazione delle misure di sicurezza indispensabili per il controllo del riciclaggio e del finanziamento del terrorismo. Questo ci aiuterà e noi dovremo a nostra volta esservi di aiuto. Allora potremo dire che siamo pronti a lottare e a vincere.</p>
    </intervention>
    <intervention id="3-070" speaker_id="4447" name="Paulo CASACA" is_mep="True" mode="spoken" nationality="Portugal" birth_date="02-07-1957" birth_place="Lisboa" p_group="Socialist Group in the European Parliament" m_state="PT">
      <p sl="pt">Il 12 dicembre 2006 è una data storica, poiché la Corte di giustizia si è pronunciata in una sentenza completamente favorevole all’argomento, che io ho difeso anni fa in questa stessa Aula contro il Consiglio e la Commissione, sul diritto di essere informati se accusati di terrorismo. Non vi sarà però giustizia, né vi sarà una vera lotta contro il terrorismo fintanto che vi saranno delle vittime innocenti in tale elenco, come i Mujahidin del popolo dell’Iran, mentre la più grande organizzazione terroristica del mondo, i Guardiani della rivoluzione islamica e tutte le loro organizzazioni satellite in Iraq, Libano, nel Golfo nonché in tutto il mondo, continuano ad agire impunemente perché le istituzioni europee temono lo scontro con la bestia del terrorismo.</p>
      <p sl="pt">Mi rivolgo alle istituzioni affinché facciano quanto sono chiamate a fare.</p>
    </intervention>
    <intervention id="3-071" speaker_id="photo_generic" name="Manuel Lobo Antunes" is_mep="True" mode="spoken">
      <p sl="pt">Presidente in carica del Consiglio. − Signora Presidente, signor Commissario, onorevoli deputati, penso che sia stata una discussione estremamente utile, interessante e opportuna, tanto più alla luce dei recenti avvenimenti in Danimarca e Germania, come è stato accennato in precedenza.</p>
      <p sl="pt">Riferirò, come è mio dovere, molte delle vostre proposte, preoccupazioni e suggerimenti al Consiglio, e desidero assicurarvi che la Presidenza portoghese è ovviamente aperta, nel rispetto delle norme che ci governano, alla cooperazione e al dialogo col Parlamento.</p>
      <p sl="pt">Si tratta naturalmente di una discussione difficile e complessa. Alcuni pensano che dobbiamo andare oltre, altri ritengono che ci siamo spinti troppo in là e che dovremmo forse fare un passo indietro. Alcuni ci muovono critiche, mentre altri ci incoraggiano. Concordiamo tutti però sul fatto che dobbiamo portare avanti una lotta determinata nei confronti di questa nuova calamità che va sotto il nome di terrorismo e che dobbiamo farlo senza tregua. Questo anche per noi è un processo di apprendimento, un processo di continuo miglioramento. Si tratta di una nuova minaccia che non ci era nota prima e che non eravamo abituati a combattere e affrontare. Dobbiamo pertanto perseguire un costante miglioramento, perseguire l’apprendimento ed essere attivi, in modo da non consentire che si ripetano degli attacchi come quelli di cui siamo stati testimoni.</p>
      <p sl="pt">Abbiamo lavorato con profondo impegno, e abbiamo collaborato con i paesi terzi, come è giusto che sia. Ci troviamo di fronte a una lotta su scala globale. Nessuno Stato membro può affrontare da solo la lotta o la minaccia che ci attende, né è in grado di farlo alcuna organizzazione o gruppo di paesi isolatamente. E’ necessaria una cooperazione molto forte a livello internazionale.</p>
      <p sl="pt">Preparandomi a questa discussione, mi sono annotato l’insieme delle misure e azioni che abbiamo preso nel campo della prevenzione, della protezione, del perseguimento e della risposta agli attacchi terroristici, traendone la conclusione che, benché vi sia ancora molto da fare, molto è già stato fatto e dobbiamo cercare di migliorare nei settori in cui le nostre prestazioni non sono state al livello delle aspettative. A questo riguardo è fondamentale ricordare i meccanismi di valutazione che abbiamo ideato proprio per permetterci, dopo un po’ di tempo che le misure sono in vigore, di trarre delle conclusioni al fine di migliorare le misure adottate.</p>
      <p sl="pt">Vorrei dire che sia per la Presidenza portoghese che per il Consiglio la lotta contro il terrorismo può essere condotta e verrà condotta soltanto, ve lo assicuro, nel quadro del rispetto dei nostri valori e principi fondamentali, che sono il bene più a rischio nella lotta al terrorismo: ovvero la difesa di questi stessi valori e principi. Non andrebbe a nostro vantaggio ignorarli o violarli nella lotta al terrorismo. La Presidenza portoghese sarà particolarmente vigile a tale riguardo e non scenderà a compromessi.</p>
      <p sl="pt">Vorrei infine ribadire – questo punto ha ottenuto grande risalto ed è stato da me menzionato nel mio intervento iniziale – che la Presidenza lavora a stretto contatto col Segretario generale del Consiglio, valutando la questione del coordinatore antiterrorismo, ovvero la questione su come ampliare i suoi poteri efficacemente, in modo che possa rivestire il ruolo per il quale questa posizione è stata inizialmente creata. Sono consapevole che a tale riguardo potrebbe trascorrere del tempo. La Presidenza portoghese si impegna ad accelerare la discussione all’interno degli organi del Consiglio e, al momento opportuno, annunciare la nomina di un nuovo coordinatore antiterrorismo.</p>
      <p sl="pt">Come ho già fatto presente, farò tesoro dei consigli, delle proposte e delle preoccupazioni espresse nel corso di questa discussione. Non siamo indifferenti alle vostre opinioni, né mai lo saremo; non crediamo, né mai abbiamo creduto, di essere perfetti o di dire che tutto quello che abbiamo fatto è stato fatto bene, in modo impeccabile e senza possibilità di essere criticato. Al contrario, il nostro impegno sarà sempre rivolto a ottenere dei miglioramenti, al fine di garantire che le nostre società rimangano sempre libere, aperte e democratiche, opponendoci a quelle società che non vogliono che sia così. Grazie molte.</p>
    </intervention>
    <intervention id="3-072" speaker_id="photo_generic" name="Franco Frattini" is_mep="True" mode="spoken">
      <p sl="it">Vicepresidente della Commissione . − Signora Presidente, onorevoli deputati, grazie a tutti coloro che sono intervenuti in questo dibattito così importante. Alcuni hanno detto che il terrorismo persegue una strategia politica. Io sono d’accordo, onorevole Mayor Oreja. Il terrorismo deve essere affrontato con una strategia politica globale.</p>
      <p sl="it">Avete parlato molto della prevenzione, della lotta alla radicalizzazione violenta. Nella mia introduzione avevo dato delle indicazioni concrete su alcune proposte. Posso dirvi che sulla radicalizzazione violenta c’è un’iniziativa importante.</p>
      <p sl="it">Tra poco più di un mese, il 16 e 17 ottobre si organizzerà per la prima volta una conferenza europea sul ruolo dell’educazione e della scuola per sradicare la radicalizzazione violenta tra i più giovani. Abbiamo fatto appello al mondo dell’educazione in Europa e invito ovviamente gli osservatori del Parlamento europeo che vorranno partecipare. Sarà un’occasione per dire con chiarezza che vogliamo sostituire la cultura del male e della violenza con una cultura della tolleranza e della cooperazione.</p>
      <p sl="it">Stiamo conducendo una mappatura di tutte le iniziative avviate negli Stati membri per contrastare la radicalizzazione e prevenire il reclutamento dei terroristi. I risultati e le buone pratiche di tale mappatura saranno naturalmente messi a disposizione del Parlamento.</p>
      <p sl="it">Abbiamo molto parlato di diffusione e di scambio di dati e informazioni. Spesso, onorevoli deputati, disponiamo di molti dati, addirittura di un’overdose di dati, ma senza un’adeguata analisi dei dati stessi. Per questo occorre potenziare Europol. Ringrazio tutti coloro che hanno sostenuto il potenziamento di Europol, tra cui l’onorevole Pirker. Lo scorso dicembre ho presentato una proposta al Consiglio in proposito e mi auguro che la Presidenza portoghese sosterrà l’adozione entro quest’anno del potenziamento del ruolo di analisi di Europol.</p>
      <p sl="it">A luglio è stata presentata un’iniziativa sul bioterrorismo. Abbiamo indicato con grande chiarezza quali sono i settori vulnerabili e dove occorre una maggiore cooperazione europea - mi rivolgo all’onorevole Borghezio che ha sollevato il problema. Alcuni hanno parlato dell’inadempienza degli Stati membri. Io sono favorevole ai cosiddetti “naming and shaming exercises ”. Nel giugno scorso ho pubblicato un documento in cui si evidenzia molto chiaramente quali sono gli Stati membri inadempienti anche nell’attuazione della normativa in vigore contro il terrorismo. Ciò dimostra, mi rivolgo in particolare all’onorevole Cambó, che io sono pronto ad indicare le responsabilità, ma gli esercizi serviranno se tutti gli Stati membri ed il Consiglio prenderanno l’indicazione dell’inadempienza come un suggerimento e un incoraggiamento ad andare avanti.</p>
      <p sl="it">Molti hanno parlato dei rapporti transatlantici. Io credo, onorevoli deputati, che occorra una maggiore collaborazione con gli Stati Uniti d’America e al tempo stesso occorra più Europa. Ringrazio, tra gli altri, l’onorevole Cashman per avere espresso questo principio. Non possiamo essere in ritardo sull’elaborazione e sullo sviluppo di un modello europeo e rimproverare al tempo stesso gli Stati Uniti perché loro invece un modello ce l’hanno. Ritengo che sia necessaria più Europa, più collaborazione con gli Stati Uniti, ma non bisogna dire che il problema dell’Europa sono gli Stati Uniti. Il problema sono i terroristi e la loro azione nel cuore dell’Europa. Questo è il punto da tener presente.</p>
      <a text="(Applausi)"/>
      <p sl="it">Un’ultima riflessione: io sono certo che il nuovo trattato europeo ci darà maggiori strumenti, che darà uno strumento per lavorare insieme con il Parlamento e per creare infine tra i tre attori istituzionali una corresponsabilità. Ciò darà forza anche a noi, alla Commissione e al Consiglio. Credo che a quel momento tutti i cittadini potranno capire e vedere, con trasparenza, chi ha sbagliato, chi si è comportato correttamente e chi non ha agito quando avrebbe dovuto farlo. Quindi, l’auspicio è che questo trattato intervenga, che sia finalmente concordato e che questo Parlamento diventi con noi un attore istituzionale a pieno titolo nella lotta al terrorismo.</p>
      <a text="(Applausi)"/>
    </intervention>
    <intervention id="3-073" speaker_id="4453" is_mep="True" mode="spoken" role="Presidente" name="Luisa MORGANTINI" nationality="Italy" birth_date="05-11-1940" birth_place="Villadossola" p_group="Confederal Group of the European United Left - Nordic Green Left" m_state="IT">
      <p sl="unknown">Grazie Commissario Frattini, le chiedo scusa per il brusio, ma non era scortesia nei suoi confronti.</p>
      <p sl="unknown">La discussione congiunta è chiusa.</p>
      <p sl="unknown">La votazione si svolgerà l’11 ottobre.</p>
      <p sl="unknown">Dichiarazioni scritte (articolo 142)</p>
    </intervention>
    <intervention id="3-074" speaker_id="31123" name="Pedro GUERREIRO" is_mep="True" mode="written" nationality="Portugal" birth_date="25-02-1966" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="it">Come nelle discussioni precedenti, la maggioranza del Parlamento europeo, la Commissione e il Consiglio hanno evitato di addentrarsi nei dettagli, e non hanno tentato di fare un’analisi approfondita del terrorismo, in tutte le sue forme, fra cui anche il terrorismo di Stato, o della cosiddetta “lotta contro il terrorismo”. E’ ovvio che non fanno altro che cercare in continuazione di estrapolare l’analisi del terrorismo dal suo contesto al fine di stendere un velo sulle cause profonde del terrorismo e sulle politiche che lo generano.</p>
      <p sl="it">Un tale atteggiamento è tanto più grave e significativo dal punto di vista politico, in un momento in cui è sempre più chiaro che i popoli del mondo assistono all’utilizzo della cosiddetta “lotta contro il terrorismo”, nella quale gli Stati Uniti e l’Unione europea rivestono un ruolo di primo piano, come uno strumento che permette di violare il diritto internazionale, sovvertendo la sovranità dei popoli e mettendo a rischio l’indipendenza degli Stati promuovendo l’intervenzionismo, le aggressioni e la guerra, che ci si trovi in Afghanistan, Iraq o in Palestina, con le loro centinaia di migliaia di vittime.</p>
      <p sl="it">Nonostante alcuni oratori abbiano ripetuto fino allo sfinimento che è necessario tutelare i diritti umani in questa “lotta al terrorismo” e nell’offensiva delle misure di sicurezza su cui tale lotta si basa, un numero sempre maggiore di circostanze e fatti evidenzia un mancato rispetto delle libertà, dei diritti e delle garanzie fondamentali dei cittadini.</p>
    </intervention>
    <intervention id="3-075" speaker_id="28261" name="Alexander STUBB" is_mep="True" mode="written" nationality="Finland" birth_date="01-04-1968" birth_place="Helsinki" p_group="Group of the European People's Party (Christian Democrats) and European Democrats" m_state="FI">
      <p sl="en">L’Unione europea si basa sulla libera circolazione di persone, merci, servizi e capitali. Qualsiasi eventuale ostacolo a questi principi deve essere preso sul serio. La lotta contro il terrorismo in quanto parte della criminalità internazionale non deve essere trascurata.</p>
      <p sl="en">Tuttavia, il terrorismo rappresenta una tematica delicata. Non dobbiamo dimenticare che tutte le politiche sull’antiterrorismo devono essere fondate sul rispetto dei diritti fondamentali e della dignità umana.</p>
      <p sl="en">I provvedimenti devono inoltre essere efficaci e proporzionati ai vantaggi ottenuti in materia di sicurezza. Dubito ad esempio che le nuove restrizioni sui liquidi sugli aerei rispondano a tali criteri.</p>
      <p sl="en">Tutti gli sforzi tesi a migliorare il coordinamento fra gli Stati membri, e fra questi e le istituzioni comunitarie, devono essere sostenuti. Dopo le dimissioni di Guy de Vries, in seno all’Unione europea deve essere nominato quanto prima un nuovo coordinatore antiterrorismo.</p>
    </intervention>
    <intervention id="3-077" speaker_id="28266" name="Sophia in 't VELD" is_mep="True" mode="spoken" nationality="Netherlands" birth_date="13-09-1963" birth_place="Vollenhove" m_state="NL">
      <p sl="nl">Signor Presidente, vorrei soltanto sottolineare il fatto che, nel corso della discussione, sono state rivolte al Presidente in carica del Consiglio, che se ne è già andato, e alla Commissione delle domande molto precise, alle quali non hanno fornito alcuna risposta. Desiderei ricevere dal Consiglio e dalla Commissione una risposta scritta alle mie domande relative al gruppo di contatto ad alto livello sulla protezione dei dati e sullo US Foreign Intelligence and Surveillance Act .</p>
    </intervention>
    <intervention id="3-078" speaker_id="4470" is_mep="True" mode="spoken" role="Presidente" name="Luigi COCILOVO" nationality="Italy" birth_date="07-10-1947" birth_place="Palermo" p_group="Group of the Alliance of Liberals and Democrats for Europe" m_state="IT">
      <p sl="unknown">Procederemo a norma di regolamento e sulla base anche della richiesta fatta.</p>
    </intervention>
  </section>
  <section id="creitem3" title="3. Composizione del Parlamento: vedasi processo verbale"/>
  <section id="creitem4" title="4. Ordine dei lavori: vedasi processo verbale">
    <intervention id="3-081" speaker_id="2073" name="Richard HOWITT" is_mep="True" mode="spoken" nationality="United Kingdom" birth_date="05-04-1961" birth_place="Reading" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Signor Presidente, con una mozione di procedura, vorrei chiedere al Presidente del Parlamento di lanciare con urgenza un appello per la protezione di una delegazione dalla Colombia che ha visitato il nostro Parlamento il 27 e 28 giugno, e i cui membri questa settimana sono stati minacciati pubblicamente di morte perché si erano espressi in questa sede a favore della proposta di uno scambio umanitario di prigionieri nel conflitto colombiano.</p>
      <p sl="en">L’accusa secondo cui i membri della delegazione, fra cui vi sono Yolanda Pulecio de Betancourt, madre dell’ex candidata francese alla presidenza colombiana, Monsignor Luis Augusto Castro, capo della Chiesa cattolica in Colombia, e il dottor Jose Noe Rios, segretario generale del Partito liberale colombiano, sarebbero tutti sostenitori della guerriglia, è assurda e mette queste persone in grave pericolo.</p>
      <p sl="en">Con una motivazione puramente umanitaria, chiedo al Presidente di fare tutto il possibile per intercedere a favore della loro incolumità.</p>
      <a text="(Applausi)"/>
    </intervention>
  </section>
  <section id="creitem5" title="5. Tempo delle interrogazioni">
    <intervention id="3-083" speaker_id="4470" is_mep="True" mode="spoken" role="Presidente" name="Luigi COCILOVO" nationality="Italy" birth_date="07-10-1947" birth_place="Palermo" p_group="Group of the Alliance of Liberals and Democrats for Europe" m_state="IT">
      <p sl="unknown">L’ordine del giorno reca il turno di votazioni.</p>
      <a text="(Per i risultati dettagliati della votazione: vedasi processo verbale)"/>
    </intervention>
  </section>
  <section id="creitem6" title="5.1. Equilibrio sostenibile tra la capacità e le possibilità di pesca (votazione)"/>
  <section id="creitem7" title="5.2. Progetto di bilancio rettificativo 5/2007 (votazione)"/>
  <section id="creitem8" title="5.3. Trasporto interno di merci pericolose (votazione)"/>
  <section id="creitem9" title="6. Benvenuto">
    <intervention id="3-091" speaker_id="4470" is_mep="True" mode="spoken" role="Presidente" name="Luigi COCILOVO" nationality="Italy" birth_date="07-10-1947" birth_place="Palermo" p_group="Group of the Alliance of Liberals and Democrats for Europe" m_state="IT">
      <p sl="unknown">Una delegazione del Parlamento sudafricano ha preso posto nella tribuna dei visitatori ufficiali. Rivolgo un caloroso benvenuto alla delegazione sudafricana che si trova qui per partecipare alla decima riunione interparlamentare Parlamento europeo – Sudafrica che si svolgerà dal 5 al 6 settembre.</p>
      <a text="(Applausi)"/>
    </intervention>
  </section>
  <section id="creitem10" title="7. Turno di votazioni (seguito)">
    <intervention id="3-094" speaker_id="1311" name="Gary TITLEY" is_mep="True" mode="spoken" nationality="United Kingdom" birth_date="19-01-1950" birth_place="Salford" p_group="Socialist Group in the European Parliament" m_state="GB">
      <p sl="en">Signor Presidente, per quanto concerne le dichiarazioni di interessi, potrebbe spiegarmi se, nel corso della votazione sulle prossime tre relazioni sul latte, i produttori di latte presenti fra noi non dovranno dichiarare un interesse e astenersi dal voto?</p>
      <a text="(Applausi)"/>
    </intervention>
    <intervention id="3-095" speaker_id="4470" is_mep="True" mode="spoken" role="Presidente" name="Luigi COCILOVO" nationality="Italy" birth_date="07-10-1947" birth_place="Palermo" p_group="Group of the Alliance of Liberals and Democrats for Europe" m_state="IT">
      <p sl="unknown">Ovviamente, on. Titley ci muoviamo sulla base delle dichiarazioni sottoscritte dai singoli colleghi deputati con riferimento alla denuncia dei conflitti di interesse all’atto dell’assunzione del mandato e con riferimento ai singoli percorsi parlamentari.</p>
    </intervention>
  </section>
  <section id="creitem11" title="7.1. Latte conservato destinato all’alimentazione umana (modifica della direttiva 2001/114/CE) (votazione)"/>
  <section id="creitem12" title="7.2. Organizzazione comune dei mercati nel settore del latte e dei prodotti lattiero-caseari (modifica del regolamento (CE) n. 1255/1999) (votazione)"/>
  <section id="creitem13" title="7.3. Disposizioni complementari dell’organizzazione comune dei mercati nel settore del latte e dei prodotti lattiero-caseari (modifica del regolamento (CE) n. 2597/97) (votazione)">
    <intervention id="3-103" speaker_id="4513" name="Geoffrey VAN ORDEN" is_mep="True" mode="spoken" nationality="United Kingdom" birth_date="10-04-1945" birth_place="Waterlooville" p_group="European Conservatives and Reformists Group" m_state="GB">
      <p sl="en">Signor Presidente, dal momento che una delegazione del Parlamento sudafricano è presente in Galleria, vorrei chiedere di portare con sé da questa Assemblea un messaggio di condanna del regime di Mugabe in Zimbabwe, nonché la nostra speranza che il Sudafrica adotti misure adeguate per incoraggiare un cambiamento in meglio di questo paese.</p>
      <a text="(Applausi)"/>
    </intervention>
    <intervention id="3-104" speaker_id="4470" is_mep="True" mode="spoken" role="Presidente" name="Luigi COCILOVO" nationality="Italy" birth_date="07-10-1947" birth_place="Palermo" p_group="Group of the Alliance of Liberals and Democrats for Europe" m_state="IT">
      <p sl="unknown">Prendo atto con apprezzamento personale della sua richiesta, che cercheremo di gestire compatibilmente alle prescrizioni parlamentari, procedendo alle operazioni di voto.</p>
    </intervention>
  </section>
  <section id="creitem14" title="7.4. Restrizioni UE concernenti i liquidi che i passeggeri possono portare a bordo degli aerei (votazione)"/>
  <section id="creitem15" title="7.5. Logistica delle merci in Europa, chiave della mobilità sostenibile (votazione)"/>
  <section id="creitem16" title="7.6. Relazione d’attività EURES 2004-2005: Verso un mercato europeo del lavoro (votazione)"/>
  <section id="creitem17" title="7.7. Strategia comunitaria volta ad affiancare gli Stati membri nei loro sforzi per ridurre i danni derivanti dal consumo di alcol (votazione)"/>
  <section id="creitem18" title="8. Dichiarazioni di voto">
    <intervention id="3-115" speaker_id="31123" name="Pedro GUERREIRO" is_mep="True" mode="written" nationality="Portugal" birth_date="25-02-1966" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="it">A nostro parere la sostenibilità delle risorse della pesca è di fondamentale importanza per la continuazione della pesca e per la vitalità del settore della pesca, ma non accettiamo una politica di gestione della flotta quale quella adottata dall’Unione europea o una riduzione della flotta, le cui principali conseguenze saranno una diminuzione significativa dei mezzi di produzione e la perdita di un ingente numero di posti di lavoro.</p>
      <p sl="it">Per raggiungere l’obiettivo di un equilibrio sostenibile fra la capacità e le possibilità di pesca è necessario tenere conto della situazione socioeconomica nel settore della pesca, applicando meccanismi per sovvenzionare o compensare i pescatori interessati dalle conseguenze economiche di una pesca sostenibile dal punto di vista ambientale e dalle misure finalizzate a ridurre la pesca, soprattutto nelle regioni arretrate che dipendono dal settore alieutico.</p>
      <p sl="it">Allo stesso modo, l’adeguamento dell’impegno nel campo della pesca alle risorse esistenti e alla tutela dell’ambiente marino, che promuoverebbe al contempo la piccola pesca costiera e la pesca artigianale, nonché salvaguarderebbe le comunità di pescatori, sarebbe molto utile per aumentare le zone di pesca esclusiva dalle attuali 12 miglia marittime a 24 miglia marittime e per le regioni ultraperiferiche da 100 miglia marittime a 200 miglia marittime.</p>
    </intervention>
    <intervention id="3-116" speaker_id="28164" name="Robert NAVARRO" is_mep="True" mode="written" nationality="France" birth_date="01-05-1952" birth_place="Cuxac d'Aude" p_group="Socialist Group in the European Parliament" m_state="FR">
      <p sl="fr">Ho votato a favore della relazione dell’onorevole Casaca perché sottolinea chiaramente gli effetti perversi dell’attuale sistema, nel quale le decisioni a volte sono prese secondo una logica avulsa dalle realtà locali.</p>
      <p sl="fr">Prendiamo ad esempio la rete thonaille nel Mediterraneo. Coloro che utilizzano questa tecnica hanno tentato di sviluppare i propri metodi di pesca, ma la normativa adottata di recente impone loro restrizioni eccessive, che rischiano di provocarne così la scomparsa. Si trovano praticamente a fronteggiare una concorrenza sleale da parte dei loro colleghi dell’Atlantico orientale, sia spagnoli che francesi. Conformemente alle proposte della relazione, un approccio che utilizzasse aree geografiche della pesca e tenesse conto delle caratteristiche specifiche delle tecniche impiegate avrebbe consentito di garantire una distribuzione della pesca più giusta, garantendo a sua volta un equilibrio sostenibile fra la capacità e le possibilità di pesca.</p>
    </intervention>
    <intervention id="3-118" speaker_id="1413" name="Glyn FORD" is_mep="True" mode="written" nationality="United Kingdom" birth_date="28-01-1950" birth_place="Gloucester" p_group="Socialist Group in the European Parliament" m_state="GB">
      <p sl="en">Sostengo la relazione Elles sul progetto di bilancio rettificativo 5/2007. Vorrei però sottolineare un problema specifico riguardante il mio paese che potrebbe indebolire il sostegno ad un aumento della spesa.</p>
      <p sl="en">Il problema della Gran Bretagna è che Margaret Thatcher lasciò, con l’accordo di Fontainebleau del 1984, un’amara eredità ai successivi governi britannici. Fontainebleau concede al Regno Unito uno sconto equivalente a due terzi della differenza fra i nostri contributi annui e gli aiuti ricevuti annualmente dall’Unione europea. In tal modo qualsiasi nuovo programma che preveda spese costa al Regno Unito il doppio; prima paghiamo il nostro 50 per cento e poi perdiamo due terzi del contributo europeo, diminuendo nel nostro caso –f atto unico – il contributo dell’Unione dal 50 per cento a meno del 17 per cento. Premesso che i contributi della Gran Bretagna sono appena inferiori al 15 per cento del bilancio totale, ogni nuovo progetto per il quale la Gran Bretagna riceve meno di un terzo dei contributi lascia il paese con un passivo.</p>
    </intervention>
    <intervention id="3-120" speaker_id="31123" name="Pedro GUERREIRO" is_mep="True" mode="written" nationality="Portugal" birth_date="25-02-1966" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="it">La relazione afferma che ogni anno all’interno dell’Unione europea vengono trasportate circa 110 miliardi di tonnellate/km di merci pericolose per la popolazione e l’ambiente , per un totale di quasi l’8 per cento del trasporto complessivo di merci. Di queste, il 58 per cento è trasportato per ferrovia, il 25 per cento per via aerea e il 17 per cento sulle vie di navigazione interna.</p>
      <p sl="it">Il trasporto internazionale di merci pericolose è disciplinato da accordi internazionali.</p>
      <p sl="it">In questo contesto, riteniamo che vi sia sì bisogno di una cooperazione adeguata a livello europeo, ma che questa non infici la piena sovranità degli Stati membri per quanto riguarda il trasporto di merci (pericolose) sul loro territorio, ad esempio mediante il diritto di regolamentare, rilasciare autorizzazioni individuali e vietare il trasporto di merci pericolose, per questioni di sicurezza nazionale e tutela ambientale.</p>
      <p sl="it">Si tratta di una questione di principio che è tanto più importante se contemplata sullo sfondo della liberalizzazione sfrenata del settore dei trasporti promossa dall’Unione europea.</p>
    </intervention>
    <intervention id="3-121" speaker_id="1852" name="Dieter-Lebrecht KOCH" is_mep="True" mode="written" nationality="Germany" birth_date="07-01-1953" p_group="Group of the European People's Party (Christian Democrats)" m_state="DE">
      <p sl="de">La proposta della Commissione sulla semplificazione e unificazione della normativa europea sul trasporto di merci pericolose deve essere sostenuta nella sua interezza, nell’interesse anche di una migliore regolamentazione.</p>
      <p sl="de">Il 31 agosto 2007 ho visitato le autorità che gestiscono il traffico di sette trafori stradali, fra cui il traforo più lungo della Germania, e mi sono convinto di quanto vi sia bisogno di armonizzare, soprattutto delle norme riguardanti il trasporto di merci pericolose nei trafori.</p>
      <p sl="de">Il trasporto non solo di semplici merci, ma anche di merci pericolose, sta crescendo rapidamente, e ciò avviene a livello mondiale, motivo per cui l’aumento non può più essere assorbito da un singolo modo di trasporto. E’ ragionevole pertanto adottare le relative norme per il trasporto non soltanto per ferrovia e sulle strade, ma anche per il trasporto sulle vie di navigazione interna. Con questo si migliorano le possibilità di applicare un approccio comodale al problema delle nostre esigenze di trasporto. E’ in particolare degno di menzione, per facilitare la comprensione da parte dei nostri concittadini, il fatto che il presente strumento giuridico tenga conto non soltanto delle raccomandazioni specifiche delle Nazioni Unite, bensì anche delle norme in materia di sussidiarietà degli Stati membri. Il fatto che la direttiva riunisce in sé quattro direttive precedenti e faccia risparmiare 2 000 pagine di testo legislativo ne fa un esempio di riduzione della burocrazia.</p>
      <p sl="de">Gli Stati membri manterranno il diritto di regolamentare o perfino proibire il trasporto di determinate merci pericolose sul loro territorio, ad esempio per ragioni di sicurezza nazionale o di tutela ambientale. In ultima analisi, l’opinione pubblica può essere certa che la presente direttiva contribuirà a migliorare sia la sicurezza dei trasporti sia la sicurezza ambientale.</p>
    </intervention>
    <intervention id="3-122" speaker_id="2066" name="Fernand LE RACHINEL" is_mep="True" mode="written" nationality="France" birth_date="04-06-1942" birth_place="Gourfaleur" p_group="Non" m_state="FR">
      <p sl="fr">Una volta tanto la proposta della Commissione mirata ad armonizzare le norme sul trasporto di merci pericolose rappresenta un passo nella direzione giusta. Il testo infatti ha per obiettivo quello di semplificare e armonizzare la normativa comunitaria esistente.</p>
      <p sl="fr">Attualmente ben quattro direttive e varie decisioni della Commissione regolano il trasporto di merci pericolose per terra (ferrovia, strada) e sulle vie di navigazione interna. Questa complicata costellazione significa che le norme sono troppo complesse, difficili da recepire nella legislazione nazionale e spesso obsolete.</p>
      <p sl="fr">Si tratta di una tematica di particolare rilievo, perché il volume del trasporto interno della comunità non fa che crescere, così come il volume delle merci pericolose. Circa 110 miliardi di tonnellate/km/anno di tali merci sono trasportati ogni anno all’interno dell’Unione europea, il che equivale all’8 per cento di tutte le merci trasportate. A causa della sua posizione strategica al centro dell’Europa, le reti stradale, ferroviaria e le vie di navigazione interna francesi sono spesso congestionate e quindi particolarmente esposte agli incidenti.</p>
      <p sl="fr">E’ ora che la normativa comunitaria in materia, col suo carattere marginale ed eccessivo, sia eliminata per permettere ai vari operatori, ma anche alle autorità nazionali, di garantire e consolidare appieno la sicurezza di questo tipo di trasporto.</p>
    </intervention>
    <intervention id="3-123" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Alla luce del continuo aumento del traffico commerciale, il disastroso incendio di un autocarro nella galleria del Gottardo e incidenti analoghi non saranno le ultime drammatiche storie che sentiremo in fatto di incidenti che coinvolgono veicoli commerciali. Ciò è tanto più vero in quanto i veicoli commerciali rappresentano un fattore sproporzionato negli incidenti sulle autostrade, e poiché i periodi di riposo spesso non sono rispettati a causa dei margini sempre più ristretti e della sempre più forte pressione da parte della concorrenza. Lo stato carente delle strade e la formazione di code contribuiscono a aumentare il rischio potenziale.</p>
      <p sl="de">Se un veicolo che trasporta merci pericolose è coinvolto in un incidente del genere, le conseguenze sono ovviamente molto più gravi. Inoltre, di quando in quando, le sostanze radioattive, corrosive o gli esplosivi vengono trasportati illegalmente, mettendo a repentaglio la vita dei soccorritori in caso di incidente. E’ più che giusto aggiornare le norme sulla sicurezza, ed è per questo motivo che anch’io ho votato a favore della relazione, anche se i controlli dovrebbero essere anch’essi rinforzati.</p>
    </intervention>
    <intervention id="3-124" speaker_id="4461" name="Luís QUEIRÓ" is_mep="True" mode="written" nationality="Portugal" birth_date="02-07-1953" birth_place="Coimbra" p_group="Group of the European People's Party (Christian Democrats) and European Democrats" m_state="PT">
      <p sl="pt">Uno degli obblighi e delle responsabilità principali dell’Unione europea è quello di creare delle condizioni di vita sicure per i cittadini europei. Il volume del trasporto interno di merci della comunità è in continua espansione e, di pari passo con tale crescita, il volume del trasporto di merci pericolose.</p>
      <p sl="pt">E’ necessario pertanto garantire che la normativa sul trasporto di merci pericolose sia semplificata e resa più chiara. L’intenzione di includere in un’unica direttiva il trasporto di merci pericolose per ferrovia, sulle strade e sulle vie di navigazione interna potrebbe fare da stimolo alla comodalità e, applicando le norme esistenti, migliorare la sicurezza e la rapidità, nel caso in cui siano adottati dei nuovi criteri sulla consegna rapida di merci e sulla fornitura dei relativi servizi. Una precondizione al riguardo è pertanto che sia garantita una sempre maggiore sicurezza nel trasporto su tutto il territorio dell’Unione europea, ivi incluso il trasporto di merci pericolose; credo che ciò sarà possibile attuando le misure contenute nella presente direttiva.</p>
    </intervention>
    <intervention id="3-125" speaker_id="28382" name="Andrzej Jan SZEJNA" is_mep="True" mode="written" nationality="Poland" birth_date="28-04-1973" birth_place="Końskie" p_group="Socialist Group in the European Parliament" m_state="PL">
      <p sl="pl">Voterò a favore della relazione dell’onorevole Bogusław Liberadzki sul trasporto interno di merci pericolose.</p>
      <p sl="pl">Il professor Liberadzki è uno dei massimi esperti nel campo dei trasporti. La relazione da lui presentata è scritta con professionalità e fornisce un’analisi approfondita del problema.</p>
      <p sl="pl">Una delle priorità dell’Unione europea è indubbiamente quella di far sì che i cittadini europei possano vivere in sicurezza, il che comprende anche la sicurezza dei trasporti in tutta la Comunità, e in modo particolare il trasporto di merci pericolose. L’aumento della circolazione di merci e servizi ha causato una crescita nel trasporto sulle strade, ferroviario e fluviale. E’ per tale ragione che sostengo l’iniziativa di riunire queste forme di trasporto in un’unica direttiva. A mio avviso dobbiamo cercare a livello europeo di elaborare normative che diano ai cittadini europei il massimo dei benefici. Riunendo le normative in un unico documento comunitario la loro trasparenza e accessibilità ne risulteranno migliorate, così come l’efficacia con cui vengono attuate.</p>
    </intervention>
    <intervention id="3-127" speaker_id="28255" name="Andreas MÖLZER" is_mep="True" mode="spoken" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Signor Presidente, ho votato a favore delle relazioni Jeggle perché mi auguro che facilitino la sopravvivenza dei nostri agricoltori. In fin dei conti, vi era un tempo in cui i coltivatori guadagnavano molto bene con quello che producevano. Attualmente, i prezzi dei generi alimentari non fanno che aumentare, ma mentre le grandi aziende ne traggono vantaggi e registrano notevoli margini di guadagno, i semplici agricoltori sono sempre più costretti a fare la questua. I piccoli coltivatori spesso hanno bisogno di una fonte aggiuntiva di reddito per sopravvivere, e l’amore per la natura è l’unica e preponderante ragione per cui molti si addossano questo doppio onere. Tuttavia, un numero sempre crescente di coltivatori getta la spugna, il che ha già causato una dipendenza dalle importazioni nel campo della frutta, delle verdure e della produzione di mangimi.</p>
      <p sl="de">Da quando l’Austria ha aderito all’Unione europea, oltre il 50 per cento dei suoi agricoltori ha abbandonato l’attività, ovvero ha cessato di produrre latte. Ci stiamo quindi rapidamente avvicinando al momento in cui la nostra autosufficienza nel campo del latte fresco e dei prodotti lattiero-caseari sarà messa a dura prova.</p>
    </intervention>
    <intervention id="3-128" speaker_id="23695" name="Hynek FAJMON" is_mep="True" mode="spoken" nationality="Czechia" birth_date="17-05-1968" birth_place="Nymburk" p_group="European Conservatives and Reformists Group" m_state="CZ">
      <p sl="cs">Signor Presidente, onorevoli colleghi, durante l’odierna votazione sulle tre relazioni inerenti al latte ho espresso il mio sostegno alle proposte della Commissione, dal momento che a mio parere rappresentano dei passi nella giusta direzione.</p>
      <p sl="cs">La regolamentazione eccessiva del mercato del latte e dei prodotti lattiero-caseari nell’ambito del latte alimentare nell’Unione europea è sia superflua che insensata, e sia i consumatori che i produttori ne sono colpiti. E’ quindi più che giusto liberalizzare le norme esistenti. E’ da accogliere favorevolmente il fatto che, oltre alle tre categorie esistenti di latte alimentare, siano ammesse categorie supplementari di latte alimentare con un diverso tenore di materia grassa, il che permetterà ai consumatori e ai produttori di essere più liberi nelle loro scelte. Questa decisione merita il nostro plauso.</p>
      <p sl="cs">In effetti, la Commissione deve perseguire con vigore la liberalizzazione del mercato del latte alimentare, perché il sistema attuale delle quote latte, oltre ad essere superato, non funziona. Non vi è alcuna ragione di continuare ad imporre multe ai produttori che producono grandi quantità di latte. Adesso che la domanda di latte e di prodotti lattiero-caseari cresce in tutto il mondo, le quote latte stanno dimostrando chiaramente di rappresentare un ostacolo allo sviluppo dell’industria lattiero-casearia in tutta l’Unione europea.</p>
    </intervention>
    <intervention id="3-129" speaker_id="28114" name="Liam AYLWARD" is_mep="True" mode="written" nationality="Ireland" birth_date="27-09-1952" birth_place="Kilkenny" p_group="Group of the Alliance of Liberals and Democrats for Europe" m_state="IE">
      <p sl="en">L’attuale forza del settore del latte è causa di grande ottimismo fra i produttori di latte europei. La crescente domanda di prodotti lattiero-caseari in Asia, la diminuzione della produzione in Europa e un incremento dell’utilizzo dei terreni negli Stati Uniti per i biocombustibili stanno spingendo il prezzo dei prodotti lattiero-caseari verso livelli mai visti.</p>
      <p sl="en">In qualità di deputato che rappresenta le regioni rurali dell’Irlanda, sono lieto che i produttori di latte possano finalmente tirare un sospiro di sollievo, anche se i costi di produzione continuano a crescere, rendendo la sopravvivenza più difficile, in particolare per i piccoli produttori.</p>
      <p sl="en">Un cambiamento nei meccanismi di gestione del mercato porta instabilità. Con la prevista abolizione delle quote latte entro il 2015, occorre prendere provvedimenti per assorbire la volatilità del mercato. La reazione dei produttori è imprevedibile. Un incremento della produzione di latte innescherà una diminuzione dei prezzi. I meccanismi di tutela ammessi dall’OMC saranno di importanza fondamentale per la stabilità.</p>
      <p sl="en">Attualmente, le restituzioni all’esportazione si attestano su un’aliquota zero, a causa della forza dei mercati lattiero-caseari mondiali. Dobbiamo fare in modo che siano mantenute come meccanismi che potrebbero essere impiegati nel futuro.</p>
      <p sl="en">Il cambiamento è inevitabile nel settore lattiero-caseario, ma è indispensabile una transizione ben gestita, per fornire ai coltivatori europei un futuro stabile e prospero.</p>
    </intervention>
    <intervention id="3-130" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Sosteniamo l’approccio adottato dalla relazione, ovvero che è importante fare un salto di qualità nell’ambito del programma per la distribuzione del latte nelle scuole. Ci rammarichiamo però del fatto che, nella sua forma attuale, con la filosofia gestionale adottata e con l’attuale stanziamento di risorse, tale programma è divenuto in molti casi un incentivo a smettere di bere latte, a causa della bassa qualità e della natura carente dei prodotti offerti relativamente ai gusti degli alunni della scuola media inferiore.</p>
      <p sl="pt">Concordiamo quindi sul fatto che la gamma di prodotti da includere in questo programma debba essere ampliata sia per quanto riguarda la sua diversità e in termini nutrizionali e di razionalizzazione della dieta. Non dobbiamo tuttavia dimenticare che dobbiamo risolvere urgentemente questioni semplici come la mancanza di reti per la refrigerazione, perché ciò costringe le scuole e molti studenti portoghesi a fare uso soltanto di latte del tipo UHT.</p>
      <p sl="pt">Il valore nutrizionale del latte è ben noto, e siamo consapevoli che è necessario incoraggiare i cittadini a berlo. Tuttavia, per realizzare ciò, sono necessari degli aiuti per produrre del latte di qualità, e il ruolo più importante al riguardo è rivestito dai piccoli allevamenti; sono infatti soprattutto le aziende familiari a mantenere, tramite l’allevamento non intensivo di mandrie da latte, le comunità rurali in vita e a trattenere la popolazione delle campagne.</p>
    </intervention>
    <intervention id="3-999" speaker_id="photo_generic" name="Hélène Goudin e Nils Lundgren" is_mep="True" mode="written">
      <p sl="sv">Le relazioni sui prodotti lattiero-caseari della commissione per l’agricoltura presentano un contenuto ambiguo. La Junilistan sostiene la Commissione riguardo al fatto che occorre consentire di produrre e vendere latte alimentare che non rientri in alcuna delle tre categorie attualmente in vigore. Una tale liberalizzazione è positiva e renderà le cose più facili per la Svezia, che, fin dal 1995, ha avuto problemi ad adattare le tradizioni svedesi alle rigide regole comunitarie in materia di prodotti lattiero-caseari.</p>
      <p sl="sv">Le altre due relazioni sul latte si basano sulla politica agricola comune e la Junilistan le respinge. La produzione di latte deve essere una questione di competenza del libero mercato, soggetta a dei normali controlli alimentari per motivi di salute pubblica.</p>
      <p sl="sv">Gli emendamenti della commissione per l’agricoltura relativi alla relazione (A6-0283/2007) sull’organizzazione comune del mercato del latte e dei prodotti lattiero-caseari sono semplicemente assurdi, poiché propongono di ridistribuire i risparmi di bilancio al settore lattiero-caseario, nonché di istituire un programma per la ristrutturazione del fondo lattiero-caseario, di stanziare aiuti a quanti nel settore lattiero-caseario sono esposti alla sempre maggiore liberalizzazione del mercato, di introdurre misure di sostegno alla commercializzazione del latte, di incrementare le iniziative di promozione del latte, di fornire aiuti alla produzione di latte nelle regioni di montagna e di consolidare il regime della distribuzione del latte nelle scuole.</p>
      <p sl="sv">Siamo fortemente contrari a questi emendamenti. La Junilistan riscontra il fatto che fortunatamente il Parlamento europeo non ha un potere codecisionale per quanto riguarda la politica agricola comune, perché in tale caso l’Unione cadrebbe nella trappola del protezionismo e delle succulente sovvenzioni a tutte le differenti categorie del settore agricolo.</p>
    </intervention>
    <intervention id="3-132" speaker_id="37312" name="Christel SCHALDEMOSE" is_mep="True" mode="written" nationality="Denmark" birth_date="04-08-1967" birth_place="Odense" m_state="DK">
      <p sl="da">I membri danesi del gruppo Socialista al Parlamento europeo – l’onorevole Rasmussen, l’onorevole Thomsen, l’onorevole Schaldemose, l’onorevole Jørgensen e l’onorevole Christensen –hanno espresso voto contrario non solo alle proposte della Commissione, bensì anche agli emendamenti proposti dal Parlamento. E’ opinione della delegazione che la riforma del regime di distribuzione del latte scolastico sia necessaria, ma la proposta non si spinge abbastanza lontano. La delegazione ritiene che gli aiuti al latte con alto contenuto di materie grasse debbano essere completamente aboliti, mentre il latte salutare deve godere del massimo sostegno.</p>
      <p sl="da">Tuttavia, la delegazione desidera sottolineare il suo sostegno alla riforma degli aiuti comunitari all’agricoltura nel senso di un maggiore orientamento verso il mercato. Inoltre, la politica agricola comunitaria deve essere legata fra le altre cose alla politica ambientale e alle iniziative nel campo della sanità pubblica.</p>
    </intervention>
    <intervention id="3-133" speaker_id="4545" name="Catherine STIHLER" is_mep="True" mode="written" nationality="United Kingdom" birth_date="30-07-1973" birth_place="Bellshill" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Al fine di garantire l’integrità di questa Assemblea, tutti i deputati che hanno un interesse finanziario nel settore lattiero-caseario devono dichiarare la presenza di un interesse nel corso di queste votazioni.</p>
    </intervention>
    <intervention id="3-135" speaker_id="2307" name="Hubert PIRKER" is_mep="True" mode="spoken" nationality="Austria" birth_date="03-10-1948" birth_place="Gries" p_group="Group of the European People's Party (Christian Democrats)" m_state="AT">
      <p sl="de">Signor Presidente, ho votato a favore della presente risoluzione perché ritengo che dopo un certo tempo sia nostro dovere esaminare questa misura e valutare se sia veramente adeguata ed efficace. Nel caso in cui si rivelasse inefficace, la aboliremo; se si dovesse rivelare efficace solo in parte, dovrà essere modificata di conseguenza. Comunque sia, dobbiamo lavorare affinché si giunga ad un’attuazione standardizzata, ovvero garantire l’uniformità dei controlli, in modo da porre fine una volta per tutte alle vessazioni che subiamo attualmente negli aeroporti.</p>
    </intervention>
    <intervention id="3-136" speaker_id="23938" name="John ATTARD-MONTALTO" is_mep="True" mode="spoken" nationality="Malta" birth_date="07-02-1953" birth_place="Sliema" p_group="Group of the Progressive Alliance of Socialists and Democrats in the European Parliament" m_state="MT">
      <p sl="mt">Vorrei spiegare che non vi devono essere compromessi per quanto riguarda la sicurezza. Dobbiamo comprendere che quando ci troviamo di fronte a restrizioni sui liquidi da portare a bordo di un aereo, è vero che si tratta di un inconveniente, è vero che è fastidioso dover gettare quello che si ha con sé, ma dall’altro lato la sicurezza è di importanza fondamentale; la sicurezza è la via da seguire.</p>
      <p sl="mt">Se i servizi segreti ci dicono che esiste ancora una minaccia, allora vuol dire che c’è ancora una minaccia. Non possiamo scendere a compromessi, ed è per questo motivo che dobbiamo essere molto cauti quando adottiamo delle risoluzioni e approviamo delle proposte attinenti a questa tematica, così da non mostrarci deboli nella nostra attitudine.</p>
    </intervention>
    <intervention id="3-137" speaker_id="28173" name="Zita PLEŠTINSKÁ" is_mep="True" mode="spoken" nationality="Slovakia" birth_date="13-06-1961" birth_place="Nitra" p_group="Group of the European People's Party (Christian Democrats) and European Democrats" m_state="SK">
      <p sl="sk">Durante i miei frequenti viaggi di lavoro vedo che i passeggeri che hanno con sé liquidi nel bagaglio a mano negli aeroporti europei devono affrontare problemi fastidiosi. Devono gettare i cosmetici, e fortunatamente possono bere mezzo litro di acqua minerale, ma un dopobarba o uno shampoo che superino i limiti consentiti finiranno in un cestino.</p>
      <p sl="sk">I passeggeri percepiscono tali rigidi controlli aeroportuali come una violazione dei loro diritti. Non ne comprendono il motivo e si arrabbiano con l’Unione europea, e con le sue regole burocratiche. Lo scopo del loro volo è un altro e per questo non capiscono perché devono disfarsi dei loro articoli igienici di base. D’altro canto, gli impiegati non hanno né il tempo né la pazienza di giustificare i controlli rigidi in un’ottica di antiterrorismo.</p>
      <p sl="sk">Ho votato a favore della proposta di risoluzione, che propone di porre fine alle misure controverse che riguardano i passeggeri e sottolinea la necessità di condurre degli studi di ricerca per individuare degli strumenti efficaci per l’identificazione di esplosivi nei liquidi. A mio parere l’Unione europea rivedrà nel dettaglio il divieto di portare liquidi sugli aerei e, se non verranno a galla altri elementi, abolirà questa misura così controversa.</p>
    </intervention>
    <intervention id="3-138" speaker_id="photo_generic" name="Gerard Batten, Derek Roland Clark, Nigel Farage, John Whittaker e Thomas Wise" is_mep="True" mode="written">
      <p sl="en">Anche se l’UKIP ne fa una questione di principio di sostenere ogni proposta di abrogazione di normative comunitarie, si tratta di una problematica che ha che fare con la sicurezza nazionale e pertanto il partito non può sostenere una misura che mette a repentaglio la vita dei passeggeri e degli equipaggi. Come affermato dal governo di Sua Maestà, il terrorismo continua a essere una grave minaccia.</p>
    </intervention>
    <intervention id="3-139" speaker_id="23286" name="Graham BOOTH" is_mep="True" mode="written" nationality="United Kingdom" birth_date="29-03-1940" birth_place="Paignton" p_group="Independence/Democracy Group" m_state="GB">
      <p sl="en">Anche se l’UKIP ne fa una questione di principio di sostenere ogni proposta di abrogazione di normative comunitarie, si tratta di una problematica che ha che fare con la sicurezza nazionale e pertanto il partito non può sostenere una misura che mette a repentaglio la vita dei passeggeri e degli equipaggi. Come affermato dal governo britannico, il terrorismo continua a essere una grave minaccia.</p>
      <p sl="en">Il parere del governo del Regno Unito:</p>
      <p sl="en">Il governo del Regno Unito accoglie con favore la presa d’atto contenuta nella risoluzione della commissione per i trasporti e il turismo che l’Europa necessita di un alto livello di sicurezza nel settore del trasporto aereo. Il terrorismo continua a essere una grave minaccia. Allo stato attuale delle cose, non è praticabile testare più di una piccola porzione dei liquidi che i passeggeri vogliono portare con sé. Pertanto i controlli provvisori, in attesa di una tecnologia che permetta una soluzione più consona, rappresentano attualmente l’unico modo per garantire adeguatamente la sicurezza dei passeggeri.</p>
    </intervention>
    <intervention id="3-140" speaker_id="1413" name="Glyn FORD" is_mep="True" mode="written" nationality="United Kingdom" birth_date="28-01-1950" birth_place="Gloucester" p_group="Socialist Group in the European Parliament" m_state="GB">
      <p sl="en">Ho votato a favore della presente risoluzione, in particolare dell’esortazione a condurre un riesame dell’efficacia e dell’equità del regolamento (CE) n. 1546/2006 (introduzione di liquidi negli aeromobili). Quello che a mio parere è più assurdo è che posso entrare in Europa con liquidi acquistati al duty free – alcol, profumi o prodotti alimentari comprati al di fuori dell’Unione europea – ma se poi devo prendere un altro volo all’interno dell’Unione europea, mi verrebbero sequestrati dalle autorità.</p>
      <p sl="en">Non è passato alla Commissione per la mente che i terroristi probabilmente sono molto più al corrente del regolamento di quanto non lo sia un passeggero medio, e pertanto si comporteranno di conseguenza? Ciò significa parimenti che la sicurezza negli aeroporti al di fuori dell’Unione europea è inferiore a quella del peggior aeroporto all’interno dell’Unione. Viaggiando regolarmente in aereo, mi riesce difficile, se non impossibile, credervi.</p>
    </intervention>
    <intervention id="3-141" speaker_id="31123" name="Pedro GUERREIRO" is_mep="True" mode="written" nationality="Portugal" birth_date="25-02-1966" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">Per quanto riguarda il regolamento sulle restrizioni sull’introduzione di liquidi negli aeromobili, ritengo che l’adozione dell’emendamento – presentato anche dal nostro gruppo – che invita la Commissione europea ad abrogare tale regolamento sia un passo positivo, dal momento che la sua efficacia in termini di sicurezza non è mai stata dimostrata, né sono state esibite delle prove definitive, come era stato promesso, per mezzo di una relazione pubblica esauriente. E’ stato inoltre sottolineato che, se la Commissione intende presentare un regolamento di questo genere nel futuro, dovrà prima produrre una relazione che dimostri che tale misura sarà efficace.</p>
      <p sl="pt">Vorrei rilevare che, nonostante l’applicazione dell’attuale regolamento, la Commissione non ha neanche pubblicato o messo a disposizione del pubblico una dichiarazione relativa ai divieti e alle restrizioni alle quali possono essere soggetti, un elenco di deroghe a tali regole o i motivi che stanno alla base di questa misura. Né la Commissione ha fatto in modo che i passeggeri fossero informati pienamente e correttamente dei loro diritti, soprattutto per quanto riguarda i casi di abuso di potere nell’applicazione della sicurezza.</p>
    </intervention>
    <intervention id="3-142" speaker_id="2338" name="Ian HUDGHTON" is_mep="True" mode="written" nationality="United Kingdom" birth_date="19-09-1951" birth_place="Forfar" p_group="Group of the Greens/European Free Alliance" m_state="GB">
      <p sl="en">Sono favorevole alle iniziative volte a rivedere le attuali restrizioni sulla quantità di liquidi che i passeggeri possono portare sugli aerei. Ho votato a favore della risoluzione che chiede alla Commissione di rivedere le restrizioni e garantire che esse siano proporzionate a qualsiasi rischio.</p>
      <p sl="en">Necessitiamo di restrizioni che siano realistiche e proporzionate a qualsiasi minaccia potenziale. Tutti noi prendiamo la necessità di difenderci dalla minaccia terroristica molto seriamente, ma la nostra risposta deve essere proporzionata e giustificata.</p>
      <p sl="en">Vi è preoccupazione fra tutti i partiti che le attuali restrizioni imposte dalla Commissione europea siano sproporzionatamente costose e fastidiose. Sarei lieto se la situazione venisse riesaminata, e se queste restrizioni dovesse rimanere in vigore, allora la Commissione dovrà giustificare con chiarezza e con precisione il motivo per cui sono necessarie.</p>
    </intervention>
    <intervention id="3-143" speaker_id="4542" name="Timothy KIRKHOPE" is_mep="True" mode="written" nationality="United Kingdom" birth_date="29-04-1945" birth_place="Newcastle upon Tyne" p_group="European Conservatives and Reformists Group" m_state="GB">
      <p sl="en">I conservatori britannici sostengono appieno un riesame del regolamento su quali liquidi i passeggeri possono o non possono portare sugli aerei. Il regolamento nell’Unione europea è stato applicato in modo diverso, dando così adito a incoerenza e palesi iniquità, motivo per cui qualsiasi riesame deve affrontare urgentemente questo aspetto. Tuttavia, a nostro avviso, non sarebbe giusto invocare l’abrogazione della normativa a questo punto, poiché in linea di principio il risultato di un riesame effettuato da esperti non deve essere giudicato prematuramente, mentre la protezione dei cittadini è di importanza fondamentale.</p>
    </intervention>
    <intervention id="3-144" speaker_id="28505" name="Roger KNAPMAN" is_mep="True" mode="written" nationality="United Kingdom" birth_date="20-02-1944" birth_place="Crediton  " p_group="Independence/Democracy Group" m_state="GB">
      <p sl="en">L’UKIP sostiene l’abrogazione di tutta la normativa europea. Tuttavia, in questo caso si tratta di una misura particolare che metterebbe a repentaglio la vita dei passeggeri e degli equipaggi e pertanto non possiamo sostenerla.</p>
    </intervention>
    <intervention id="3-145" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ho votato contro la presente risoluzione che invoca l’abrogazione del regolamento in essere, introdotto l’anno scorso, il quale pone delle restrizioni per quanto riguarda i liquidi che si possono portare a bordo di un aereo. Mi preoccupa il fatto che sia i liberali britannici che i deputati Verdi del Parlamento europeo abbiano adesso aperto la strada all’abrogazione di questa normativa, nonostante i servizi segreti e il ministero dei Trasporti consiglino vivamente di mantenerla. Mentre condivido l’esigenza di effettuare un riesame della normativa a opera in corso, è sia prematuro sia pericoloso abrogare la normativa allo stato attuale delle cose.</p>
    </intervention>
    <intervention id="3-146" speaker_id="4461" name="Luís QUEIRÓ" is_mep="True" mode="written" nationality="Portugal" birth_date="02-07-1953" birth_place="Coimbra" p_group="Group of the European People's Party (Christian Democrats) and European Democrats" m_state="PT">
      <p sl="pt">A mio avviso la minaccia alla sicurezza del trasporto aereo è reale e i relativi rischi sono enormi. Ritengo pertanto che gli inconvenienti causati ai passeggeri sono proporzionati a quello che proteggiamo, e sono convinto che ciò non costituisca assolutamente una violazione dei diritti umani, delle libertà o delle garanzie, ma semplicemente una misura tecnica che si è rivelata efficace. Credo quindi che il Parlamento europeo sia troppo affrettato e si stia spingendo oltre il proprio mandato quando chiede di non applicare il regolamento sull’introduzione dei liquidi sugli aerei a meno che non emergano nuove prove che corroborino tale applicazione.</p>
      <p sl="pt">Il principio precauzionale suggerirebbe che è meglio sopportare qualche inconveniente piuttosto che essere vittima di una catastrofe. Il principio della sicurezza suggerisce che non dobbiamo rendere le cose più facili a meno che non siamo certi dei rischi associati.</p>
      <p sl="pt">Ho votato pertanto contro la proposta di risoluzione che prevede misure per l’applicazione di standard di base comuni nel campo della sicurezza aerea (introduzione di liquidi negli aeromobili).</p>
    </intervention>
    <intervention id="3-147" speaker_id="4253" name="Frédérique RIES" is_mep="True" mode="written" nationality="Belgium" birth_date="14-05-1959" birth_place="Balen-Wezel" m_state="BE">
      <p sl="fr">In un periodo in cui molti vacanzieri fanno ritorno al loro lavoro, vale la pena riflettere su alcune delle regole di sicurezza che valgono sugli aerei e negli aeroporti.</p>
      <p sl="fr">Un piccolo promemoria: più di 16 milioni di passeggeri transitano ogni anno dall’aeroporto di Bruxelles, e dallo scorso novembre sono stati soggetti a un divieto riguardante i liquidi che possono portare nel loro bagaglio a mano.</p>
      <p sl="fr">Per quanto mi riguarda, non mi passa neanche per la mente compromettere la sicurezza. Tuttavia, molti passeggeri si sono lamentati del modo in cui questo divieto viene applicato nei diversi aeroporti europei: in alcuni aeroporti possono portare nel bagaglio a mano prodotti acquistati nell’aeroporto, mentre in altri ciò non è consentito.</p>
      <p sl="fr">Inoltre, è difficile imporre questo genere di misure ai passeggeri se il valore aggiunto in termini di sicurezza non è ancora stato dimostrato oltre ogni ombra di dubbio, cosa che non è ancora successa.</p>
      <p sl="fr">Mi sembra pertanto ragionevole chiedere alla Commissione di dimostrare la validità di questa misura e, se dovesse essere dimostrata, di garantire un’applicazione uniforme, nella totale trasparenza, affinché i passeggeri sappiano finalmente a che santo votarsi!</p>
    </intervention>
    <intervention id="3-148" speaker_id="2081" name="Peter SKINNER" is_mep="True" mode="written" nationality="United Kingdom" birth_date="01-06-1959" birth_place="Oxford" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ho votato contro la presente relazione perché, mentre ha senso rivedere l’impatto della misura in oggetto, è importante non abrogarla. I passeggeri che transitano attraverso gli aeroporti europei, come Gatwick nella mia regione, sono spesso confusi e infastiditi dall’applicazione di questa norma. In particolare il modo in cui i passeggeri devono consegnare i liquidi acquistati al duty free dell’aeroporto alle autorità incaricate di controllare il bagaglio a mano. Il problema sembra riguardare i passeggeri in transito all’aeroporto che poi devono passare dal controllo della sicurezza per prendere il loro volo successivo. Mi oppongo a un’abrogazione vera e propria perché vi sono ancora dei motivi che suscitano una preoccupazione fondata in materia di sicurezza, la quale deve essere la nostra priorità assoluta. Vi sono anche alternative a una semplice abrogazione che potrebbero ridurre gli inconvenienti per i passeggeri mantenendo il livello di sicurezza.</p>
    </intervention>
    <intervention id="3-149" speaker_id="4513" name="Geoffrey VAN ORDEN" is_mep="True" mode="written" nationality="United Kingdom" birth_date="10-04-1945" birth_place="Waterlooville" p_group="European Conservatives and Reformists Group" m_state="GB">
      <p sl="en">Le attuali misure per la sicurezza aerea, misure dissennate, ci ricordano purtroppo a ogni piè sospinto il terrorismo, mentre non contribuiscono alla fiducia del pubblico. I controlli di sicurezza sono necessari, sia dal punto di vista del pubblico che dal punto di vista del trasporto aereo, ma essi devono essere ragionevoli e flessibili. Innanzi tutto, devono essere mirati in modo più efficace. Ciò significa fare “profilazione”, una misura di importanza fondamentale che viene evitata per paura di essere accusati di discriminazioni.</p>
      <p sl="en">E’ curioso che la Commissione europea ritenga di dover dare il suo benestare alle nuove misure di sicurezza per gli aeroporti europei. I governi degli Stati membri della Comunità devono coordinare la loro risposta, ma ciò non deve essere una scusa per ampliare i poteri della Commissione in modo da includere nuovi ambiti. Il governo britannico dovrebbe opporsi a qualsiasi ulteriore tentativo di eliminare il nostro potere di veto nel campo giudiziario e della polizia. L’Organizzazione internazionale dell’aviazione civile è un’organizzazione di respiro globale, adeguata pertanto a garantire che gli aeroporti di tutto il mondo soddisfino gli standard di sicurezza. Ci siamo astenuti sulla presente risoluzione.</p>
    </intervention>
    <intervention id="3-998" speaker_id="33775" name="Jean-Pierre AUDY" is_mep="True" mode="written" nationality="France" birth_date="12-06-1952" birth_place="Tulle" p_group="Group of the European People's Party (Christian Democrats)" m_state="FR">
      <p sl="fr">Ho votato a favore della relazione dell’onorevole Ayala Sender in risposta alla comunicazione della Commissione sulla logistica delle merci in Europa, chiave della mobilità sostenibile. Siamo impazienti di vedere la relazione della Commissione su un piano d’azione per la logistica delle merci nell’autunno 2007. Tuttavia, per quanto riguarda la tematica della logistica, si fa sempre più urgente il lancio di una discussione sull’ambiziosa politica europea di sviluppo territoriale, politica che si basa soprattutto sul finanziamento delle infrastrutture (autostrade, ferrovie, aeroporti, porti, nuove tecnologie, satelliti, eccetera) utilizzando la leva del debito con un maggior ricorso, ad esempio, alla Banca europea per gli investimenti (BEI), la quale potrebbe liberare un investimento potenziale di quasi 1 000 miliardi di euro in dieci anni, nonché dei partenariati pubblico-privato (PPP), eccetera. Una politica europea di sviluppo territoriale ambiziosa fondata su massicci investimenti costituirà una delle condizioni che consentiranno agli operatori della logistica di fare il loro lavoro in modo adeguato e al più basso costo possibile, rispettando al contempo l’ambiente.</p>
    </intervention>
    <intervention id="3-151" speaker_id="photo_generic" name="Hélène Goudin e Nils Lundgren" is_mep="True" mode="written">
      <p sl="sv">Vi sono buoni motivi per cooperare al fine di creare un sistema di trasporti fra gli Stati membri che funzioni bene, con l’obiettivo di promuovere il mercato interno. Tuttavia, diversi punti della relazione non godono della nostra approvazione. Non condividiamo l’opinione secondo cui la politica comune dei trasporti è sottofinanziata e che l’Unione europea debba stanziare ulteriori fondi a tale fine. Nutriamo dubbi sulla necessità di norme comuni nel campo della formazione per il personale nel settore dei trasporti e della logistica, dal momento che abbiamo piena fiducia nel fatto che ogni Stato membro è in grado di gestire questo ambito in modo soddisfacente. Infine, riteniamo che gli Stati membri debbano decidere autonomamente se i veicoli da 60 tonnellate debbano essere autorizzati o meno. Sulla base di queste critiche abbiamo deciso di votare contro la relazione.</p>
    </intervention>
    <intervention id="3-152" speaker_id="31123" name="Pedro GUERREIRO" is_mep="True" mode="written" nationality="Portugal" birth_date="25-02-1966" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="it">Anche se vi sono molte osservazioni che sarebbe bene fare sulla presente relazione, vorremo puntualizzare, con questa dichiarazione di voto, che non comprendiamo il motivo per cui la nostra proposta di emendamento, finalizzata a includere una menzione delle regioni ultraperiferiche come le Azzorre e Madera nella definizione delle priorità per la logistica dei trasporti nei diversi paesi dell’Unione europea, sia stata respinta.</p>
      <p sl="it">I nostri emendamenti, che sono stati respinti, evidenziavano:</p>
      <p sl="it">“l’importanza strategica dei servizi pubblici e il loro contributo al settore pubblico nella promozione della coesione economica, sociale e territoriale”, nonché le critiche nei confronti delle “politiche che sfidano il ruolo dello Stato come fornitore di servizi pubblici”;</p>
      <p sl="it">“l’effetto incentivo degli investimenti pubblici cofinanziati dai Fondi strutturali nell’ambito della politica di coesione, che attrae gli investimenti privati” nonché la “possibilità di utilizzare le risorse comunitarie destinate agli investimenti privati, laddove non vi sia una strategia per gli investimenti pubblici. ”</p>
      <p sl="it">Il fatto che l’emendamento sia stato respinto è tanto più significativo visto che la relazione “osserva che la logistica è in primo luogo un’attività economica,” tenendo conto, tuttavia, del fatto “che le autorità pubbliche possono intervenire e fungere da facilitatori” e richiedere “la diffusione delle migliori prassi nel finanziamento della logistica, quali varie iniziative sul ricorso al cofinanziamento pubblico-privato. ”</p>
      <p sl="it">A buon intenditor …</p>
    </intervention>
    <intervention id="3-153" speaker_id="1852" name="Dieter-Lebrecht KOCH" is_mep="True" mode="written" nationality="Germany" birth_date="07-01-1953" p_group="Group of the European People's Party (Christian Democrats)" m_state="DE">
      <p sl="de">Ho votato a favore della presente direttiva, perché incrementa in particolare la consapevolezza dell’opinione pubblica relativamente al settore dei trasporti. Dopotutto, la logistica dei trasporti rappresenta un fattore fondamentale dello sviluppo della crescita economica, della competitività e della qualità di vita in Europa, nonché ai fini della riduzione dell’impatto ambientale.</p>
      <p sl="de">Tuttavia, sono dell’opinione che le dichiarazioni sull’autorizzazione dei megaliner siano fuori luogo nella presente direttiva, giacché sono miopi e non vanno abbastanza in profondità. Ho votato a favore della direttiva solo nella speranza che la Commissione solleverà tale questione nel futuro prossimo e regolamenterà il settore separatamente, tenendo conto parimenti degli aspetti relativi all’ambiente, ai trasporti e alla logistica. Dovranno essere utilizzate conoscenze molto avanzate, così come vi sarà bisogno della volontà politica per delineare un quadro rigoroso per l’impiego di veicoli di questo genere. Ciò potrebbe comprendere delle regole sull’utilizzo di sistemi di assistenza alla guida come i sistemi di assistenza alla frenata, i sistemi di allarme di uscita dalla corsia, i sistemi di adattamento della velocità di crociera e i dispositivi a telecamera e monitor , oppure le norme sugli assi sterzanti e la distribuzione della forza motrice su diverse ruote. Infine, non dobbiamo necessariamente associare il termine megaliner a un massimo autorizzato di 60 tonnellate di massa totale. Non va dimenticato che i megaliner con un massimo autorizzato di 44 tonnellate di massa totale riducono in realtà il traffico stradale e comportano degli enormi benefici per l’economia, i trasporti e l’ambiente, senza per questo danneggiare le ferrovie, che non possono nemmeno assorbire la crescita della domanda nei servizi di trasporto.</p>
    </intervention>
    <intervention id="3-154" speaker_id="28164" name="Robert NAVARRO" is_mep="True" mode="written" nationality="France" birth_date="01-05-1952" birth_place="Cuxac d'Aude" p_group="Socialist Group in the European Parliament" m_state="FR">
      <p sl="fr">Mentre sono molto lieto per l’adozione della relazione d’iniziativa dell’onorevole Ayala Sender sulla logistica, che sottolinea l’importanza dell’intermodalità per rendere i trasporti più rispettosi dell’ambiente e più sostenibili, dall’altro canto non posso che biasimare l’adozione del paragrafo 21, nei cui confronti ho già espresso voto contrario in seno alla commissione per i trasporti e il turismo.</p>
      <p sl="fr">Ho votato contro questo paragrafo perché i veicoli commerciali da 60 tonnellate, ai quali questo paragrafo ha appena spianato la strada, sono pericolosi per l’ambiente e per gli utenti delle nostre strade, che non sono state progettate per sopportare carichi del genere. Le argomentazioni della lobby della strada sono erronee: poiché le capacità di carico degli attuali mezzi pesanti sono già sottoutilizzate, la riduzione di emissioni gassose inquinanti, argomento col quale si sta cercando di convincerci sulla base del principio “meno veicoli per più merci trasportate”, in realtà è un trucco. Per quanto riguarda l’impatto di questi colossi sulle nostre infrastrutture, alla fine ricadrà sulle spalle dei contribuenti, causando un’esplosione dei bilanci per il rifacimento del manto stradale.</p>
      <p sl="fr">Infine, per quanto riguarda la sicurezza sulle strade, a parte i rischi rappresentati dai danni alle infrastrutture, le stesse dimensioni di questi giganti della strada costituiscono un pericolo per tutti gli altri utenti.</p>
    </intervention>
    <intervention id="3-155" speaker_id="1309" name="Brian SIMPSON" is_mep="True" mode="written" nationality="United Kingdom" birth_date="06-02-1953" birth_place="Leigh " p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Pur sostenendo la relazione dell’onorevole Ayala Sender, dal momento che contiene un insieme di proposte positive e costruttive sulla tematica tecnica della logistica delle merci, vi sono dei punti che mi preoccupano.</p>
      <p sl="en">Un punto che mi preoccupa è che la possibilità che possano essere introdotti dei mezzi pesanti da 60 tonnellate sulle strade d’Europa è un progetto a mio parere fuorviante e inadeguato, dal momento che il trasporto merci per ferrovia è a un livello basso, e non essendo le infrastrutture nazionali in grado di sostenere dei mezzi da 60 tonnellate, mi sembra assurdo discostarsi dagli attuali limiti di peso. Prendo atto del fatto che alcuni paesi già hanno introdotto i mezzi da 60 tonnellate, ed è per questo che è giusto consentire ai singoli Stati membri di decidere autonomamente quale debba essere il loro limite di peso a livello nazionale. Tuttavia ciò non deve essere inteso di per sé come un nullaosta all’introduzione dei megaliner , né va visto come uno scenario in cui una questione apparentemente di poca importanza ci scoppierà poi in faccia.</p>
      <p sl="en">Purtroppo l’eccellente relazione dell’onorevole Ayala Sender ha ricevuto un’accoglienza ingiusta, perché i deputati e i media hanno evidenziato solo una parte di essa, ovvero quella riguardante i mezzi pesanti da 60 tonnellate. E’ pertanto giusto ribadire ancora una volta che non sarà imposto agli Stati membri in alcun modo di introdurli sulle loro reti stradali.</p>
    </intervention>
    <intervention id="3-156" speaker_id="28382" name="Andrzej Jan SZEJNA" is_mep="True" mode="written" nationality="Poland" birth_date="28-04-1973" birth_place="Końskie" p_group="Socialist Group in the European Parliament" m_state="PL">
      <p sl="pl">Ho intenzione di votare a favore della relazione dell’onorevole Inés Ayala Sender sulla logistica delle merci in Europa, chiave della mobilità sostenibile.</p>
      <p sl="pl">L’onorevole Ayala Sender ha presentato un’ottima relazione, che fornisce un’analisi approfondita di questa importante questione. Senza una logistica efficace, gli obiettivi della crescita, dell’occupazione e del rendere l’Unione europea maggiormente allettante agli investitori e ai lavoratori – in altre parole, i pilastri principali della strategia di Lisbona – non possono essere raggiunti. La logistica costituisce un importante elemento dello sviluppo dell’Europa, nonché per la sua competitività sullo scacchiere internazionale. La logistica rappresenta nel complesso il 13 per cento del PIL dell’Unione.</p>
      <p sl="pl">Non dobbiamo inoltre dimenticare l’enorme impatto delle corrette soluzioni logistiche per quanto riguarda la riduzione dell’inquinamento ambientale, e il loro contributo a limitare il consumo energetico.</p>
      <p sl="pl">A mio parere dobbiamo sostenere una relazione che ha per obiettivo quello di contribuire a creare un piano di azione nel settore della logistica a livello europeo.</p>
    </intervention>
    <intervention id="3-997" speaker_id="33775" name="Jean-Pierre AUDY" is_mep="True" mode="written" nationality="France" birth_date="12-06-1952" birth_place="Tulle" p_group="Group of the European People's Party (Christian Democrats)" m_state="FR">
      <p sl="fr">Ho votato a favore della proposta di risoluzione della commissione per l’occupazione e gli affari sociali, la quale afferma che la rete Servizi europei per l’occupazione (EURES) deve divenire un’importante piattaforma per la comunicazione sul mercato del lavoro europeo e uno sportello unico per la mobilità geografica e occupazionale dei lavoratori. Tale sportello unico deve avere come obiettivo quello di eliminare gli ostacoli, specialmente quelli derivanti dalle questioni legate alla sicurezza sociale nel campo del lavoro, nonché quello di ampliare le conoscenze dei lavoratori sui loro diritti individuali. La mobilità geografica e occupazionale rappresenta uno strumento fondamentale per il successo della strategia di Lisbona riveduta e, più in generale, per un corretto funzionamento del mercato interno, sulla base dell’economia sociale di mercato. Si tratta di una sfida importante per l’introduzione di un approccio all’occupazione all’insegna della “flessicurezza”, ovvero un approccio che garantisca una maggiore flessibilità nella gestione delle risorse umane pur garantendo la sicurezza occupazionale che i nostri concittadini si aspettano.</p>
    </intervention>
    <intervention id="3-158" speaker_id="28148" name="Françoise CASTEX" is_mep="True" mode="written" nationality="France" birth_date="07-02-1956" birth_place="Agadir" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">Ho votato a favore della risoluzione sulla relazione d’attività EURES 2004-2005 sul contributo di EURES al mercato europeo del lavoro.</p>
      <p sl="fr">E’ mia opinione che la mobilità geografica e occupazionale sia uno strumento fondamentale per il successo della strategia di Lisbona riveduta.</p>
      <p sl="fr">A tale riguardo ritengo che la Commissione europea debba promuovere ulteriormente la mobilità geografica e occupazionale dei lavoratori mediante l’incremento della linea di bilancio per il 2007, al fine di sostenere i progetti nell’ambito delle assunzioni a livello transnazionale e i partenariati transfrontalieri.</p>
    </intervention>
    <intervention id="3-159" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">La rete EURES viene presentata come un’eventuale piattaforma per la comunicazione sul mercato del lavoro, ovvero come un fattore che potrebbe contribuire a promuovere la mobilità geografica e occupazionale dei lavoratori. Dovrà inoltre contribuire a risolvere le attuali lacune per quanto riguarda la disponibilità di informazioni, in modo da evitare le terribili condizioni che i lavoratori si trovano a fronteggiare nei diversi paesi dove si recano per lavoro, in generale per via della disoccupazione che regna nel loro paese, scenario che riguarda i lavoratori portoghesi.</p>
      <p sl="pt">Dobbiamo migliorare l’informazione sulla sicurezza sociale, nonché sui diritti dei lavoratori per quanto riguarda ferie, retribuzione, malattia, sovvenzioni per l’alloggio e sovvenzioni per l’istruzione e la formazione. Dobbiamo garantire che i diritti dei lavoratori che si recano in un paese diverso dal loro per lavorare siano debitamente riconosciuti e rispettati. Una questione importante che deve essere affrontata è la mancanza di controlli. E’ risaputo che ai lavoratori vengono spesso imposti lunghi orari di lavoro, senza un alloggio decente, senza contratto di lavoro, e sono pagati molto meno di quanto pattuito inizialmente.</p>
      <p sl="pt">Occorre affrontare tali questioni se vogliamo che i lavoratori godano di una mobilità senza problemi.</p>
    </intervention>
    <intervention id="3-161" speaker_id="28352" name="Zuzana ROITHOVÁ" is_mep="True" mode="spoken" nationality="Czechia" birth_date="30-01-1953" birth_place="Praha" p_group="Group of the European People's Party (Christian Democrats)" m_state="CZ">
      <p sl="cs">Ho votato a favore della relazione che ha come obiettivo una riduzione del consumo eccessivo e nocivo di alcol. Sono inoltre favorevole al limite dello 0,00 per cento, ma solo per i guidatori di professione.</p>
      <p sl="cs">Sono contraria alle avvertenze applicate in modo indiscriminato, poiché ritengo che tale misura non debba essere obbligatoria, e a mio parere non rientra nelle competenze della Comunità. Penso che sia competenza dei parlamenti nazionali adottare misure di questo genere, non per essere applicate in modo indiscriminato, né per essere demagogiche o vaghe, ma piuttosto al fine di informare particolari gruppi a rischio, minacciati dal consumo eccessivo di alcol.</p>
    </intervention>
    <intervention id="3-162" speaker_id="29019" name="Erna HENNICOT-SCHOEPGES" is_mep="True" mode="spoken" nationality="Luxembourg" birth_date="24-07-1941" birth_place="Dudelange" p_group="Group of the European People's Party (Christian Democrats) and European Democrats" m_state="LU">
      <p sl="fr">Signor Presidente, la presentazione della relazione d’iniziativa dell’onorevole Foglietta ha innescato dei commenti che potrebbero far pensare che tutti i deputati del gruppo del Partito popolare europeo (Democratici cristiani) e dei Democratici europei sottovalutano il grave problema dell’alcolismo. Non posso condividere la disinvoltura con cui vengono sminuiti i problemi legati alla dipendenza da alcol a causa della reverenza nei confronti dei produttori di bevande alcoliche e delle loro lobby . La tutela dei giovani merita di più, così come è vero che bisogna trattare l’alcolismo come una malattia grave che colpisce tutti coloro che sono vicini a chi ne è vittima. Ricapitolando, la presente relazione d’iniziativa non farà niente per cambiare in concreto la situazione.</p>
    </intervention>
    <intervention id="3-163" speaker_id="photo_generic" name="Jan Andersson, Göran Färm, Anna Hedh e Inger Segelström" is_mep="True" mode="written">
      <p sl="sv">Abbiamo deciso di sostenere la relazione nella votazione finale. Tuttavia, avremmo preferito che vi fossero disposizioni più incisive riguardanti le avvertenze da applicare sulle bottiglie delle bevande alcoliche e sui rischi legati al consumo di alcol da parte delle donne durante la gravidanza. E’ motivo di disappunto il fatto che il Parlamento non sia stato in grado di sostenere le parti del testo esistente in plenaria che si riferivano a tali punti.</p>
    </intervention>
    <intervention id="3-996" speaker_id="33775" name="Jean-Pierre AUDY" is_mep="True" mode="written" nationality="France" birth_date="12-06-1952" birth_place="Tulle" p_group="Group of the European People's Party (Christian Democrats)" m_state="FR">
      <p sl="fr">Ho votato a favore della relazione d’iniziativa dell’onorevole Foglietta su una strategia comunitaria volta ad affiancare gli Stati membri nei loro sforzi per ridurre i danni derivanti dal consumo di alcol. La Commissione ha giustamente pubblicato una comunicazione in merito al consumo nocivo e pericoloso di alcol e alle sue dannose conseguenze per la salute. Sostengo le raccomandazioni, senza per questo minare il principio di sussidiarietà, che fissano degli obiettivi generali ambiziosi per gli Stati membri, allo scopo di ridurre il consumo pericoloso e nocivo di alcol, in particolar modo fra i gruppi sociali vulnerabili, come i bambini, i giovani e le donne in stato di gravidanza. Sono lieto del fatto che i deputati, armandosi di saggezza, riconoscano che il consumo di bevande alcoliche può essere considerato parte del patrimonio culturale e dello stile di vita europeo, e che un consumo moderato di alcol (10 g/giorno) possa aiutare, in certe condizioni, a prevenire alcune malattie.</p>
    </intervention>
    <intervention id="3-164" speaker_id="28114" name="Liam AYLWARD" is_mep="True" mode="written" nationality="Ireland" birth_date="27-09-1952" birth_place="Kilkenny" p_group="Group of the Alliance of Liberals and Democrats for Europe" m_state="IE">
      <p sl="en">Dopo il tabacco e l’ipertonia, il consumo eccessivo di alcol è la terza causa di malattia e di morte precoce nell’Unione europea, con un costo di milioni di euro per la nostra sanità. Gli incidenti stradali dovuti all’alcol continuano a mietere vittime, mentre i reati contro l’ordine pubblico legati al consumo di alcol e il consumo di alcol fra i minorenni sono in crescita in tutta Europa.</p>
      <p sl="en">Lo strumento più efficace nel ridurre i danni derivanti dal consumo di alcol è rappresentato da una vera consapevolezza unita all’applicazione della normativa. E’ di fondamentale importanza educare a casa e a scuola, a cominciare dalla scuola elementare.</p>
      <p sl="en">I cittadini devono essere meglio informati sui rischi legati all’alcol durante la gravidanza e in particolare sulla sindrome fetale da alcol. Sostengo inoltre la lettera della relazione in cui si evidenzia che la presenza di avvertenze adeguate sulle bevande alcoliche potrebbe far sì che le donne non bevano alcol prima e durante la gravidanza. Mi rivolgo al governo irlandese affinché valuti l’introduzione sulle bevande alcoliche di etichette obbligatorie relative a tale sindrome.</p>
      <p sl="en">Ritengo sia opportuno chiedere alla Commissione di affidare uno studio indipendente sull’efficacia di mezzi di comunicazione innovativi, fra cui l’etichettatura, come uno strumento per ridurre il consumo pericoloso e nocivo di alcol.</p>
    </intervention>
    <intervention id="3-165" speaker_id="1275" name="Jens-Peter BONDE" is_mep="True" mode="written" nationality="Denmark" birth_date="27-03-1948" birth_place="Åbenrå" p_group="Independence/Democracy Group - Co" m_state="DK">
      <p sl="da">Il Movimento di giugno sostiene le etichette di avvertenza da applicare sulle bevande alcoliche. Se tali proposte torneranno al Parlamento, lavoreremo a delle norme minime di etichettatura, così che gli Stati membri potranno legiferare in conformità al principio precauzionale.</p>
    </intervention>
    <intervention id="3-166" speaker_id="28148" name="Françoise CASTEX" is_mep="True" mode="written" nationality="France" birth_date="07-02-1956" birth_place="Agadir" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">A mio avviso, i problemi legati all’abuso di alcol stanno assumendo dimensioni preoccupanti in tutti gli Stati membri dell’Unione.</p>
      <p sl="fr">Al di là del tradizionale consumo conviviale di alcol, che varia da regione a regione e da Stato membro a Stato membro, è necessario ricordare che il consumo regolare ed eccessivo di alcol ha effetti nocivi sulla salute e delle gravi conseguenze dirette, quali gli incidenti stradali e il comportamento antisociale.</p>
      <p sl="fr">Pertanto, dobbiamo urgentemente ricordare ai produttori e ai distributori di alcol quali sono le loro responsabilità, nonché chiedere agli operatori del settore di fornire il sostegno necessario, coinvolgere le scuole e le famiglie, lanciare un messaggio che offra ai giovani esempi positivi e aumentare la consapevolezza dei rischi fra i gruppi più vulnerabili della società.</p>
    </intervention>
    <intervention id="3-167" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">La relazione accenna solamente alla tematica, senza scendere nel dettaglio, ovvero la questione centrale delle ragioni che stanno alla base del consumo eccessivo di alcol, e pertanto ha il difetto di avere quello che definiremmo un approccio cognitivo/repressivo, fondato sulla valutazione dell’equilibrio fra rischio, minaccia e punizione.</p>
      <p sl="pt">Non bisogna dimenticare che ogni stupefacente e ogni comportamento caratterizzato da dipendenza hanno le loro caratteristiche. La relazione accenna alla necessità di giungere a conclusioni efficaci sulla base di una raccolta dati, ma sembra invece imboccare una strada che porta a una conclusione preconfezionata.</p>
      <p sl="pt">Prima di affrontare la questione suprema dell’“alcol e il luogo di lavoro”, dobbiamo sottolineare l’importanza fondamentale dei modelli di riferimento nella formazione dei valori e dei comportamenti dei giovani. Persino la salute sul lavoro, che dovrebbe rivestire un ruolo centrale nella prevenzione e come indicazione terapeutica, è vista come un’estensione del braccio repressivo e sfruttatore del datore di lavoro piuttosto che come un meccanismo indipendente per la prevenzione dei problemi di salute e per la promozione della salute.</p>
      <p sl="pt">E’ necessario creare una voce di bilancio per finanziare i programmi che sostengono i lavoratori che soffrono di stress sul lavoro, di carichi di lavoro eccessivi, oppure colpiti dalla disoccupazione o dall’instabilità del lavoro, con lo scopo di identificare e curare la dipendenza da alcol, migliorare le condizioni di lavoro, prevenire le malattie e promuovere la salute.</p>
    </intervention>
    <intervention id="3-168" speaker_id="photo_generic" name="Hélène Goudin e Nils Lundgren" is_mep="True" mode="written">
      <p sl="sv">La Junilistan ha votato contro la relazione e diversi emendamenti. La politica in materia di alcol deve essere competenza degli Stati membri e non può essere quindi formulata a livello europeo. Ogni Stato membro ha la propria cultura del bere, che deve costituire la base sulla quale i cittadini devono lavorare per ridurre i danni derivanti dal consumo di alcol.</p>
      <p sl="sv">A livello internazionale si stanno registrando progressi in questo campo, così come in quasi ogni altro settore, man mano che i vari paesi trovano la loro strada lungo percorsi diversi. Traendo lezioni dalle esperienze degli altri paesi, ogni Stato può quindi elaborare la propria strategia in materia di alcol nella miglior maniera possibile. Una competizione istituzionale del genere fra paesi diversi è la ragione per cui i paesi europei nella storia hanno registrato successi in quasi ogni ambito. Il Parlamento non deve intralciare tale concorrenza promuovendo l’omogeneizzazione a livello comunitario.</p>
    </intervention>
    <intervention id="3-169" speaker_id="2025" name="Françoise GROSSETÊTE" is_mep="True" mode="written" nationality="France" birth_date="17-05-1946" birth_place="Lyon" p_group="Group of the European People's Party (Christian Democrats) - Vice" m_state="FR">
      <p sl="fr">Ho votato a favore della presente relazione, che contiene una serie di proposte concrete per prevenire l’abuso di alcol fra i gruppi sociali vulnerabili come i giovani e le donne in stato di gravidanza.</p>
      <p sl="fr">La relazione non demonizza il consumo moderato di vino (eccetto che nel caso specifico delle donne in stato di gravidanza), che è parte integrante della nostra cultura e delle nostre tradizioni, ma affronta l’abuso di alcol.</p>
      <p sl="fr">Sono inoltre lieta del fatto che siano state proposte delle misure per informare meglio le donne in stato di gravidanza sui rischi derivanti dal consumo di alcol durante la gravidanza.</p>
      <p sl="fr">Il consumo di alcol, anche in modiche quantità, è nocivo al feto. Deformazioni facciali, microcefalia, problemi neurologici associati a agitazione, problemi comportamentali, problemi cognitivi o persino ritardi mentali: sono questi alcuni dei rischi a cui il bambino va incontro.</p>
      <p sl="fr">Infine, sono soddisfatta della proposta di introdurre attraverso i servizi sanitari una comunicazione adeguata che abbia come destinatari le donne in stato di gravidanza.</p>
    </intervention>
    <intervention id="3-170" speaker_id="1186" name="Astrid LULLING" is_mep="True" mode="written" nationality="Luxembourg" birth_date="11-06-1929" birth_place="Schifflange" p_group="Group of the European People's Party (Christian Democrats)" m_state="LU">
      <p sl="fr">Tutti vorremmo combattere il consumo pericoloso e nocivo di alcol, soprattutto quello dei giovani, la cui ultima moda in materia di eccessi è quello che i tedeschi chiamano Koma-Saufen , un’espressione ben conosciuta nel mio paese.</p>
      <p sl="fr">Riconosco la competenza dell’Unione europea per quanto riguarda i problemi legati alla sanità pubblica e il ruolo che riveste nel promuovere lo scambio di informazioni e migliori pratiche fra gli Stati membri.</p>
      <p sl="fr">Purtroppo, la risoluzione evidenzia solo le conseguenze dell’alcol e non i benefici del consumo moderato. E’ infatti provato scientificamente che il vino, se consumato con moderazione, ha un effetto preventivo nei confronti delle malattie cardiovascolari, del cancro e della demenza. Ma queste utili informazioni sono vietate sulle etichette dalla normativa europea.</p>
      <p sl="fr">Perché avvertire le donne prima e durante la gravidanza e ignorare gli effetti sugli uomini in grado di procreare? Perché raccomandare l’imposizione di tasse più alte sulle bevande alcoliche quando è chiaro che l’alcolismo è peggiore nei paesi in cui le tasse sono molto alte?</p>
      <p sl="fr">Vorrei sottolineare il fatto che è assolutamente necessario introdurre un limite di tasso di alcolemia a livello europeo per tutti i conducenti. La tolleranza zero nei confronti dei conducenti che commettono reati, sia che siano in stato di ebbrezza o meno, aumenterebbe l’efficacia della lotta all’incremento del numero delle vittime di incidenti stradali.</p>
    </intervention>
    <intervention id="3-173" speaker_id="28115" name="Mairead McGUINNESS" is_mep="True" mode="written" nationality="Ireland" birth_date="13-06-1959" birth_place="Drogheda" m_state="IE">
      <p sl="en">Ho votato a favore della relazione di cui sopra e accolgo con favore l’inclusione di un emendamento al paragrafo 16, per il quale ho espresso voto favorevole, il quale pone l’accento sugli effetti nocivi del consumo di alcol durante la gravidanza.</p>
      <p sl="en">Attualmente gli Stati membri possono utilizzare le etichette per informare i consumatori sugli effetti potenzialmente negativi del consumo di alcol, e ciò è qualcosa che il governo irlandese deve senz’altro prendere in considerazione. Tuttavia, è possibile fare progressi nel campo dell’etichettatura solo se in questo settore vi sarà una certa armonizzazione all’interno dell’Unione europea.</p>
      <p sl="en">Attendo con impazienza la pubblicazione da parte della Commissione dello studio sull’efficacia dei mezzi di comunicazione innovativi per ridurre il consumo pericoloso e nocivo di alcol prima del 1° gennaio 2010, come invocato nella relazione in questione.</p>
    </intervention>
    <intervention id="3-171" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ho votato a favore della presente relazione e sono lieto che vi sarà da ora in poi un impegno reale per contrastare il consumo di alcol da parte dei minori e il binge drinking . Sostengo la raccomandazione sul fatto che il limite del tasso di alcolemia deve essere quanto più vicino possibile allo 0,00 per cento, soprattutto per i neopatentati, anche se sono cosciente che un limite dello 0,00 per cento non è praticabile. A mio avviso gli alcopop devono essere separati dalle bevande analcoliche nei supermercati e sono lieto che la relazione lo sottolinei.</p>
    </intervention>
    <intervention id="3-172" speaker_id="966" name="Jean-Claude MARTINEZ" is_mep="True" mode="written" nationality="France" birth_date="30-07-1945" birth_place="Sète" p_group="Non" m_state="FR">
      <p sl="it">Va molto bene legiferare sul latte, sulla sua distribuzione nelle scuole o nelle forze armate, oppure sulla creazione di una nuova categoria, ma il settore lattiero-caseario è un’altra cosa.</p>
      <p sl="it">Negli anni ‘80 la Commissione ci diceva che vi erano fiumi di latte e montagne di burro. Come per i cereali, venne adottata una politica di “burocrazia malthusiana”. Sotto la spinta del ministro dell’Agricoltura francese, Michel Rocard, vennero inventate le quote latte, ovvero il razionamento, la creazione artificiale della scarsità. Per la prima volta nella storia dell’umanità, l’uomo impediva a se stesso di produrre, rifiutando le ricchezze offertegli da madre natura. Peggio ancora: per essere sicuri di ottenere la scarsità, ci siamo spinti fino a introdurre lo stupido premio per la macellazione del bestiame.</p>
      <p sl="it">E’ successo quello che era inevitabile: gli ostacoli alla produzione hanno limitato la produzione. Siamo passati dai laghi di latte a un Lago d’Aral di latte. Vi è scarsità di burro, i prezzi sono in crescita, e tale scarsità è stata creata artificialmente, come è successo per il frumento.</p>
    </intervention>
    <intervention id="3-174" speaker_id="4545" name="Catherine STIHLER" is_mep="True" mode="written" nationality="United Kingdom" birth_date="30-07-1973" birth_place="Bellshill" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">La sindrome fetale alcolica (FAS) e i disturbi dello spettro fetale alcolico (FASD) devono essere urgentemente presi in considerazione. Le avvertenze sulla FAS applicate sulle bevande alcoliche, simili a quelle degli Stati Uniti, combinate con una campagna informativa sulla sanità pubblica rappresentano un modo efficace per sensibilizzare riguardo agli effetti del consumo di alcol durante la gravidanza. Non esiste alcun livello sicuro nel consumo di alcol durante la gravidanza e le donne hanno il diritto di essere informate. L’industria dell’alcol deve agire quanto prima.</p>
      <p sl="en">Inoltre, tutti i deputati che hanno un interesse economico nell’industria dell’alcol devono dichiarare un interesse.</p>
    </intervention>
  </section>
  <section id="creitem19" title="9. Correzioni e intenzioni di voto: vedasi processo verbale"/>
  <section id="creitem20" title="10. Approvazione del processo verbale della seduta precedente: vedasi processo verbale"/>
  <section id="creitem21" title="11. Instabilità finanziaria e impatto sull’economia reale (discussione)">
    <intervention id="3-180" speaker_id="28380" is_mep="True" mode="spoken" role="Presidente" name="Marek SIWIEC" nationality="Poland" birth_date="13-03-1955" birth_place="Piekary Sląskie" p_group="Group of the Progressive Alliance of Socialists and Democrats in the European Parliament" m_state="PL">
      <p sl="unknown">L’ordine del giorno reca le dichiarazioni del Consiglio e della Commissione su instabilità finanziaria e impatto sull’economia reale.</p>
    </intervention>
    <intervention id="3-181" speaker_id="photo_generic" name="Manuel Lobo Antunes" is_mep="True" mode="spoken">
      <p sl="pt">Presidente in carica del Consiglio. – Signor Presidente, signori Commissari, onorevoli deputati, come potete immaginare, è ancora troppo presto per valutare le recenti turbolenze sui mercati finanziari. Dobbiamo attendere dati economici più specifici e, come sapete, il Consiglio non si riunisce dalla fine di luglio, ma concordo con Jean-Claude Juncker, Presidente dell’Eurogruppo, quando dice che per il momento non si avverte alcun effetto sulle previsioni di crescita nell’area dell’euro nel suo complesso.</p>
      <p sl="pt">L’economia europea ha continuato a evidenziare una forte crescita che si basa su fondamenta solide. Infatti l’anno in corso ha fatto registrare risultati molto positivi dal punto di vista della riduzione dei deficit di bilancio, della stabilità dell’euro, della crescita economica e dell’occupazione.</p>
      <p sl="pt">E’ su queste premesse che dobbiamo considerare le recenti turbolenze finanziarie cui accennavo. Questo è tutto quello che ho da dire sull’argomento per adesso. Sono certo che la riunione informale dei ministri ECOFIN, prevista per il 14 e 15 settembre nella città portoghese di Porto, analizzerà, come di consueto durante le riunioni del Consiglio, la situazione economica e finanziaria dell’Unione europea più dettagliatamente, sulla base di dati più completi e aggiornati.</p>
      <p sl="pt">Vorrei anche rassicurarvi sul fatto che la Presidenza portoghese continuerà a lavorare per consolidare il mercato unico dei servizi finanziari. Inoltre, il costante alto livello di investimenti nella convergenza delle pratiche di vigilanza e nel continuo miglioramento del quadro prudenziale mostra chiaramente che non abbiamo sottovalutato l’importanza di un quadro che promuova la stabilità finanziaria.</p>
      <p sl="pt">Infine, in termini generali, la Presidenza è impegnata a portare avanti l’attuazione dell’Agenda di Lisbona, che costituisce il miglior contributo che possiamo dare al consolidamento del potenziale di crescita dell’economia europea e al mantenimento di basi solide, campo in cui la Presidenza portoghese continua ad essere fortemente impegnata.</p>
    </intervention>
    <intervention id="3-182" speaker_id="photo_generic" name="Joaquín Almunia" is_mep="True" mode="spoken">
      <p sl="es">Membro della Commissione. − (Signor Presidente, onorevoli deputati, nelle ultime settimane si sono verificate gravi turbolenze sui mercati finanziari, provocate inizialmente dal deterioramento del mercato statunitense dei mutui subprime .</p>
      <p sl="es">Tale deterioramento si è diffuso in tutti i mercati mediante i titoli e i prodotti finanziari sostenuti da tali mutui, che negli anni recenti sono stati acquistati in grandi quantità dalle istituzioni finanziarie di tutto il mondo.</p>
      <p sl="es">Se guardiamo alle correzioni apportate alle borse nel corso delle ultime settimane, non sono state superiori alle precedenti correzioni di mercato degli ultimi due anni; tuttavia, quanto è successo di recente è insolito, in quanto ha innescato una crisi di liquidità sui mercati interbancari, il che ha costretto le banche centrali ad operare delle massicce iniezioni di denaro. I problemi di liquidità sono palesemente legati a una diminuzione della fiducia, dovuta a sua volta a una carenza di informazioni sull’esposizione globale degli operatori di mercato ai prodotti legati ai mutui nordamericani ad alto rischio.</p>
      <p sl="es">L’impatto di questa turbolenza potrebbe andare oltre quello che abbiamo visto finora e pertanto richiede la nostra totale attenzione e giustifica appieno la discussione di quest’oggi. E’ ancora troppo presto per quantificare gli effetti di questa crisi sull’economia reale.</p>
      <p sl="es">L’impatto definitivo dipenderà principalmente da tre fattori. Innanzi tutto, dovremo vedere quale sarà l’impatto diretto della crisi del mercato immobiliare nordamericano sull’economia statunitense nel suo complesso, anche se non vi è alcun dubbio che sarà negativo, e la crescita statunitense sarà inferiore a quanto finora pronosticato. Data l’influenza dell’economia americana sull’economia globale, un rallentamento della crescita negli Stati Uniti avrà un qualche impatto sul resto del mondo e, in particolare, sulle economie europee. Tale impatto, in linea di principio, dovrebbe essere limitato nel nostro caso, visto che i paesi dell’Unione europea commerciano principalmente all’interno dell’Unione stessa. Inoltre, l’economia globale ha tuttora un alto tasso di crescita, grazie fra l’altro al dinamismo dei paesi emergenti, i quali non sono stati molto colpiti da questa crisi.</p>
      <p sl="es">Il secondo fattore rilevante in sede di valutazione del possibile impatto della turbolenza finanziaria è quello dei cambiamenti nelle condizioni finanziarie per le imprese e le famiglie. Stiamo già assistendo a una rivalutazione dei premi di rischio affinché siano più in linea con la valutazione reale del rischio in questione. Si tratta di correggere una situazione in cui l’abbondanza di liquidità ha portato ad un certo allentamento della valutazione del rischio. Ciò presenta aspetti positivi, ma se le condizioni di finanziamento dovessero superare certi limiti di selettività, l’attività economica sarebbe indubbiamente colpita dalla diminuita disponibilità di capitale.</p>
      <p sl="es">Il terzo fattore, probabilmente il più importante e quello di più difficile previsione, sarà l’impatto sulla fiducia. La fiducia è un motore chiave degli investimenti e delle decisioni di acquisto, ma a differenza dei fattori precedenti, si tratta di un valore soggettivo che si basa sui messaggi sulle percezioni e sulle informazioni ricevute in generale dagli operatori economici. Questi includono fra l’altro i segnali provenienti dalle autorità pubbliche, che siano i governi nazionali, i rappresentanti del parlamento o delle organizzazioni internazionali.</p>
      <p sl="es">Credo perciò che questa discussione rappresenti una buona occasione non solo per valutare le conseguenze dirette di quanto è accaduto sui mercati nelle ultime settimane, ma anche per ricordare e sottolineare il fatto che l’economia europea continua ad avere, come ha appena detto il rappresentante del Consiglio, delle basi solide, le quali non dovrebbero essere interessate in modo significativo dalla recente turbolenza, e che quindi la nostra economia è ben strutturata per superare le incertezze venutesi a creare.</p>
      <p sl="es">Come ho detto in precedenza, l’economia globale è ancora estremamente dinamica, e grazie a ciò vi è ancora un’eccedenza della bilancia commerciale nel settore esterno della nostra economia, come dimostrato dalle più recenti statistiche pubblicate da Eurostat. Gli investimenti, soprattutto gli investimenti nei beni capitali, rimangono ad alti livelli, sostenendo l’attuale attività economica e facendo prevedere dei miglioramenti della produttività nel futuro. Il consumo privato beneficia della creazione di numerosi posti di lavoro, così che le nostre statistiche più recenti mostrano un tasso di disoccupazione nell’area dell’euro e nell’Unione europea che è vicino ai livelli più bassi mai registrati: nel caso dell’area dell’euro, il tasso di disoccupazione è inferiore al 7 per cento. L’inflazione rimane stabile.</p>
      <p sl="es">Sulla base di tutto questo, le imprese fanno registrare risultati positivi, che dovrebbero metterle nelle condizioni di affrontare qualsiasi giro di vite nel campo del credito senza dover rivedere sostanzialmente i propri piani di investimento e crescita. Onorevoli deputati, in breve, non vi è dubbio che, dato che uno dei rischi di declino dai quali mettiamo in guardia da un po’ di tempo nelle nostre previsioni economiche, ovvero i rischi di un declino nel mercato statunitense dei mutui e il suo impatto sull’economia statunitense, si è verificato, la crescita per quest’anno e per l’anno prossimo nell’Unione europea e nell’area dell’euro non supererà le previsioni da noi formulate nel maggio di quest’anno.</p>
      <p sl="es">Tuttavia, abbiamo buoni motivi per rimanere fiduciosi per quanto riguarda l’economia europea e la sua capacità di superare l’attuale turbolenza. Martedì prossimo, 11 settembre, su incarico della Commissione, pubblicherò le previsioni intermedie di crescita per il 2007 sia per l’area dell’euro sia per l’Unione europea, il che ci fornirà una prima indicazione del possibile impatto della crisi.</p>
      <p sl="es">Nello stesso giorno avrò l’opportunità di presentare queste previsioni al Parlamento dinanzi alla commissione per i problemi economici e monetari. Per le previsioni per il 2008 e oltre, come sapete, occorrerà attendere che pubblichiamo le nostre previsioni a novembre, come di consueto.</p>
    </intervention>
    <intervention id="3-183" speaker_id="photo_generic" name="Charlie McCreevy" is_mep="True" mode="spoken">
      <p sl="en">Membro della Commissione . − Signor Presidente, la crisi dei mutui subprime statunitensi e il loro potenziale impatto sull’Europa hanno assorbito la nostra attenzione nelle ultime settimane. Il mercato europeo dei mutui ha caratteristiche diverse da quello statunitense, quindi è meno probabile che dei problemi di simile portata si verifichino in Europa nel futuro prossimo. I prestiti subprime in Europa sono molto limitati se paragonati agli Stati Uniti, e inoltre esistono dei meccanismi di tutela, come le norme sul prestito e i limiti al prestito/valore.</p>
      <p sl="en">La recente turbolenza ha però dimostrato chiaramente l’interdipendenza e la globalizzazione dei mercati finanziari. I rischi sono stati distribuiti in maniera saggia, il che è positivo. Il contagio, invece, costituisce un problema. Alcune banche europee e fondi patrimoniali sono esposti ai titoli legati al subprime . Si sono verificati problemi concreti, nella fattispecie per via della contrazione dei mercati delle carte commerciali e di quelle garantite da attività.</p>
      <p sl="en">Quale lezione può trarre l’Europa da questa crisi? E’ prematuro per trarne conclusioni definitive, poiché è troppa l’incertezza sul mercato. È altresì importante reagire in modo ragionevole, valutando la situazione con calma. Reagire in fretta, cambiando strategia, è probabilmente la reazione sbagliata.</p>
      <p sl="en">Dalle nostre considerazioni preliminari emergono i seguenti punti:</p>
      <p sl="en">Primo, l’interdipendenza dei mercati mostra quanto sia importante avere un approccio alla regolamentazione convergente a livello globale, con norme prudenziali ragionevoli e adeguati standard per la tutela degli investitori. Ciò rende i dialoghi della Commissione con le autorità di regolamentazione degli Stati Uniti e altre giurisdizioni ancora più importanti. Occorre mantenere alti livelli normativi in tutti i mercati finanziari globali, visti i rischi di contaminazione.</p>
      <p sl="en">Secondo, per quanto riguarda i mutui statunitensi, sorgono inevitabilmente interrogativi. Anche se sostengo il concetto della facilitazione dell’accesso al mercato immobiliare per le persone che normalmente non sarebbero in grado di acquistare una casa, col senno di poi l’adeguatezza della normativa e la tutela dei consumatori saranno oggetto di dibattito. Sono previste misure correttive, ma ci vorrà tempo per risolvere il problema.</p>
      <p sl="en">Una delle lezioni da trarre dalla crisi è l’importanza di educare i cittadini sulla finanza durante tutto l’arco della vita, garantendo al contempo una condotta responsabile nel campo dei mutui. Nell’Unione europea stiamo già considerando tali questioni nel quadro del nostro lavoro sul credito al consumo, sul credito ipotecario e sulla sensibilizzazione dei consumatori.</p>
      <p sl="en">Terzo, il trasferimento dei crediti ipotecari e dei rischi ad essi associati ad altri è stato al centro della crisi. A volte tali rischi sono tornati alla banca erogante, nel momento in cui i loro strumenti finanziari non erano più redditizi o non potevano finanziare i titoli erogati dalla banca.</p>
      <p sl="en">Dobbiamo senza dubbio analizzare attentamente i meccanismi in gioco, ovvero il ruolo dei conduit e degli strumenti speciali, e la loro importanza per le banche europee.</p>
      <p sl="en">I problemi della valutazione dei complessi prodotti derivati e dei meccanismi di compensazione del mercato nel caso di turbolenze sui mercati richiedono anch’essi un’analisi più approfondita. La recente crisi sui mercati ha inoltre evidenziato l’importanza dei rischi di reputazione, oltre che dei rischi di liquidità, come motori di una corretta valutazione dell’esposizione al rischio delle banche nei confronti delle operazioni complesse.</p>
      <p sl="en">Quarto, cosa ne è di “Basilea II”, la nuova direttiva sui requisiti patrimoniali per le banche? “Basilea II” consente alle banche e ai fondi di investimento di valutare in modo adeguato i rischi e di calibrare correttamente i loro requisiti patrimoniali, cosa che avverrà anche con “Solvibilità II”, che è l’equivalente di Basilea per il settore assicurativo.</p>
      <p sl="en">Comunque ciò non significa che dobbiamo essere compiacenti. I legislatori dovranno esaminare attentamente le implicazioni che ne scaturiranno. Occorrerà ad esempio concentrarsi maggiormente sulla calibratura del patrimonio dei prodotti complessi e sulla capacità delle banche di individuare i potenziali problemi nelle situazioni di crisi, fra cui la potenziale concentrazione di rischi in certi settori.</p>
      <p sl="en">Quinto, molti hedge fund sono stati particolarmente attivi nei mercati creditizi strutturati. Molti di tali hedge fund , coi loro facoltosi investitori privati o istituzionali, potrebbero aver subito perdite, a volte pesanti, negli ultimi mesi. E’ così che funzionano i mercati.</p>
      <p sl="en">Gli operatori esperti in hedge fund ne sono consapevoli. I mercati finanziari funzionano in base al rischio. Non critico quanti fanno fortuna nei periodi di vacche grasse, ma non verserò neanche delle lacrime adesso se vi saranno delle perdite. Tuttavia, la cosa più importante è che i fallimenti nel campo degli hedge fund , a quanto pare, non hanno contagiato il sistema finanziario nel suo complesso. Le norme sui fondi di investimento, gli USIT, hanno tenuto. Come ci aspettavamo, il nostro quadro prudenziale e i controlli sul rischio bancario hanno impedito che i fallimenti degli hedge fund causassero turbolenze più diffuse.</p>
      <p sl="en">Per quanto molti vogliano demonizzare gli hedge fund , non sono la causa delle difficoltà sul mercato. Non dimentichiamoci dove affonda le sue radici l’attuale crisi: nel prestito di bassa qualità, aggravato dalla cartolarizzazione di tali prestiti in veicoli fuori bilancio, di cui in pochi comprendevano i rischi associati. Sono queste le questioni su cui le autorità prudenziali e i supervisori dovranno concentrarsi nel futuro.</p>
      <p sl="en">Il sesto punto è il seguente: qual è stato il ruolo delle agenzie di valutazione del credito in questa crisi? Ho già espresso le mie critiche sulla lentezza con la quale hanno rivisto al ribasso le loro valutazioni per i finanziamenti strutturali sostenuti dai mutui subprime . Fino a che punto la loro metodologia è stata valida? In che misura le limitazioni relative alla valutazione dei prodotti strutturali, sulla base delle valutazioni standard delle imprese, sono state spiegate e comprese?</p>
      <p sl="en">I potenziali conflitti di interesse delle agenzie di valutazione rappresentano un altro motivo di preoccupazione: da un lato agiscono da consulenti delle banche su come strutturare la loro offerta per ottenere la migliore combinazione di valutazioni; dall’altro, le agenzie di valutazione del credito forniscono delle valutazioni sulle quali gli investitori fanno molto affidamento. Ciò riguarda anche le autorità di regolamentazione, vista la loro importanza per il calcolo dei requisiti patrimoniali delle banche.</p>
      <p sl="en">E’ stato affermato che vi è stata un’inflazione di valutazione ingiustificata per i prodotti strutturali. Il ruolo delle agenzie di rating del credito deve esser più chiaro per quanto riguarda quello che fanno e quello che non possono fare, fino a che punto sono affidabili o non affidabili. Sto seguendo tali questioni con il comitato delle autorità europee di regolamentazione dei valori mobiliari (CESR), e intendo affrontarle con i nostri partner internazionali.</p>
      <p sl="en">Ciò di cui abbiamo bisogno sono norme e principi chiari, solidi e metodici che siano applicati in modo rigoroso, nonché una comprensione molto più approfondita da parte degli investitori degli utilizzi e delle limitazioni delle valutazioni, nonché della loro credibilità e viceversa. E’ necessario definire chiaramente il campo di applicazione dei conflitti di interesse per quanto riguarda la loro influenza sulle valutazioni. Va da sé che gli altri attori del mercato devono dare prova di coscienziosità. Dov’era questa coscienziosità? Le società e i loro dipendenti stavano valutando continuamente e obiettivamente la qualità degli strumenti che vendevano e compravano e le implicazioni in termini di rischio delle strutture di tali strumenti, oppure si basavano solo su supposizioni? Si sono fermati per considerare la solidità delle attività che li sostenevano, i rischi di frode, l’affidabilità degli ordinanti e le tendenze del mercato? Dubitavano essi stessi delle valutazioni e avevano accesso ai dati necessari, sia qualitativamente che quantitativamente, per farlo?</p>
      <p sl="en">Spero che i consigli di amministrazione di tutte le società finanziarie esaminino le loro azioni e ne traggano le dovute conclusioni. E’ nostra opinione che una normativa leggera e fondata sui principi sia il miglior approccio per il settore finanziario, poiché ha dimostrato la sua validità. Tuttavia, dobbiamo rimanere vigili e trarre le dovute lezioni. Tutte le parti devono assumersi le proprie responsabilità in tutta serietà.</p>
    </intervention>
    <intervention id="3-184" speaker_id="729" name="John PURVIS" is_mep="True" mode="spoken" nationality="United Kingdom" birth_date="06-07-1938" birth_place="St. Andrews " p_group="Group of the European People's Party (Christian Democrats) and European Democrats" m_state="GB">
      <p sl="en">a nome del gruppo PPE-DE . – Signor Presidente, mentre il Consiglio non si riuniva, la Banca centrale europea era perlomeno al lavoro e credo che le si debba riconoscere il merito per aver fermato il possibile propagarsi del contagio in Europa. Speriamo che continui a rivestire questo ruolo con ragionevolezza.</p>
      <p sl="en">Ma spesso e volentieri sembra essere un elemento inevitabile del ciclo finanziario che la corsa verso il vantaggio competitivo porti a degli eccessi, i quali a loro volta portano ad una prevedibile battuta di arresto. Tali pressioni sono in gran parte responsabili anche della spinta a sviluppare questi strumenti finanziari innovativi descritti dal Commissario McCreevy, e che si nascondono dietro l’attuale crisi del mercato statunitense dei mutui subprime e del loro conseguente contagio in Europa.</p>
      <p sl="en">A mio parere questa situazione non giustifica una caccia alle streghe nei confronti degli hedge fund , poiché sono stati forse vittime sofisticate, o ingenue, di queste alchimie di nuova invenzione. Allo stesso modo, delle banche solitamente caute ma ingenue sono state tentate dai tassi d’interesse maggiorati pagati da questi strumenti con una valutazione apparentemente alta, per quello che si è rivelato troppo bello per essere vero.</p>
      <p sl="en">Sembra che pochi operatori dei mercati finanziari, nonché probabilmente pochi regolatori, comprendano sufficientemente questi strumenti, questi derivati creditizi, queste obbligazioni di debito collateralizzate. Men che meno comprendono appieno i potenziali rischi e le implicazioni. E’ pertanto necessario che le autorità sia statunitensi che europee – e sono felice di vedere che il Commissario McCreevy affronterà la questione così seriamente – acquistino più dimestichezza con tali meccanismi, con la loro strutturazione e la loro suddivisione, come le sue sottounità sono valutate, contabilizzate, nonché col loro marketing , con la loro liquidità e scambiabilità.</p>
      <p sl="en">Come in ogni altro settore, anche nel campo dei meccanismi finanziari l’innovazione è auspicabile. Ciò non deve essere ostacolato ma, quando è probabile che emergano problemi di questo genere, è necessario che i dirigenti e autorità di regolamentazione si assumano le loro responsabilità per comprenderli appieno e, se necessario, introducano le dovute limitazioni.</p>
    </intervention>
    <intervention id="3-185" speaker_id="4429" name="Robert GOEBBELS" is_mep="True" mode="spoken" nationality="Luxembourg" birth_date="03-04-1944" birth_place="Luxembourg" p_group="Group of the Progressive Alliance of Socialists and Democrats in the European Parliament" m_state="LU">
      <p sl="fr">a nome del gruppo PSE. – Signor Presidente, il costo delle turbolenze verificatesi sui mercati finanziari in agosto non è ancora chiaro. Come abbiamo appena sentito, la Commissione si attende un impatto negativo sulla crescita. Le perdite reali subite dalle banche e da altri attori finanziari verranno alla luce soltanto quando saranno stilati i loro bilanci annuali.</p>
      <p sl="fr">Secondo il Commissario Almunia, non disponiamo ancora di sufficienti informazioni sulla reale esposizione complessiva di tutti gli attori. Il fatto che coloro che si sono assunti rischi eccessivi stiano pagando il conto è un principio salutare, ma dietro l’attivismo speculativo del mondo finanziario vi sono le vittime, ovvero le famiglie intrappolate nell’illusione dei mutui che promettono una crescita illimitata sul mercato immobiliare, nonché i piccoli investitori che sono stati indirizzati verso rischi che sono stati sottovalutati da quanti hanno lucrato sulle laute commissioni, fra cui le agenzie di rating del credito.</p>
      <p sl="fr">Il gruppo dei socialisti chiede da anni un monitoraggio più rigoroso degli hedge fund e tutti gli strumenti speciali che i mercati non fanno che moltiplicare. Come afferma Carlo Ciampi, lo sviluppo tumultuoso dei derivati è privo di qualsivoglia controllo. Persino i direttori delle banche principali non comprendono più questi strumenti opachi. I rischi reali, ad esempio i mutui, sono suddivisi all’infinito, e inclusi ripetutamente in prodotti di fondi di investimento e strumenti borsistici, col risultato che nessuno riesce più a rintracciare il rischio originario.</p>
      <p sl="fr">Il mercato si attende che le banche centrali tirino gli speculatori fuori dall’impiccio. La BCE in effetti lo ha fatto, nel suo ruolo di prestatore di ultima istanza. Ci si potrebbe dunque chiedere perché la BCE debba iniettare nel mercato quantità di capitale più ingenti di quanto non faccia la Federal Reserve quando questi diventa illiquido, anche se la crisi subprime è cominciata negli Stati Uniti. Le banche europee sono state più astute? Le autorità di controllo non hanno fatto bene il proprio lavoro? Il gruppo socialista chiede che la Commissione tragga le giuste lezioni dal mercato finanziario, il quale è divenuto troppo opaco e perciò estremamente pericoloso per l’economia reale.</p>
      <a text="(Applausi)"/>
    </intervention>
    <intervention id="3-186" speaker_id="28285" name="Margarita STARKEVIČIŪTĖ" is_mep="True" mode="spoken" nationality="Lithuania" birth_date="15-03-1956" birth_place="Jeniseiskas" p_group="Group of the Alliance of Liberals and Democrats for Europe" m_state="LT">
      <p sl="lt">a nome del gruppo ALDE. – Innanzi tutto, vorrei rispondere alla domanda dell’onorevole Goebbels sul perché la Banca centrale europea abbia stanziato più denaro della banca centrale statunitense. E’ perché l’economia europea è ormai la più grande del mondo. Si tratta di un’enorme sfida per tutti noi. Il fatto che l’OCSE e la Commissione europea abbiano valutato nello stesso giorno i risultati potenziali dei problemi finanziari sul mercato in modo diverso mi sorprende e rattrista. Ciò significa che la Commissione europea deve probabilmente adattare i propri modelli di valutazione economica, soprattutto perché probabilmente sono basati su metodi matematici. Ciò è preoccupante, poiché pronosticare le politiche economiche è una questione complicata e gli strumenti devono essere flessibili.</p>
      <p sl="lt">Cosa dobbiamo fare ora di fronte alle nuove sfide? Preferirei non commentare i problemi che emergono; i miei colleghi lo hanno già fatto esaurientemente. Vorrei evidenziare solo un punto. In primo luogo, la crisi si è verificata per via della politica monetaria aggressiva all’interno della Comunità quando venne fatto un tentativo di risolvere i problemi della bolla di Internet . Per tale motivo non possiamo influenzare le varie decisioni dei paesi terzi. Possiamo rafforzare il dialogo e la cooperazione con gli organi di controllo, ma l’Unione europea è alle prese con un dilemma: attualmente assistiamo a una fusione globale di istituzioni finanziarie ed è possibile che non avremo più un mercato unico, bensì avremo un mercato transatlantico dei titoli; forse avremo un qualche altro mercato nel campo delle assicurazioni. Ciò significa che dobbiamo decidere se concepiamo l’Europa come un mercato unico e se vogliamo che gli accordi siano presi a livello europeo. Possiamo accettare progetti pilota se uno dei nostri mercati figura sullo scenario internazionale in modo indipendente? Dobbiamo trovare un accordo al riguardo, altrimenti sarà molto difficile gestire questa crisi.</p>
      <p sl="lt">Vorrei sottolineare un’altra cosa. I mercati finanziari sono in fase di ricostruzione. Noi stessi abbiamo riconosciuto il ruolo delle istituzioni non bancarie nella direttiva relativa ai servizi di pagamento nel mercato interno. Dobbiamo riconoscere che stanno facendo la loro comparsa diverse banche e fondazioni islamiche, e che le reti di scambio stanno finalmente facendo il loro ingresso sui mercati finanziari. E’ inoltre necessario disciplinare le istituzioni non bancarie, con una regolamentazione comune, che renda le regole del gioco uguali sia per le istituzioni bancarie che per quelle non bancarie. Questa è l’attuale realtà.</p>
      <p sl="lt">La terza questione sulla quale vorrei soffermarmi è che sono preoccupato dal fatto che utilizziamo solo modelli rischiosi come base. Questo principio di valutazione del rischio si è rivelato molto soggettivo, e pertanto ho dei dubbi sulle direttive “Solvibilità II” e “Basilea II”. Possiamo non fidarci delle agenzie di valutazione, possiamo criticarle, ma il problema rimane. Dobbiamo fidarci degli strumenti di mercato, ovvero della liquidità. Se non possiamo vendere dei determinati titoli sul mercato, oppure se sono scambiati raramente, nessuna agenzia di valutazione le può valutare. Ciò deve essere compreso appieno ed è necessario ridurre la dipendenza della nostra normativa dalle opinioni delle agenzie di valutazione.</p>
      <p sl="lt">In conclusione, vorrei dire che non vi è alcun bisogno di salvare le istituzioni finanziarie. Posso dire sulla base della mia esperienza successiva alla crisi finanziaria in Lituania che, quando trascorrono qualche settimana in prigione, i banchieri imparano alla svelta a gestire le banche.</p>
      <a text="(Il Presidente interrompe l’oratore)"/>
    </intervention>
    <intervention id="3-187" speaker_id="2109" name="Brian CROWLEY" is_mep="True" mode="spoken" nationality="Ireland" birth_date="04-03-1964" birth_place="Dublin" p_group="European Conservatives and Reformists Group" m_state="IE">
      <p sl="en">a nome del gruppo UEN . – Signor Presidente, sarei grato ai Commissari se fornissero la loro risposta.</p>
      <p sl="en">Gli avvenimenti che si sono verificati in agosto sul mercato subprime hanno evidenziato a noi tutti una serie di problemi. Innanzi tutto, la natura globalizzata dei mercati finanziari, e la questione della rapidità con cui le autorità di regolamentazione o le autorità di controllo riusciranno a tenere il passo dello sviluppo di nuovi prodotti e nuove idee. Tuttavia, tutto ciò mi riporta alla mente una cosa che mi disse una volta un vecchio contadino di West Cork nell’Irlanda sudoccidentale: non esiste olio che faccia crescere i capelli – le mie scuse a chi nell’Aula ha problemi con i propri follicoli –, non esistono occhiali che rendano i vestiti trasparenti e, inoltre, la madre degli imbecilli è sempre incinta. La realtà è che i prodotti disponibili erano ad alto rischio, e per quanto se ne possa dire, l’idea del caveat emptor avrebbe dovuto essere al centro di ogni decisione relativa alle banche o altri fondi nei cui prodotti ad alto rischio avevamo intenzione di investire. Ciò stride col ruolo delle agenzie di rating del credito e con la loro responsabilità, non solo relativamente ai consigli che danno, ma soprattutto per quanto riguarda il loro informarci in modo trasparente sul fatto se siano loro stesse a rappresentare questi fondi oppure se ci diano consigli chiari e indipendenti.</p>
      <p sl="en">I colleghi si ricordano probabilmente che, diversi anni fa, abbiamo discusso una direttiva sul credito al consumo, e l’intero ambito della trasparenza e della necessità che i consumatori possano rivolgersi a consulenti indipendenti era un elemento centrale. E’ ridicolo che alcune delle più grandi istituzioni finanziarie del mondo – alcune di queste in Europa – che poi spendono così tanto denaro per consulenze sugli acquisti e ci dicono come dobbiamo gestire le nostre economie, siano adesso in cattive acque a causa delle loro scelte di investimento sbagliate.</p>
      <p sl="en">Mi congratulo con il Commissario McCreevy per la sua disponibilità ad affrontare questa tematica e alcuni di questi settori. Ritengo inoltre che sia fondamentale adesso, non solo per quanto riguarda le agenzie di valutazione del credito, bensì anche in relazione al rischio che corrono le banche europee a causa delle politiche di alcuni di questi investimenti, e la settimana prossima …</p>
      <a text="(Il Presidente interrompe l’oratore)"/>
    </intervention>
    <intervention id="3-188" speaker_id="4384" name="Alain LIPIETZ" is_mep="True" mode="spoken" nationality="France" birth_date="19-09-1947" birth_place="Charenton" p_group="Group of the Greens/European Free Alliance" m_state="FR">
      <p sl="fr">a nome del gruppo Verts/ALE. – Signor Presidente, signor Commissario, onorevoli colleghi, alla luce della crisi vorrei richiamare l’attenzione su tre punti.</p>
      <p sl="fr">In primo luogo, si tratta di una crisi dovuta alle avversità che hanno colpito gli impiegati pubblici statunitensi. E’ bene capire che tutti gli impiegati pubblici statunitensi hanno dei debiti molto ingenti, definiti da noi il doppio deficit statunitense. Vi è stata questa crisi, e ne avremo delle altre, o dovute a grandi aziende statunitensi, a Stati degli USA o perfino al governo federale. Dobbiamo attenderci altre gravi crisi provenienti dagli Stati Uniti negli anni a venire.</p>
      <p sl="fr">In secondo luogo, questa crisi è scoppiata negli Stati Uniti a marzo, si è propagata nel mondo intero attraverso gli hedge fund , di cui i primi due sono falliti nel giugno scorso. Le ripercussioni per le banche europee si sono fatte sentire solo fra la fine di luglio e l’inizio di agosto. Abbiamo avuto il tempo di renderci conto che l’incendio si stava allargando. Angela Merkel, la Presidente in carica del Consiglio all’epoca del G8, ci disse di prendere provvedimenti in merito agli hedge fund , ma nessuno la ascoltò. Peggio ancora, i Paesi Bassi stanno sviluppando una politica per deregolamentare la creazione di hedge fund nel paese. L’Unione europea si esprime contro i hedge fund e al contempo ne promuove lo sviluppo sul suo proprio territorio, il che dimostra il palese fallimento da parte dell’Unione europea di introdurre delle misure di controllo e di dotarsi di norme prudenziali.</p>
      <p sl="fr">In qualità di ex relatore favorevole alle norme prudenziali e alla vigilanza dei conglomerati finanziari, per me si tratta di una sconfitta personale. Mi ricordo che fu necessaria più di una legislatura per redigere il prospetto semplificato sull’emissione di titoli in Europa. Oggi, una banca non è in grado di leggere il complesso prospetto che un’altra banca pubblica sul contenuto dei fondi che vende. Ecco a cosa siamo giunti.</p>
      <p sl="fr">Il terzo problema, come dissi alla Banca centrale anni addietro, è che non è possibile regolamentare il sistema monetario unicamente con misure mirate al tasso d’interesse debitore. A mio parere la crisi in Europa è stata accelerata dal tasso d’interesse della Banca centrale europea alla fine dell’ultimo trimestre. Non credo che sia sufficiente dire che il tasso va ridotto dello 0,5 per cento oppure mantenere lo stesso tasso o aumentarlo dello 0,5 per cento. Ci troviamo di fronte a un problema serio, che è la reintroduzione di una politica selettiva per il prestito, in modo che il tasso d’interesse possa essere fissato allo 0 per cento per gli investimenti necessari come la lotta al cambiamento climatico, mentre può essere molto più alto per i prestiti finalizzati alla speculazione.</p>
    </intervention>
    <intervention id="3-189" speaker_id="28513" name="Godfrey BLOOM" is_mep="True" mode="spoken" nationality="United Kingdom" birth_date="22-11-1949" birth_place="London" p_group="Europe of freedom and democracy Group" m_state="GB">
      <p sl="en">a nome del gruppo IND/DEM . – Signor Presidente, vorrei rivolgere le mie osservazioni alla Galleria, che è molto più affollata di quanto non lo sia questo Emiciclo di deputati. Spero che abbiate messo le cuffie perché qui oggi persone che non hanno assolutamente alcuna dimestichezza con la finanza internazionale prenderanno una serie di decisioni.</p>
      <p sl="en">Ho lavorato per 40 anni nei servizi finanziari; sono un economista di professione; e stiamo parlando di hedge fund , nonché di valuta internazionale. Se volete controllare qual è il livello di preparazione dei deputati del Parlamento europeo, beh, penso che sarete molto delusi. Ma eccoci qui a prendere delle decisioni sulla finanza globale. Il 40 per cento del PIL britannico è concentrato nella City di Londra. Abbiamo qui polacchi, cechi e lettoni che non hanno la più pallida idea di queste cose, e sono chiamati a decidere quale strada deve intraprendere la finanza internazionale nel prossimo futuro.</p>
      <a text="(Tumulto)"/>
      <p sl="en">Non ne capiscono niente di queste cose. Non ne sanno niente, come non sanno niente della politica agricola, della pesca, non ne capiscono niente di niente, ma eccoci qui.</p>
      <p sl="en">Signore e signori della Galleria, se volete vedere la finanza internazionale, andate a Dubai, New York, Los Angeles, alle Bermuda. Guardate le persone là in basso, guardatele. Nessuno di loro ha mai fatto un lavoro serio in tutta la loro vita. Questa è un’Assemblea lillipuziana, e non arriveremo a niente.</p>
    </intervention>
    <intervention id="3-190" speaker_id="28380" is_mep="True" mode="spoken" role="Presidente" name="Marek SIWIEC" nationality="Poland" birth_date="13-03-1955" birth_place="Piekary Sląskie" p_group="Group of the Progressive Alliance of Socialists and Democrats in the European Parliament" m_state="PL">
      <p sl="unknown">Vorrei farle presente che quando prende la parola nell’Emiciclo, lei si rivolge al Presidente e ai deputati, mentre coloro che partecipano alla sessione costituiscono il pubblico. La prego di avere rispetto per quanti le dimostrano rispetto ascoltandola.</p>
      <a text="(Applausi)"/>
    </intervention>
    <intervention id="3-191" speaker_id="28457" name="Luca ROMAGNOLI" is_mep="True" mode="spoken" nationality="Italy" birth_date="12-09-1961" birth_place="Roma" p_group="Non" m_state="IT">
      <p sl="it">a nome del gruppo ITS . – Signor Presidente, onorevoli colleghi, il tracollo del mercato americano dei mutui ad alto rischio ha determinato tonfi registrati nelle borse anche oggi e ha messo gli speculatori e i risparmiatori in grave crisi.</p>
      <p sl="it">Quello che hanno fatto gli operatori immobiliari statunitensi è noto a tutti: hanno offerto mutui, che poi non sono stati onorati, anche a persone ad alto rischio, mettendo in crisi non solo i prodotti finanziari ma anche molte banche. Quest’anno una percentuale molto elevata dei sottoscrittori di mutui ha smesso di pagare le rate dovute mandando in crisi tutto il sistema.</p>
      <p sl="it">In Italia, a parte le flessioni in borsa, sembra che la crisi abbia solo sfiorato il sistema bancario nazionale perché le banche italiane, a quanto pare, non hanno esposizione diretta verso i mutui subprime . Non è stato così per molte banche tedesche, britanniche e francesi e da qui il dibattito di oggi. È dunque il minimo auspicare da parte nostra l’apertura di un’inchiesta sulle maggiori agenzie di rating internazionali per il ruolo svolto in questa vicenda e intervenire quindi sull’instabilità finanziaria e sull’impatto sull’economia reale.</p>
      <p sl="it">Ma lasciate, onorevoli colleghi, che vi racconti cosa accade in Italia – perché mutui e acquisto della casa nel mio paese sono un fatto importante – e che vi riferisca quanto un importante settimanale italiano, L’Espresso , ha raccontato della moralità di alcuni politici italiani (che fra l’altro sono stati anche nostri colleghi) di fronte alle sofferenze di tanti risparmiatori e di chi si arrampica per pagare i mutui, quando invece una semplice istituzione quale il mutuo sociale potrebbe rendere la proprietà della casa una realtà. A fronte di tutto ciò sentite cosa rivela L’Espresso su tanta parte della classe politica italiana di sinistra, è bene sottolinearlo, ma anche di centro, però soprattutto di sinistra.</p>
      <p sl="it">Questi signori, di cui sono riportati nome, cognome e indirizzo, hanno goduto di eccezionali condizioni di favore nell’acquisto dell’abitazione a Roma. La raccomandazione, si dirà, è una prassi, forse anche accettata, forse è una cosa antica, nel mio paese e non solo, forse è cosa del mondo, ma quando la raccomandazione è chiesta e il favore viene ottenuto da un banca o da un’assicurazione, mi chiedo: cosa comporta in cambio, da parte di chi governa?</p>
      <p sl="it">Secondo quanto pubblicato dal settimanale, Veltroni, il successore di Prodi, Cossutta, figlia di uno dei comunisti più radicali e convinti, Violante, ex Presidente della Camera e tra i più noti censori della moralità altrui, e con loro gli onorevoli Marino, Mancino, Mastella, Casini, Proietti, Baccini hanno acquistato a Roma case con a volte addirittura 25-30 vani ad un quarto, se non meno, del costo di mercato, beneficiati in questo dai proprietari che, guarda caso, sono banche e assicurazioni.</p>
      <p sl="it">La democrazia ha i suoi costi, si dirà, e come li ha avuti quella proletaria li ha oggi il socialismo progressista, che da quello reale ha ereditato la capacità di essere concreti nel perseguire i propri interessi. Se siete strozzati dal mutuo mese dopo mese e, come il sottoscritto, avete la fortuna di soffrirne un po’ meno grazie a questo seggio e all’attività della consorte che adesso partecipa, dovete prendervela con comunisti, vecchi e nuovi, che hanno deciso di liberalizzare le licenze dei taxi e gli orari dei barbieri e di vendere le medicine nei supermercati, ma hanno lasciato le banche libere di decidere dei sacrifici da imporre alla vostra famiglia, di ipotecare il vostro futuro e la vostra vita.</p>
      <p sl="it">Prendetevela con voi stessi, cittadini italiani ed europei, se avete deciso di fare altro piuttosto che carriera in uno dei partiti italiani che governano e hanno governato città, regioni e nazioni, e che governano governati dalla Banche.</p>
    </intervention>
    <intervention id="3-192" speaker_id="28385" name="Cristobal MONTORO ROMERO" is_mep="True" mode="spoken" nationality="Spain" birth_date="28-07-1950" birth_place="Jaén" p_group="Group of the European People's Party (Christian Democrats) and European Democrats" m_state="ES">
      <p sl="es">Signor Presidente, signor Presidente in carica del Consiglio, signori Commissari, vorrei innanzi tutto ringraziare le nostre autorità per avere pronunciato parole di ottimismo di fronte alla crisi che stiamo attraversando.</p>
      <p sl="es">Allo stesso tempo, tuttavia, vorrei anche dare a questa discussione un contributo quanto più possibilmente improntato al realismo, perché nascondere la gravità dei fatti porterebbe solo confusione per quanto riguarda la ricerca di soluzioni.</p>
      <p sl="es">In primo luogo, stiamo attraversando una crisi che era stata prevista, non si tratta di una sorpresa. Sapevamo da almeno un anno ciò sarebbe successo, e vi è stata una mancanza di attenzione, una mancanza di capacità di reazione.</p>
      <p sl="es">In secondo luogo, ci troviamo di fronte a una grave crisi. Il presidente della Bundesbank lo ha ribadito solo poco più di tre giorni fa. Potremmo essere all’inizio di una classica crisi bancaria dove i consumatori non si fidano più delle banche.</p>
      <p sl="es">In terzo luogo, l’Europa è stata contagiata dalle istituzioni finanziarie di paesi che non sono stati in grado di far registrare degli utili perché le loro economie erano relativamente stagnanti, e hanno quindi cercato di perseguire l’utile ad un rischio più alto. E’ quindi possibile dire che le autorità di controllo, le autorità prudenziali europee, non sono riuscite a impedire che ciò si verificasse.</p>
      <p sl="es">La Banca centrale europea è pertanto la prima a intervenire nella crisi, è stata lei ad apportare la maggiore quantità di capitale, proprio perché si trova in Europa, nel cuore dell’Europa, che si sta riprendendo dal punto di vista economico, ed è qui che la crisi potrebbe colpire più duramente. Vi è quindi bisogno di maggiore chiarezza su quali sono le ripercussioni reali e sull’entità effettiva di questa crisi.</p>
      <p sl="es">Indubbiamente la quarta caratteristica di quanto stiamo attraversando, le circostanze in cui ci troviamo, è rappresentata, in breve, dalla reazione delle nostre autorità monetarie, ovvero la reazione della Banca centrale europea.</p>
      <p sl="es">A mio avviso, la BCE ha agito correttamente quando ha effettuato questi apporti di liquidità, giacché stiamo assistendo a un ritiro di liquidità. Tuttavia, è anche vero che è paradossale che ciò debba accadere proprio quando l’Europa è in procinto di alzare i tassi d’interesse al fine di limitare la liquidità del sistema e di limitare il credito. Si tratta di un paradosso importante che deve essere spiegato con chiarezza, senza la confusione che è sorta in seguito alle spiegazioni fornite nel mese di agosto.</p>
      <p sl="es">Chiarire la situazione è fondamentale, perché stiamo parlando dell’indebitamento di milioni di famiglie e milioni di piccole e medie imprese, che dipendono dai tassi d’interesse variabili in Europa. E’ pertanto fondamentale chiarire la situazione relativa ai tassi d’interesse e chiamare alla cautela in materia di aumenti del tasso d’interesse in Europa, allo scopo di consolidare la crescita economica e la creazione di posti di lavoro, cose di cui abbiamo estremamente bisogno a questo punto dell’integrazione europea.</p>
    </intervention>
    <intervention id="3-193" speaker_id="1985" name="Pervenche BERÈS" is_mep="True" mode="spoken" nationality="France" birth_date="10-03-1957" birth_place="Neully-sur-Seine" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">Signor Presidente, signori Commissari, onorevoli colleghi, pur essendo il potente organo legislativo dell’Unione europeo, non riusciremo a fare alcunché per quanto concerne l’origine di questa crisi. Siamo impotenti di fronte a una legislazione statunitense che non riesce a capire la tutela dei consumatori nel settore dei mutui, siano essi mutui bancari o mutui emessi da altre istituzioni.</p>
      <p sl="fr">Cerchiamo di essere realisti: stiamo assistendo a una crisi di cui dobbiamo correggere urgentemente gli effetti, pur traendone al contempo delle lezioni a lungo termine.</p>
      <p sl="fr">Non illudiamoci: i cittadini europei sono preoccupati, a ragione, dalle conseguenze di questa crisi di finanziamento dell’economia reale. Non illudiamoci: i nostri concittadini non comprendono il fatto che, per rimediare all’assunzione di rischio di alcuni, la cui modalità di remunerazione non corrisponde a nessuna logica economica, sono le istituzioni pubbliche come la Banca centrale europea che alla fine dei conti sono costrette a intervenire per garantire la liquidità del mercato.</p>
      <p sl="fr">Cerchiamo di affrontare la situazione. Cerchiamo di prendere una posizione degna dell’Europa, ovvero una posizione fondata sul realismo e su delle proposte. Alla fine la Banca centrale ha fatto il suo lavoro di finanziatore di ultima istanza. Tuttavia, come organo di controllo, non è in grado di quantificare l’effettiva realtà dei rischi assunti dagli attori del mercato. Dobbiamo migliorare i poteri di controllo delle autorità europee, ed è suo compito, signor Commissario, rivestire anche lei un ruolo attivo a questo riguardo.</p>
      <p sl="fr">Cerchiamo di affrontare la situazione: parliamo da anni di valore equo, e proprio tale valore equo ha peggiorato oggi le condizioni per valutare i suprime .</p>
      <p sl="fr">Cerchiamo di affrontare la situazione: signor Commissario, per quanto riguarda le agenzie di rating del credito, il codice di condotta IOSCO non è all’altezza della situazione attuale. E’ necessario un mercato realmente competitivo, nel quale non vi siano conflitti di interesse e che sia caratterizzato da una maggior trasparenza.</p>
      <p sl="fr">Infine, armiamoci di spirito utopico e speriamo che la bolla finanziaria venutasi così a creare serva a liberare finalmente le risorse per gli investimenti di cui ha bisogno l’Europa per affrontare la questione del clima e dell’energia. A volte l’utopia può essere la migliore forma di realismo.</p>
    </intervention>
    <intervention id="3-194" speaker_id="36393" name="Andrea LOSCO" is_mep="True" mode="spoken" nationality="Italy" birth_date="31-03-1951" birth_place="Cardito" p_group="Group of the Alliance of Liberals and Democrats for Europe" m_state="IT">
      <p sl="it">Signor Presidente, onorevoli colleghi, ci ritroviamo in questo Parlamento ad affrontare nuovamente un argomento già affrontato nel luglio scorso. Già in quella sede furono avanzate alcune perplessità sulla crisi che ormai stava per investire la zona euro. Si trattava di una crisi annunciata, come indicavano le notizie che venivano dagli USA.</p>
      <p sl="it">Che i prezzi degli immobili negli USA fossero eccessivamente gonfiati e che il sistema statunitense permettesse la concessione di prestiti troppo alla leggera a persone poco solvibili, o che tali mutui fossero ad interessi così alti, era una notizia oramai già evidente da tempo ed erano quindi inevitabili le turbolenze a catena nel mercato globale.</p>
      <p sl="it">Quali sono i soggetti che hanno partecipato a questo gioco? Gli investitori, i cittadini, americani soprattutto, ma anche europei, i quali ne stanno subendo gli effetti negativi; i cittadini e gli investitori, i risparmiatori. Si tratta quindi di capire se quest’Aula e le istituzioni in generale hanno come riferimento la tutela dei risparmiatori. Tutelare i risparmiatori significa capire qual è il ruolo svolto dagli altri attori in questo quadro o su questo scenario, qual è il ruolo delle società di rating , le quali molto spesso manifestano grande incoerenza e conflitti a volte non denunciati. Credo che le regole e le norme dovrebbero servire a determinare tutto ciò.</p>
      <p sl="it">Tale crisi ha inoltre messo in rilievo una forte contraddizione nel momento in cui la BCE è costretta a immettere sul mercato flussi economici e ad alzare contemporaneamente i tassi d’interesse per far fronte al pericolo di inflazione. Speriamo che tale situazione non debba determinarsi entro breve.</p>
      <p sl="it">Tuttavia, se ciò accade, significa che dobbiamo porci l’interrogativo di come le norme che regolano i soggetti sulla scacchiera mondiale –poiché si tratta di una crisi che ha messo in risalto ancora una volta l’aspetto della globalizzazione – vanno a definire il comportamento di ciascun soggetto.</p>
    </intervention>
    <intervention id="3-195" speaker_id="26828" name="Guntars KRASTS" is_mep="True" mode="spoken" nationality="Latvia" birth_date="16-10-1957" birth_place="Rīga" p_group="Union for Europe of the Nations Group - Vice" m_state="LV">
      <p sl="lv">Signor Presidente, l’attuale instabilità finanziaria non dovrebbe essere una sorpresa, ma quando si è materializzata, tutti sono rimasti scioccati. L’insicurezza dei consumatori e i mutui hanno dato origine ad una crescita della domanda di liquidità. Si stanno verificando delle correzioni di mercato perché per lungo tempo il costo del denaro è stato troppo basso, e ciò ha eroso i livelli per la valutazione degli investimenti. Una mancanza di fiducia nel mercato ha danneggiato perfino gli attivi dotati di attrattiva, i quali non avrebbero dovuto essere soggetti alla correzione dei prezzi verso il basso. Possiamo essere quindi certi che il denaro facilmente accessibile, a basso costo, non crea una crescita stabile. La base di una crescita stabile è una riforma proattiva dei sistemi, da investimenti efficaci che funzionino più liberamente e in maniera più trasparente. Attualmente molti temono che la crisi di liquidità possa trasformarsi in una crisi di insolvenza. L’instabilità che inizia sotto forma di crisi di liquidità può degenerare in una crisi di insolvenza, poiché gli attori del mercato, convinti che il loro livello di conoscenze non sia adeguato, non saranno disposti a prestare denaro gli uni agli altri. La crisi immobiliare potrebbe creare gravi complicazioni in diversi Stati membri dell’Unione, non solo negli Stati Uniti. Gli investitori e i titolari di depositi non riacquisteranno la fiducia nel mercato finanziario fintanto che non saranno convinti che le valutazioni sono corrette. Ciò significa che i premi al rischio potrebbero crescere, e di conseguenza il consumo delle imprese e delle famiglie diminuirà. Ciò potrebbe ridurre i movimenti degli investimenti oppure, in alcuni casi, persino azzerarli. Coloro che definiscono la politica fiscale e monetaria dell’Europa devono esservi preparati. I responsabili della politica fiscale avranno la responsabilità primaria di stabilizzare la situazione. Per quanto riguarda la politica monetaria possiamo aspettarci dei tassi d’interesse più bassi, così tanto attesi da molti politici europei. Allo stesso tempo il mercato non deve alimentare la convinzione fuorviante che gli investimenti rischiosi rimarranno. Sia i tassi debitori che le richieste di garanzie collaterali riducono il danno morale che una tale convinzione potrebbe causare. A lungo termine, le banche centrali devono migliorare i meccanismi di regolamentazione dei mercati finanziari, al fine di garantire una maggior chiarezza e certezza al loro interno. Grazie.</p>
    </intervention>
    <intervention id="3-196" speaker_id="1222" name="Karsten Friedrich HOPPENSTEDT" is_mep="True" mode="spoken" nationality="Germany" birth_date="06-04-1937" birth_place="Osnabrück" p_group="Group of the European People's Party (Christian Democrats) and European Democrats" m_state="DE">
      <p sl="de">Signor Presidente, signor Commissario, onorevoli colleghi, non è ancora chiaro quale sia l’entità complessiva dell’instabilità avvertita sui mercati finanziari internazionali. I punti deboli sono la bassa affidabilità creditizia di coloro che contraggono i mutui sul mercato statunitense dei mutui e gli errori fatti in sede di valutazione dei rischi del credito e/o in sede di verifica degli stessi. Potremmo chiederci cos’è accaduto a questo punto a “Basilea II” negli Stati Uniti; mi rendo conto che questo punto non è ancora stato sollevato, ma sarebbe stato utile.</p>
      <p sl="de">Negli Stati Uniti, sono state finora effettuate correzioni su mutui per un importo di 120 miliardi di dollari. Questo fatto ha da solo innescato uno choc dovuto alla correzione dei tassi d’interesse le cui proporzioni ci sono note. Circa altri 700 miliardi in mutui saranno soggetti a correzioni nei prossimi due anni. Una maggior suscettibilità da parte degli investitori ha acuito il problema, con una diminuzione della fiducia e della propensione agli investimenti ad alto rischio. Perfino i consigli di amministrazione delle banche ammettono adesso che non sapevano cosa facevano. La mancanza di fiducia da parte degli investitori e delle valutazioni realistiche impediscono il ritorno ad una situazione normale, un processo che senza dubbio non risparmierà nemmeno i professionisti degli organi di controllo bancario.</p>
      <p sl="de">La fiducia non può essere espressa con le statistiche, per mezzo di formule matematiche. Tuttavia, la trasparenza è foriera di fiducia e facilita il controllo dei rischi. Signor Commissario, lei ha accennato a “Solvibilità II”. I rischi associati agli hedge fund e ai mutui subprime sono stati finora tendenzialmente bassi nel settore assicurativo, livello che deve essere mantenuto. E’ per tale motivo che “Solvibilità II” ha per obiettivo quello di fornire le basi e gli incentivi giusti.</p>
      <p sl="de">Le presenti proposte prevedono che gli investimenti alternativi come gli hedge fund e i titoli sostenuti da capitali, che spesso sono anche esposti al rischio subprime , siano soggetti, come conseguenza standard di “Solvibilità II”, all’obbligo di essere sostenuti nella misura del 45 per cento da capitali propri. Questa percentuale potrebbe sembrare alta a prima vista, ma costituisce un chiaro incentivo per le imprese, affinché esse spingano un hedge fund di loro interesse a rivelare i propri investimenti agli investitori. A mio parere, vi è un principio che può essere applicato in questo caso, ovvero che solo quanti dispongono delle conoscenze necessarie dovrebbero fare degli investimenti di capitale ad alto rischio.</p>
      <p sl="de">Il Parlamento europeo invoca da tempo la trasparenza per quanto riguarda prodotti e meccanismi finanziari specifici. E’ ora che la Commissione fornisca una risposta per quanto riguarda la creazione di ulteriori norme sulla trasparenza per gli oltre 9 000 hedge fund esistenti. Sono necessarie inoltre delle regole sulla trasparenza per le agenzie di rating del credito. Una valutazione più realistica del rischio creditizio globale gioverebbe a entrambi.</p>
      <p sl="de">Nel corso degli ultimi anni, i bilanci e l’economia dell’Europa hanno accumulato debiti multipli. La contrazione di prestiti a tassi d’interesse bassi e pertanto allettanti è automaticamente causa di squilibri fra le prestazioni nel campo monetario e in quello dell’economia reale.</p>
    </intervention>
    <intervention id="3-197" speaker_id="4483" name="Ieke van den BURG" is_mep="True" mode="spoken" nationality="Netherlands" birth_date="06-03-1952" birth_place="Apeldoorn" p_group="Socialist Group in the European Parliament" m_state="NL">
      <p sl="en">Signor Presidente, vi sono molte cose da dire su questa crisi finanziaria, ma utilizzerò i due minuti a mia disposizione per soffermarmi su tre ambiti dove a mio avviso dobbiamo agire.</p>
      <p sl="en">Il primo riguarda la mancanza di regolamentazione. Diversi deputati vi hanno già accennato. La comparsa di nuovi prodotti complessi, e in particolare la diversificazione e la cartolarizzazione dei rischi rappresentano un elemento chiave in questa crisi. Ci sono stati presentati come un metodo perfetto per liberarci dei rischi, ma adesso è chiaro che la diversificazione ha anche portato ad una proliferazione del rischio nonché dell’incertezza che adesso regna sovrana.</p>
      <p sl="en">Il secondo elemento relativo alla regolamentazione si riscontra in gran parte al di fuori del mercato regolamentato: le attività fuori borsa e gli hedge fund , come è già stato menzionato in precedenza. Penso proprio che dobbiamo chiarire dove portino questi punti oscuri. So che il Commissario McCreevy non è d’accordo, ma sono convinto che sia veramente giunta l’ora di valutare la possibilità di regolamentare, il che non vuol dire un eccesso di regolamentazione, il lasciarsi andare al panico, bensì condurre uno studio serio. E’ questo che dovrebbe fare la Commissione.</p>
      <p sl="en">Un altro elemento è la carenza di informazioni e di trasparenza. Ciò è anche stato menzionato da molti. Vorrei accennare anche alle agenzie di rating , e delle regole in materia di contabilità a cui ha fatto riferimento l’onorevole Berès – la questione del valore equo. Ciò si riallaccia al mio terzo punto, che riguarda la mancanza di coordinamento e cooperazione. Si tratta di un elemento che abbiamo visto nelle azioni che sono state intraprese dalla BCE, la quale ha giustamente fornito liquidità ma non ha ottenuto le informazioni né ha gli strumenti necessari per punire quanti hanno provocato la crisi. Deve sussistere un legame molto più stretto fra la BCE e le conoscenze in suo possesso da una parte e gli organi di controllo dall’altra. Un elemento molto importante riguarda la cooperazione e il consolidamento del controllo a livello europeo, un controllo che abbia ben chiaro il dipanarsi di tali fenomeni all’apice del mercato, nonché dei nuovi fenomeni di cui sopra.</p>
      <p sl="en">Ho affermato diverse volte che abbiamo bisogno di un controllo a livello europeo di questo genere. La gente poi, anche se è d’accordo, mi dice che bisogna sempre aspettare l’avvento di una crisi, perché non ci si rende conto dell’urgenza del problema. Ritengo che sia giunta l’ora di agire, perché la crisi è già in corso.</p>
    </intervention>
    <intervention id="3-199" speaker_id="4274" name="Olle SCHMIDT" is_mep="True" mode="spoken" nationality="Sweden" birth_date="22-07-1949" birth_place="Skärv" p_group="Group of the Alliance of Liberals and Democrats for Europe" m_state="SE">
      <p sl="sv">Signor Presidente, le turbolenze finanziarie di quest’estate hanno chiaramente mostrato quanto siano strettamente legati i mercati. Il mercato finanziario globale funziona letteralmente senza mai fermarsi, con milioni di transazioni che ci riguardano tutti. Le nuove tecnologie creano delle condizioni del tutto nuove. Le possibilità di creare delle prospettive migliori per lo sviluppo degli investimenti sono cresciute in maniera drammatica. L’accesso al capitale di rischio è di importanza fondamentale a tale riguardo. Molti nuovi strumenti finanziari, che sono stati chiamati in causa da qualcuno oggi, hanno avuto una funzione in gran parte positiva e hanno incrementato la liquidità e le opportunità di investimento.</p>
      <p sl="sv">Il fatto che l’Europa abbia una banca centrale si è rivelato un fatto positivo durante le turbolenze delle ultime settimane sui mercati finanziari. La BCE è stata in grado di agire più rapidamente di quanto non abbia fatto la sua controparte a Washington ed ha inoltre reagito rapidamente per calmare i mercati, motivo per cui la BCE merita il nostro apprezzamento.</p>
      <p sl="sv">Non sappiamo ancora fin dove si spingerà la crisi dei mutui statunitensi. L’autunno sarà cruciale con l’emergere di nuove statistiche. Spero che vi sarà un normale aggiustamento di mercato, senza grandi contraccolpi, che potrebbero colpire l’economia regionale, economia che all’interno dell’Unione europea è in buono stato di salute. Spero – a differenza di alcuni miei colleghi, si intende – che non ci lasceremo andare a reazioni eccessive in Europa né che ci illuderemo che la soluzione necessiti sempre di più regole e più decisioni prese troppo in fretta, come ha affermato il Commissario Mr McCreevy. Nonostante il Sarbanes-Oxley Act statunitense, esauriente strumento di regolamentazione, i mutui a rischio non sono stati individuati in tempo. Un mercato finanziario che funzioni bene richiede un approccio equilibrato, e spazio per i nuovi metodi, unitamente ad una legislazione che rafforzi gli interessi dei consumatori. A mio parere la direttiva relativa ai mercati degli strumenti finanziari rappresenta un buon esempio a questo riguardo.</p>
      <p sl="sv">Per un liberale come me, l’apertura e la trasparenza sono di importanza fondamentale sui mercati finanziari. Vorrei inoltre vedere più cooperazione fra le autorità finanziarie dell’Unione europea, allo scopo di contrastare le crisi e fornire una risposta rapida.</p>
      <p sl="sv">Signor Presidente, signori Commissari, non posso esimermi dal fare un’osservazione a margine: quando in tutto il mondo tira aria di tempesta, è ovvio che una piccola valuta e un piccolo mercato come quelli svedesi ne risentano immediatamente. Gli eventi di quest’estate mi hanno convinto ulteriormente della necessità che la Svezia entri a far parte dell’euro.</p>
    </intervention>
    <intervention id="3-200" speaker_id="21817" name="Mario BORGHEZIO" is_mep="True" mode="spoken" nationality="Italy" birth_date="03-12-1947" birth_place="Torino" p_group="Non" m_state="IT">
      <p sl="it">Signor Presidente, onorevoli colleghi, esiste anche sulle banche europee un grave spettro della debacle a seguito dei mutui subprime . Molti dei loro fondi di gestione irresponsabilmente si sono riempiti di prodotti derivati. Esiste un grave rischio di contagio attraverso la private equity. Le banche hanno rifilato irresponsabilmente agli investitori istituzionali e quindi poi anche ai risparmiatori mutui bond presentandoli come provvisti di rating a tripla A, teoricamente senza rischi come i titoli di stato e non ad altissimo rischio default come i negative equity loans .</p>
      <p sl="it">La speculazione, resa libera di spadroneggiare nel mercato finanziario mondializzato, ha fatto credere ai piccoli risparmiatori che i derivati fossero la pietra filosofale del terzo millennio. Nulla di più falso. La spirale è tutt’altro che finita e restano impuniti i veri responsabili, i manovratori occulti dell’alta finanza. Qui ci si limita a puntare il dito d’accusa contro le società di rating , ma perché si è consentito che la valutazione e il controllo sulla rischiosità dei prodotti finanziari fosse affidata a società fortemente coinvolte e cointeressate alla crescita di un mercato drogato dalla speculazione?</p>
      <p sl="it">Abbiate il coraggio di affrontare con chiarezza che non solo l’uso scorretto dei derivati è nocivo, sono i derivati di per sé ad essere nocivi. I derivati stanno all’economia reale come l’usura sta al risparmio e all’economia produttiva, come ci ha insegnato un grande poeta americano, Ezdra Pound il quale ha cantato con l’usura nessuno ha una solida casa di pietra squadrata e liscia per istoriarne la facciata, con l’usura nessuno vede dei Gonzaga, non si dipinge per tenersi arte in casa ma per vendere, vendere presto e con profitto, peccato contro la natura. Pietro Lombardo non si fe’con usura, Duccio non si fe’ con usura, né Piero della Francesca o Zuan Bellini, né fu “La Calunnia” dipinta con usura, L’Angelico non si fé con usura, l’usura arrugginisce il cesello, arrugginisce arte e artigiano, l’usura soffoca il figlio nel ventre, arresta il giovane drudo, cede il letto a vecchi decrepiti, si frappone tra i giovani sposi . Con l’usura non si governa il mondo, non si tutela l’interesse diffuso della gente onesta che lavora, produce e risparmia!</p>
      <a text="(Il Presidente toglie la parola all’oratore)"/>
    </intervention>
    <intervention id="3-201" speaker_id="28149" name="Poul Nyrup RASMUSSEN" is_mep="True" mode="spoken" nationality="Denmark" birth_date="15-06-1943" birth_place="Esbjerg" p_group="Socialist Group in the European Parliament" m_state="DK">
      <p sl="en">Signor Presidente, l’attuale crisi finanziaria è un campanello d’allarme per tutti noi, nonché per il Commissario McCreevy. Solo qualche mese fa il Commissario McCreevy ci assicurò che le voci di rischi e crisi finanziarie erano teorie e che non ci saremo più imbattuti in altre bolle. Adesso ci siamo appena imbattuti in una bolla, una bolla che sta avendo gravi conseguenze, secondo l’edizione di oggi del Financial Times , l’OCSE e altre istituzioni qualificate.</p>
      <p sl="en">Ho quattro domande da rivolgere al Commissario McCreevy.</p>
      <p sl="en">In primo luogo, se diamo un’occhiata ai derivati – ai derivati creditizi, al mercato creditizio –, lei dà la colpa alle agenzie e dice che non sono all’altezza; io dico invece che non sappiamo niente di quello che sta succedendo. E’ disposto lei a proporre adesso una classificazione pubblica dei derivati complessi in modo che le agenzie pubbliche e private possano illuminarci sui rischi ad essi associati? Perché al giorno d’oggi ciò è impossibile.</p>
      <p sl="en">La mia seconda domanda riguarda il conflitto di interessi. Se consideriamo gli agenti primari, gli hedge fund e i fondi di private equity , vediamo che sono mescolati in una complessa rete di interessi: derivano il loro reddito gli uni dagli altri, fanno affari gli uni con gli altri e non sappiamo cosa accade. E’ disposto a introdurre delle regole sulla trasparenza, sulla pubblicazione delle informazioni e sulla responsabilità che ci consentano effettivamente di regolare il mercato?</p>
      <p sl="en">La mia terza domanda riguarda i fondi pensione. Sappiamo che i salariati e i lavoratori stanno perdendo denaro a causa dei loro investimenti negli hedge fund che speculano sul mercato dei derivati. E’ disposto a introdurre norme che in futuro tutelino i fondi pensione e le compagnie assicurative che gestiscono il denaro dei salariati, affinché questi abbiano un interesse a risparmiare, sapendo che le perdite saranno limitate?</p>
      <p sl="en">La mia ultima domanda è la seguente: come può difendere il fatto che gli hedge fund , il private equity e le banche di investimento sono l’ultimo settore dei mercati internazionali e finanziari a non essere regolamentato? Se le banche e i fondi di investimento sono regolamentati, perché gli hedge fund , il private equity e le banche di investimenti non lo devono essere? Io non me lo spiego, come neanche lei, del resto. E’ ora di mettere in primo piano gli interessi comuni, ed è per questo che vi è bisogno di regole.</p>
      <a text="(Applausi)"/>
    </intervention>
    <intervention id="3-202" speaker_id="28295" name="Antolín SÁNCHEZ PRESEDO" is_mep="True" mode="spoken" nationality="Spain" birth_date="05-04-1955" birth_place="Betanzos" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">Signor Presidente, i cieli non sono ancora sgombri di nuvole dopo la tempesta, e nel bel mezzo dell’incertezza vi è una domanda di stabilità economica, sicurezza finanziaria, crescita e creazione di posti di lavoro.</p>
      <p sl="es">Questa crisi rappresenta una grande occasione per prendere provvedimenti in quattro settori principali.</p>
      <p sl="es">In primo luogo, dobbiamo agire per limitare il suo impatto sull’economia nel suo complesso. Il mercato ha reagito con turbolenza nel campo dei prezzi delle azioni e restringendo le condizioni finanziarie. La decisione della Banca centrale europea di fornire liquidità è stata un fatto positivo.</p>
      <p sl="es">Le istituzioni finanziarie hanno già alzato i tassi di interesse che offrono ai propri clienti, in previsione di eventuali aumenti nel giro di qualche mese, prendendo in considerazione la crescita dell’economia e gli annunci fatti dalla Banca centrale europea. Spero che quest’ultima si muoverà in modo equilibrato e prudente nei confronti della nostra economia.</p>
      <p sl="es">In secondo luogo, dobbiamo fare in modo che la gestione del rischio e la governance economica migliorino. Vi è simmetria fra un mercato globale dei servizi finanziari e un sistema di regolamentazione e di controllo nazionale. Se all’interno dell’Unione europea non promuoveremo tali obiettivi, non riusciremo a promuoverli a livello globale, e non saremo in grado di tutelare i nostri cittadini o a difendere i loro interessi.</p>
      <p sl="es">In terzo luogo, dobbiamo rendere il mercato più trasparente. La diversificazione e la dispersione del rischio possono essere un fatto positivo se non impediscono un controllo dei rischi di mercato. Dobbiamo adottare delle misure per mappare i rischi finanziari.</p>
      <p sl="es">Infine, dobbiamo richiamare gli operatori maggiormente alle loro responsabilità. Intrappolare le persone con risorse limitate nei debiti con mutui molto onerosi, che potrebbero essere anche definiti come predatori, in una fase di aumenti dei tassi di interesse e alla fine della tendenza di crescita sul mercato immobiliare, è un fatto destinato a generare problemi.</p>
      <p sl="es">Le banche che hanno allentato le condizioni dei mutui a causa della possibilità di trasferirli, le agenzie di rating che non hanno lanciato alcuna avvertenza sulla qualità dei titoli, gli investitori che hanno acquistato titoli in modo imprudente e le istituzioni che li hanno finanziati senza garanzie supplementari sono tutti responsabili, e dobbiamo far sì che ciò non si ripeta più.</p>
    </intervention>
    <intervention id="3-203" speaker_id="2081" name="Peter SKINNER" is_mep="True" mode="spoken" nationality="United Kingdom" birth_date="01-06-1959" birth_place="Oxford" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Signor Presidente, i mutui subprime sono stati senz’altro un problema enorme, che ha provocato la turbolenza finanziaria di questa estate. Ciò era chiaro, ma quello che è meno chiaro è l’individuazione degli investitori e delle controparti che potrebbero essere in difficoltà, e di quelli che lo sono tuttora, e ciò è per noi un compito di importanza assolutamente fondamentale.</p>
      <p sl="en">Ciò è dovuto in tutto e per tutto, come abbiamo sentito oggi, al grado di sofisticatezza degli strumenti finanziari che sono visti da alcuni come una sorta di alchimia. Tuttavia, dobbiamo valutare con attenzione il da farsi in relazione a tali strumenti e in relazione agli effetti provocati da tale turbolenza. Una reazione eccessiva potrebbe essere nociva al pari di quello che è già accaduto, poiché vediamo che il risultato è che il prezzo del credito cresce. Non si tratta di una buona notizia per il processo di Lisbona, non dimentichiamocelo.</p>
      <p sl="en">Cos’è quindi successo in realtà negli Stati Uniti per far calare il sipario su alcune di queste questioni? Si potrebbe dire che abbiamo chiuso la stalla dopo aver fatto uscire i buoi, e ciò corrisponderebbe alla realtà. Tuttavia, in generale, i mutui subprime non erano regolamentati. Questo aspetto è stato affrontato in modo molto diretto, dal momento che sono state avviate delle iniziative nel campo della regolamentazione dell’industria e della legislazione, da quello che mi si dice. Allo stesso tempo, è stato istituito un gruppo di lavoro di alto livello sotto l’egida della Casa Bianca al fine di studiare le agenzie di valutazione del credito e gli strumenti finanziari sofisticati.</p>
      <p sl="en">Possiamo trarne la conclusione che è di fondamentale importanza lavorare a stretto contatto con gli Stati Uniti e altri mercati globali, essendo giunti alle nostre conclusioni in materia di trasparenza su tali mercati. Se non lo faremo, dal momento che i mercati globali sono così strettamente legati gli uni agli altri, non potremo approfittare dei benefici che potrebbero derivare dalle conclusioni da condividere.</p>
      <p sl="en">Cosa è successo nell’Unione europea e negli Stati Uniti? Ho una certa fiducia adesso nella Commissione, e naturalmente nella Banca centrale europea e, negli Stati Uniti, nella Federal Reserve , per quello che hanno fatto. Hanno contribuito a calmare i mercati, il che è esattamente quello che dovevano fare.</p>
      <p sl="en">Sono comunque d’accordo con alcuni degli oratori intervenuti qui oggi sulla necessità di adottare delle misure proporzionate, e lo dico nello spirito di fiducia che ho. A mio parere la cartolarizzazione e gli strumenti speciali, che insieme alle agenzie di valutazione del credito saranno sottoposti a un attento esame, non devono essere sottoposti a un controllo e una trasparenza maggiori, è ovvio, come ha già detto l’onorevole Berès. Tuttavia, dobbiamo avere ben chiaro che il grado di sofisticatezza degli strumenti è difficile da comprendere per molti di noi, e il ruolo delle agenzie di valutazione del credito è aperto.</p>
      <a text="(Il Presidente interrompe l’oratore)"/>
    </intervention>
    <intervention id="3-204" speaker_id="4267" name="Udo BULLMANN" is_mep="True" mode="spoken" nationality="Germany" birth_date="08-06-1956" birth_place="Gießen" m_state="DE">
      <p sl="de">Signor Presidente, per noi europei, la percentuale dei nostri investimenti sul mercato oggetto della discussione di oggi è quasi del 10 per cento, ovvero circa 300 miliardi di euro. Non sappiamo quale porzione di questi 300 miliardi sia rappresentata da rischi sbagliati, ma 300 miliardi di euro non sono una somma da niente: rappresentano quasi tre volte il bilancio annuale dell’Unione europea, e l’impatto della crisi attuale può già essere avvertito. Nel mio paese, la Germania, la più grande economia dell’Unione europea, le nostre previsioni per le condizioni economiche future sono state riviste al ribasso. I fondi a tre mesi sono rincarati significativamente, il che vuol dire che le imprese in salute ma in bisogno di finanziamenti intermedi probabilmente avranno delle difficoltà.</p>
      <p sl="de">Vorrei sapere quali lezioni abbiamo imparato da questa crisi. Quasi tutti gli oratori intervenuti in questa discussione hanno accennato alle agenzie di rating del credito. Come cittadino interessato a questa discussione, ho trovato quanto segue su Internet, in riferimento a un discorso tenuto dal Commissario McCreevy a Dublino il 5 aprile 2005:</p>
      <p sl="de">Signor Commissario, quando finirà la fase di osservazione, quando saremo pronti ad agire; quando saremo in grado di fare luce su quell’oggetto misterioso che sono le agenzie di valutazione dei crediti, in modo da poter stilare un quadro di valutazione pubblico del loro rendimento e dei loro errori? Il nostro sistema è autoreferenziale, inefficace e chiaramente un’eredità dei tempi andati. Desidererei ottenere una risposta sincera. Non possiamo presentarci all’opinione pubblica alle prossime elezioni del 2009 e dire che abbiamo avuto una grande Commissione; che ha passato cinque anni a individuare il problema.</p>
    </intervention>
    <intervention id="3-207" speaker_id="2286" name="Harald ETTL" is_mep="True" mode="spoken" nationality="Austria" birth_date="07-12-1947" birth_place="Gleisdorf" p_group="Socialist Group in the European Parliament" m_state="AT">
      <p sl="de">Signor Presidente, si è trattato di un segnale abbastanza chiaro alla Commissione. Possiamo già prevedere che la crisi dei mutui statunitensi avrà importanti ripercussioni negative anche qui. Il volume dei mutui in essere è già superiore al debito pubblico statunitense. Anche la speculazione basata sull’apprezzamento futuro degli immobili e su tassi d’interesse bassi per i mutui si è palesemente rivelata una bolla. Adesso, i timori di una recessione si diffondono sempre più negli Stati Uniti. Dopotutto, otto recessioni su dieci prendono inizio da una crisi immobiliare. Adesso sappiamo che la crisi era prevedibile ma le agenzie di valutazione dei crediti non hanno svolto la loro funzione di controllori. Le forme di capitale ad alto rischio sono in grado di danneggiare grandemente sia noi che l’economia, e non devono essere pertanto lasciate in balia dei loro stessi meccanismi e degli speculatori. I principi della trasparenza e del dovere di informazione, nonché i controlli, devono essere garantiti. La Commissione è chiamata a presentare una serie di proposte al riguardo.</p>
    </intervention>
    <intervention id="3-208" speaker_id="28159" name="Benoît HAMON" is_mep="True" mode="spoken" nationality="France" birth_date="26-06-1967" birth_place="St. Renan" p_group="Socialist Group in the European Parliament" m_state="FR">
      <p sl="fr">Signor Presidente, questa crisi è la terza crisi importante in dieci anni. Era evitabile? Il Commissario ci dice di sì. A tal fine, dovremmo insegnare ai poveri a non prendere in prestito denaro quando non ne hanno alcuno.</p>
      <p sl="fr">Qual è la realtà? Gli organismi statunitensi di prestiti ipotecari sono i principali colpevoli e attori di questa crisi. Per incrementare i loro profitti, si sono rivolti alle famiglie in serie difficoltà finanziarie. Nel 2006, metà dei crediti venivano concessi senza effettuare un controllo del reddito. Questi enti hanno fatto soldi con crediti che non avrebbero mai dovuto concedere. Hanno avuto il sostegno delle banche, che sono controllate dal loro consiglio d’amministrazione, dai loro revisori dei conti e dalle loro autorità di regolamentazione. Ciò non ha impedito alle banche di prestare denaro alle agenzie di rating dei crediti, oppure di vendere ai propri clienti prodotti finanziari ad alta rendita ma rischiosi in aggiunta a tali crediti ipotecari.</p>
      <p sl="fr">Tali titoli, sostenuti dal mercato dei subprime , sono stati acquistati in massa dagli hedge fund , i quali sono perlopiù domiciliati in paradisi fiscali, dove sono esenti da qualsiasi regolamentazione. E’ quindi l’intero sistema dei controlli ad essere venuto meno.</p>
      <p sl="fr">La mia domanda è semplice. Quali iniziative di peso prenderà la Commissione per impedire che la corsa dei mercati finanziari al mercato immobiliare statunitense si ripeta un domani con dei nuovi capitali, producendo lo stesso risultato, ovvero una crisi della borsa e una frenata della crescita?</p>
    </intervention>
    <intervention id="3-209" speaker_id="28308" name="Elisa FERREIRA" is_mep="True" mode="spoken" nationality="Portugal" birth_date="17-10-1955" birth_place="Porto" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Signor Presidente, signor Commissario, onorevoli colleghi, le crisi finanziarie non sono mai limitate alla sfera finanziaria. La crisi attuale avrà l’effetto di ridurre ulteriormente il credito e, in previsione del futuro, ha già cominciato a spingere i prezzi verso l’alto, indipendentemente dalla decisione che la Banca centrale prenderà domani.</p>
      <p sl="pt">La fiducia degli operatori economici è anch’essa diminuita notevolmente e, nonostante l’ottimismo del Commissario Almunia, la crescita economica non è né generalizzata né garantita. Molte regioni si dibattono in gravi difficoltà economiche.</p>
      <p sl="pt">Attualmente è un compito difficile, ma vorrei sapere quali spiegazioni si possono fornire ai cittadini sul fatto che il preoccupante aumento dell’indebitamento delle famiglie, il disincentivo agli investimenti pubblici, la sopravvalutazione delle esportazioni di merci prodotte in Europa dovuta alla gestione dei tassi d’interesse sono, fra le altre cose, sacrifici inevitabili. Questo è stato il rimedio tradizionale per controllare l’inflazione inesistente. Oggi le opzioni per affrontare i risultati perfettamente prevedibili del rischio eccessivo assunto dagli operatori finanziari sono più limitate, cosa che non abbiamo potuto o non abbiamo voluto regolamentare a tempo.</p>
      <p sl="pt">Credo che possano essere tratte due conclusioni. In primo luogo, è necessario migliorare la regolamentazione, la trasparenza e la cooperazione sui mercati finanziari, come è già stato detto. In secondo luogo, vi è un bisogno urgente di rivedere il rapporto fra la politica monetaria e il suo impatto sull’economia reale, sulle famiglie, sugli investimenti e sull’occupazione.</p>
    </intervention>
    <intervention id="3-210" speaker_id="photo_generic" name="Manuel Lobo Antunes" is_mep="True" mode="spoken">
      <p sl="pt">Presidente in carica del Consiglio. – Signor Presidente, onorevoli deputati, sarò breve, soprattutto perché ho già espresso la posizione di fondo del Consiglio su questa tematica nel mio primo intervento.</p>
      <p sl="pt">Vorrei ringraziare tutti quanti per i loro interventi e le proposte, e vorrei inoltre dire che ho preso nota di tali proposte nonché delle vostre preoccupazioni, in particolare di quelle che definirei di carattere più sociale, ovverosia le eventuali conseguenze della recente turbolenza finanziaria per i cittadini. Sarà bene tenere a mente questo punto come una preoccupazione espressa da diversi deputati.</p>
      <p sl="pt">Vorrei ribadire che la Presidenza e il Consiglio continueranno a lavorare sulla convergenza delle pratiche in materia di controllo, nonché sui regimi e sui meccanismi che renderanno possibile un costante miglioramento del quadro prudenziale.</p>
      <p sl="pt">Sia il Consiglio che la Commissione hanno accennato in questa sede al fatto che tutti i dati disponibili al momento indicano che abbiamo raggiunto i nostri obiettivi economici e finanziari: i deficit , la crescita economica e l’occupazione sono anch’essi in aumento. Restiamo con i piedi per terra a questo riguardo, ma, visto che abbiamo parlato di realismo, vorrei dire che la Presidenza e il Consiglio si orienteranno al realismo. Dobbiamo prestare attenzione a tutte queste questioni, agli sviluppi che potrebbero presentarsi nel futuro, e la Presidenza e il Consiglio, come loro conviene e laddove ciò sarà giustificato, non mancheranno di dare una risposta a eventuali timori o problemi che dovessero presentarsi.</p>
    </intervention>
    <intervention id="3-211" speaker_id="photo_generic" name="Joaquín Almunia" is_mep="True" mode="spoken">
      <p sl="es">Membro della Commissione. − Signor Presidente, per quanto riguarda l’impatto sull’economia reale della turbolenza, o della crisi, se è così che volete chiamarla, sui mercati finanziari delle ultime settimane, ripeto che secondo le nostre stime iniziali – pubblicheremo le previsioni martedì –, ma anche secondo l’opinione di altri organi e istituzioni pubbliche e private che vengono pubblicate in questi giorni, l’impatto di questa turbolenza sull’attività economica, la crescita economica e l’occupazione nelle economie europee nel 2007 sarà avvertito, anche se in misura molto lieve.</p>
      <p sl="es">Gran parte dei risultati del 2007 è già garantita dai risultati ottenuti nei primi due trimestri, dalle informazioni a disposizione su quanto sta accadendo alle nostre economie in questo terzo trimestre e dall’inerzia positiva di una ripresa economica con basi solide ereditata dal 2006.</p>
      <p sl="es">I rischi saranno più evidenti man mano che si avvicinerà il 2008. Nelle nostre previsioni di maggio i tassi di crescita per il 2008 erano già stati colpiti da una maturazione del ciclo economico e dall’impatto delle decisioni prese in materia di politica monetaria da parte delle banche centrali. In Europa e non solo, l’attuale crisi finanziaria, la turbolenza finanziaria e il conseguente irrigidimento delle condizioni creditizie continueranno a far crescere oppure già stanno facendo crescere il rischio di un declino per quanto riguarda i risultati del 2008, ma penso tuttora che sia troppo presto per fare un’analisi definitiva dalla quale trarre delle conclusioni definitive in merito.</p>
      <p sl="es">Dobbiamo sperare che, poiché molti dei fattori che hanno alimentato la turbolenza delle ultime settimane sono legati alla fiducia, se riacquistiamo la fiducia e se contribuiamo tutti quanti ad una visione e ad una diagnosi rigorosa della situazione allo scopo di migliorare la fiducia o consolidare la fiducia, i risultati del 2008 saranno migliori o meno preoccupanti di quanto non si immaginino taluni.</p>
      <p sl="es">Credo che la maggior parte di coloro che hanno parlato a lungo sia concorde su cosa abbia causato questo aumento della volatilità e alla turbolenza sui mercati finanziari, e penso anche che vi sia intesa sul fatto che è necessario trovare soluzioni. Tuttavia, le soluzioni non sono semplici, e non dobbiamo lasciarci andare a reazioni eccessive.</p>
      <p sl="es">Proprio come dei bravi attori di teatro, i politici bravi non devono avere reazioni eccessive ogniqualvolta si verifica una turbolenza. Dobbiamo analizzare più nel dettaglio e comprendere meglio i fatti, e dobbiamo ricercare soluzioni efficaci per le sfide esistenti, sia le soluzioni evidenti che quelle che non sono state ancora scoperte.</p>
      <p sl="es">Se rivolgiamo lo sguardo alle discussioni avute in seno al Parlamento o alle relazioni sulla stabilità finanziaria del Fondo monetario o della Banca centrale, le analisi della Commissione europea e i nostri stessi interventi nel passato recente, non sapevamo dove o quando, ma sapevamo che una turbolenza del genere poteva verificarsi, visto l’evolversi dei mercati finanziari e il grado di sofisticatezza degli strumenti e delle tecniche utilizzate dalle istituzioni finanziarie.</p>
      <p sl="es">Ripeto quello che ho detto all’inizio: l’economia europea poggia su basi solide. L’euro ci protegge, e ancora una volta ha dimostrato di essere in grado di proteggere e assorbire degli urti che, in altre circostanze, prima dell’introduzione dell’euro, ci avrebbero creato difficoltà molto più gravi, sia da un punto di vista monetario, finanziario che in termini di economia reale e, per finire, ritengo che la Banca centrale europea, nell’esercizio delle sue responsabilità, si sia mossa ragionevolmente e correttamente ad agosto.</p>
    </intervention>
    <intervention id="3-212" speaker_id="photo_generic" name="Charlie McCreevy" is_mep="True" mode="spoken">
      <p sl="en">Membro della Commissione . − Signor Presidente, sarò breve. Concordo appieno col fatto che non possiamo mostrare compiacenza per quanto riguarda i problemi relativi ai controlli sollevati dai prodotti finanziari sempre più complessi e dai veicoli fuori bilancio. Né possiamo credere ingenuamente che “Basilea I”, “Basilea II” e “Solvibilità II” risolveranno i problemi creatisi. Dobbiamo trarne delle importanti lezioni, che affronterò con tutte le parti interessate nel prossimo futuro.</p>
      <p sl="en">Come ho detto nelle mie osservazioni iniziali, ritengo che una regolamentazione leggera e fondata sui principi sia la soluzione migliore. Sono certo che introdurre nuove norme sarebbe adesso la peggior cosa da fare per i mercati finanziari. Comunque, non credo che vi sia bisogno di più regolamentazione. L’onorevole Rasmussen sarà sorpreso dal fatto che condivido alcune delle cose che auspica, come una maggior trasparenza. Tuttavia, vi sono altri modi per ottenere questo risultato che non tramite la regolamentazione.</p>
    </intervention>
    <intervention id="3-213" speaker_id="4346" is_mep="True" mode="spoken" role="Presidente" name="Miguel Angel MARTÍNEZ MARTÍNEZ" nationality="Spain" birth_date="30-01-1940" birth_place="Madrid" p_group="Group of the Progressive Alliance of Socialists and Democrats in the European Parliament" m_state="ES">
      <p sl="unknown">La discussione è chiusa.</p>
      <p sl="unknown">Dichiarazioni scritte (articolo 142)</p>
    </intervention>
    <intervention id="3-214" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="it">L’obiettivo di questa discussione era chiarire la questione centrale del momento, ovvero la causa dell’instabilità finanziaria. Non è sufficiente identificare il problema una volta che è divenuto evidente. Ancor meno utile è proporre rimedi, che in pratica servono solo ad alleviare temporaneamente certe conseguenze ma che, a breve e medio termine, non cambiano niente.</p>
      <p sl="it">Tutti noi sappiamo che l’economia reale si basa sulla produzione, la distribuzione e il consumo di merci in conformità con le esigenze delle persone, sia che queste esigenze siano reali, immaginarie o create dalla pubblicità. Ciò significa che il denaro in circolazione dovrebbe corrispondere all’economia reale, eppure l’avidità di quanti vogliono utili ancora più elevati hanno portato alla nascita di borse e a profitti speculativi in un’economia che ricorda un casinò, relegando il settore produttivo ad un ruolo di ordine secondario e promuovendo la finanziarizzazione del sistema.</p>
      <p sl="it">E’ questa la ragione dell’attuale problema, un problema che le banche centrali stanno cercando di alleviare mettendo in circolazione ancora più denaro o alzando i tassi d’interesse. Tali processi hanno i loro limiti e corrono il rischio di creare nuove bolle speculative o di danneggiare ulteriormente l’economia reale, aumentando i costi per le famiglie.</p>
    </intervention>
  </section>
  <section id="creitem22" title="12. Convenzione sulla lotta contro la desertificazione (discussione)">
    <intervention id="3-216" speaker_id="4346" is_mep="True" mode="spoken" role="Presidente" name="Miguel Angel MARTÍNEZ MARTÍNEZ" nationality="Spain" birth_date="30-01-1940" birth_place="Madrid" p_group="Group of the Progressive Alliance of Socialists and Democrats in the European Parliament" m_state="ES">
      <p sl="unknown">L’ordine del giorno reca in discussione</p>
      <p sl="unknown">l’interrogazione orale dell’onorevole Miroslav Ouzký, a nome della commissione per l’ambiente, la salute pubblica e la sicurezza alimentare, sugli obiettivi per la Conferenza delle parti alla Convenzione sulla lotta contro la desertificazione di Madrid dal 3 al 14 settembre 2007, al Consiglio (O-0049/2007 – B6-0140/2007), e</p>
      <p sl="unknown">l’interrogazione orale dell’onorevole Miroslav Ouzký, a nome della commissione per l’ambiente, la salute pubblica e la sicurezza alimentare, sugli obiettivi per la Conferenza delle parti alla Convenzione sulla lotta contro la desertificazione di Madrid dal 3 al 14 settembre 2007, alla Commissione (O-0050/2007 – B6-0312/2007).</p>
    </intervention>
    <intervention id="3-217" speaker_id="23705" name="Miroslav OUZKÝ" is_mep="True" mode="spoken" nationality="Czechia" birth_date="18-08-1958" birth_place="Chlumec nad Cidlinou" p_group="European Conservatives and Reformists Group" m_state="CZ">
      <p sl="cs">autore . – Signor Presidente, prima di tutto vorrei chiedere scusa agli interpreti, dal momento che non ho preparato niente di scritto e non ho pertanto avuto modo di dare loro una copia scritta del mio intervento in anticipo. Farò comunque del mio meglio per parlare lentamente e in modo coinciso, poiché la questione che affronterò è di per sé chiara.</p>
      <p sl="cs">In qualità di presidente della commissione per l’ambiente, la salute pubblica e la sicurezza alimentare, vorrei ringraziare la Presidenza portoghese per aver fissato come uno dei principali obiettivi del suo programma la questione della desertificazione e della scarsità di acqua. E’ per questo motivo che accolgo con favore l’imminente conferenza di cui sopra.</p>
      <p sl="cs">Siete ben consapevoli del fatto che questo Parlamento e l’Unione europea in toto hanno adottato il cambiamento climatico come una delle sfide principali per il prossimo futuro ed è ben noto che la scarsità di acqua e l’avanzare della desertificazione sono delle conseguenze incontrovertibili del cambiamento climatico.</p>
      <p sl="cs">Sono fra coloro che sono convinti che dobbiamo prepararci in vista delle conseguenze del cambiamento climatico, piuttosto che tentare disperatamente di fermarlo, perché i nostri sforzi in tale direzione probabilmente saranno vani. Oggi sappiamo con certezza che l’Europa, soprattutto nelle sue regioni meridionali, dovranno fare i conti con la scarsità di acqua e il degrado del suolo.</p>
      <p sl="cs">I dibattiti sul clima ci insegnano che la perdita atmosferica di acqua causa un’ulteriore desertificazione, la quale a sua volta contribuisce a esacerbare il riscaldamento del clima. Sarà molto difficile uscire da questo circolo vizioso. La mia domanda alla Commissione e al Consiglio, a nome della mia commissione, è la seguente: quali sono i passi concreti che la Commissione e il Consiglio intendono compiere? E’ oggi chiaro cosa può essere fatto a livello degli Stati membri e cosa può essere fatto a livello europeo?</p>
    </intervention>
    <intervention id="3-218" speaker_id="photo_generic" name="Manuel Lobo Antunes" is_mep="True" mode="spoken">
      <p sl="pt">Presidente in carica del Consiglio. – Signor Presidente, onorevoli deputati, vorrei innanzi tutto ringraziare l’onorevole Ouzký per aver fatto riferimento al programma per l’ambiente della Presidenza portoghese, e in modo particolare alle questioni della siccità e della desertificazione. Si tratta infatti di una delle priorità della Presidenza portoghese e vorrei richiamare l’attenzione sui risultati ottenuti in questo campo al Consiglio informale dei ministri dell’Ambiente tenutosi di recente in Portogallo.</p>
      <p sl="pt">Non leggerò tutti i punti delle conclusioni della Presidenza in merito. Sono però dell’avviso che siano molto interessanti e importanti e vorrei pertanto richiamare la vostra attenzione su tali conclusioni, in particolare per quanto riguarda la lotta alla siccità e la relazione fra la siccità e l’ambiente, nonché sulle misure che potremmo e dovremmo prendere per affrontare questo problema sempre più grave.</p>
      <p sl="pt">Vorrei inoltre scendere nel dettaglio della Conferenza delle Parti alla Convenzione delle Nazioni Unite sulla lotta alla desertificazione, che rappresenta anch’essa un aspetto importante di questa sessione, conferenza che in corso, come sapete, dal 3 al 14 settembre a Madrid.</p>
      <p sl="pt">Il 23 luglio il Consiglio ha approvato le conclusioni che definiscono le priorità dell’Unione europea, cui l’Unione europea dovrà attenersi alla Conferenza delle Parti, l’ottava nell’ordine da quando la Convenzione è stata approvata. Saprete che il Consiglio sostiene l’adozione da parte di questa ottava Conferenza delle Parti del piano strategico decennale per consolidare l’attuazione della Convenzione delle Nazioni Unite stilato dal gruppo di lavoro intergovernativo intersessionale, e non vediamo l’ora che sia attuata.</p>
      <p sl="pt">Siamo consapevoli che la società civile può rivestire un ruolo importante in questo contesto, specialmente a livello locale, e siamo favorevoli a ciò; dobbiamo pertanto promuovere un maggior coinvolgimento di tutti gli attori della società civile nell’attuazione o nel processo della Convenzione delle Nazioni Unite sulla lotta contro la desertificazione.</p>
      <p sl="pt">Saprete anche che la Conferenza delle parti deve evidenziare la relazione fra la povertà e la desertificazione per definire come la Convenzione possa contribuire alla lotta alla povertà in stretta cooperazione con altri attori globali e regionali di rilievo. Il Consiglio ritiene che sia importante raggiungere un consenso su un sistema migliore per monitorare la Convenzione sulla base di norme per la tutela, la gestione e l’uso sostenibile delle zone secche. Un sistema del genere consentirà di misurare il progresso passato e presente.</p>
      <p sl="pt">Il comitato della scienza e della tecnologia riveste un ruolo fondamentale per quanto riguarda il miglioramento della base di conoscenze della convenzione e per quanto riguarda la possibilità di adottare delle misure e delle decisioni su una base più solida. Il Consiglio dell’Unione europea ritiene che le sfide della desertificazione, del cambiamento climatico e della biodiversità siano complementari e debbano essere affrontate in modo coordinato, con delle politiche adeguate, al fine di sviluppare delle sinergie e renderle più efficaci. Il Consiglio è dell’avviso inoltre che altri fattori di importanza fondamentale siano la disponibilità di risorse finanziarie adeguate, una gestione efficiente e il finanziamento delle iniziative per la lotta contro la desertificazione, nonché l’istituzione di un segretariato della Convenzione attivo ed efficiente.</p>
      <p sl="pt">La siccità, come la desertificazione, è anch’essa fonte di preoccupazione. Il Consiglio è fermamente convinto che queste minacce, ovvero la siccità e la desertificazione, possono essere affrontate efficacemente solo attraverso la cooperazione internazionale. L’Unione europea sta pertanto perseguendo i suoi obiettivi in questo campo in cooperazione con i paesi terzi. Vorrei ricordarvi a tale riguardo che, alla sua riunione annuale tenutasi il 25 maggio di quest’anno, il Consiglio dei ministri ACP-CE ha adottato una dichiarazione congiunta sulla lotta contro la siccità e alla desertificazione.</p>
      <p sl="pt">La dichiarazione congiunta dei paesi ACP e dell’Unione europea riconosce l’importanza della Convenzione delle Nazioni Unite sulla lotta contro la desertificazione ai fini della riduzione della povertà e del raggiungimento degli Obiettivi di sviluppo del Millennio fissati dalle Nazioni Unite.</p>
      <p sl="pt">La dichiarazione sostiene inoltre l’adozione da parte della Conferenza delle Parti del piano strategico decennale e invita tutte le parti a lavorare insieme per rendere la Convenzione delle Nazioni Unite più efficace. Riteniamo pertanto che sia molto importante fissare un numero limitato di priorità per quanto riguarda l’attuazione, selezionate sulla base di dati scientifici, nonché utilizzare indicatori allo scopo di misurare il progresso compiuto.</p>
      <p sl="pt">Un maggior coinvolgimento della società civile, fra l’altro, nonché una migliore comunicazione e un dialogo più ampio fra tutti gli attori contribuirà, a nostro parere, e per giunta in modo significativo, alla Convenzione delle Nazioni Unite sulla lotta contro la desertificazione.</p>
    </intervention>
    <intervention id="3-219" speaker_id="photo_generic" name="Joaquín Almunia" is_mep="True" mode="spoken">
      <p sl="es">Membro della Commissione. − Signor Presidente, onorevoli deputati, la Comunità europea ha dato molta importanza al ruolo della Convenzione delle Nazioni Unite sulla lotta contro la desertificazione ai fini della riduzione della povertà fin da quando venne firmata nel 1994. La Convenzione venne sviluppata come strumento di principio per contribuire a raggiungere l’obiettivo di un uso sostenibile del suolo, al fine di combattere la fame e la povertà.</p>
      <p sl="es">La Commissione considera tuttora la Convenzione come un elemento fondamentale della lotta contro la povertà e la desertificazione; la Convenzione è ancora un consesso unico nel suo genere, dotato della competenza necessaria e dell’esperienza per trarre le lezioni e delineare nuove soluzioni per affrontare il problema del degrado del suolo, ed ha raggiunto molti obiettivi, ma, come tutti sappiamo bene, rimane ancora molto da fare.</p>
      <p sl="es">Attualmente il lavoro della Convenzione si concentra su questioni fondamentali nell’attuazione delle iniziative, quali l’integrazione e la coerenza, nell’ambito dei quadri strategici per la cooperazione. I paesi colpiti, così come i paesi donatori, devono fare in modo che l’evolversi della Convenzione vada di pari passo con altre iniziative fondamentali nel campo dello sviluppo e, in particolare, devono garantire che il paese interessato si faccia carico del processo e lo gestisca da solo.</p>
      <p sl="es">Per quanto riguarda gli obiettivi dell’Unione europea in relazione alla conferenza di Madrid, in primo luogo, la Commissione è particolarmente lieta che quattro deputati del Parlamento europeo facciano parte della delegazione della Comunità a tale conferenza. La Convenzione sta entrando nel suo secondo decennio e deve adattarsi alle nuove sfide e approfittare delle nuove opportunità. Ciò vuol dire rivedere le misure che vengono adottate mediante la Convenzione, con l’obiettivo di ottimizzare l’efficacia e l’efficienza del nostro lavoro nel campo della lotta contro il degrado del suolo e la povertà.</p>
      <p sl="es">Tenendo a mente tutto ciò, il principale obiettivo dell’Unione in vista della conferenza di Madrid è l’adozione del piano strategico decennale per migliorare l’attuazione della Convenzione, il quale è stato stilato da un gruppo di lavoro in conformità con le conclusioni dell’ultima Conferenza delle parti, che si è tenuta nel 2005. Tale piano, che gode del forte sostegno dell’Unione europea, rappresenta la comune visione riveduta delle parti della direzione strategica da assumere nell’arco dei prossimi dieci anni. Se, come speriamo, tale visione comune sarà adottata, occorrerà creare un quadro efficace per la sua attuazione, con l’obiettivo di ottimizzare l’efficacia del lavoro del segretariato della Convenzione e delle sue altre istituzioni.</p>
      <p sl="es">Infine, questo pacchetto di riforme sarà affiancato da un bilancio realistico, che sia accettabile per tutte le parti, stabilendo una disposizione per le spese che sia in linea con le attività pianificate, e che risponda a requisiti molto rigorosi di trasparenza e chiarezza. A luglio, come ha detto il Presidente in carica del Consiglio, le conclusioni del Consiglio “Affari generali e relazioni esterne” ha adottato l’approccio generale di cui ho parlato.</p>
    </intervention>
    <intervention id="3-220" speaker_id="4326" name="Cristina GUTIÉRREZ-CORTINES" is_mep="True" mode="spoken" nationality="Spain" birth_date="17-12-1939" birth_place="Madrid" p_group="Group of the European People's Party (Christian Democrats)" m_state="ES">
      <p sl="es">a nome del gruppo PPE-DE. – Signor Presidente, sono orgogliosa che il Parlamento sia riuscito a elaborare una risoluzione da presentare alla prossima conferenza organizzata dalle Nazioni Unite, che è già in corso a Madrid. Sono inoltre orgogliosa – l’ho appreso poc’anzi – che il parlamento spagnolo ci abbia dato il suo permesso, che costituisce un fatto assolutamente eccezionale, e vorrei ringraziare per questo l’onorevole Marín, presidente del Congresso spagnolo; abbiamo una posizione e la presenteremo alla seduta plenaria del parlamento spagnolo.</p>
      <p sl="es">Tuttavia, sono abbastanza scettica sulla questione della desertificazione. I documenti della Commissione europea mostrano come gli aiuti che sono stati stanziati negli ultimi anni e la politica intrapresa non abbiano prodotto i risultati richiesti. Perché? Perché la politica sulla desertificazione richiederebbe sistemi integrati e l’unione di tutte le posizioni , mentre purtroppo le autorità operano separatamente: l’agricoltura non collabora con l’ambiente, la politica per l’acqua opera separatamente quando i problemi relativi alla desertificazione, ad esempio l’ampia fascia di terra che viene abbandonata, senza alcuna attività, nel caso del Mediterraneo, sono fuori dall’ordinario.</p>
      <p sl="es">La stessa politica agricola europea provoca l’abbandono della terra nel sud e in tutta Europa, e la PAC avrà un grande impatto sulla desertificazione. Per non parlare del cambio climatico, un ambito, ad esempio, in cui niente viene fatto riguardo al problema della scarsità di acqua e dello scioglimento dei ghiacciai, fenomeni già in corso che avranno un effetto decisivo per quanto riguarda le condizioni del suolo.</p>
      <p sl="es">Vorrei quindi richiamare l’attenzione dei vari paesi, anziché formulare osservazioni, sul fatto che devono ideare politiche specifiche e attuare programmi, perché sono veramente necessari dei progetti integrati che permettano agli Stati di affrontare politiche integrate, nonché politiche attive. Credo che si sappia tutto sulla desertificazione, ma che si faccia molto poco di concreto.</p>
      <p sl="es">Questo è il messaggio che porteremo con noi, ovvero che l’Europa contribuirà a questa politica comune.</p>
    </intervention>
    <intervention id="3-221" speaker_id="1970" name="María SORNOSA MARTÍNEZ" is_mep="True" mode="spoken" nationality="Spain" birth_date="15-06-1949" birth_place="Manises " p_group="Socialist Group in the European Parliament" m_state="ES">
      <p sl="es">a nome del gruppo PSE. – Signor Presidente, signor Commissario, onorevoli colleghi, secondo il Programma per l’ambiente delle Nazioni Unite, la desertificazione minaccia un quarto delle superfici emerse della terra, nonché 250 milioni di persone e la sussistenza di oltre un miliardo di abitanti di 100 paesi, a causa della diminuzione della produttività agricola e degli allevamenti.</p>
      <p sl="es">La povertà, l’instabilità politica, il disboscamento, l’eccessivo sfruttamento dei pascoli e le cattive pratiche sono fattori che riducono la produttività della terra. Spero pertanto che a Madrid, a più di 13 anni dalla firma della Convenzione delle Nazioni Unite sulla lotta contro la desertificazione, la comunità internazionale discuterà di una riforma della Convenzione stessa, al fine di includere delle misure che rendano la lotta contro questo fenomeno più efficace, in modo particolare il progetto del piano strategico decennale attualmente in fase di discussione.</p>
      <p sl="es">L’erosione geologica, lo sviluppo urbano incontrollato, la perdita di terra fertile, gli incendi, il disboscamento e lo sfruttamento eccessivo delle risorse idriche sono alcune delle cause che spiegano l’impoverimento di grandi superfici di terre aride, semiaride o secche, e tali cause ci portano inesorabilmente verso una sempre maggiore desertificazione del pianeta, che dobbiamo cercare di fermare con ogni mezzo a disposizione.</p>
      <p sl="es">Non dobbiamo inoltre dimenticare, come hanno già detto i colleghi intervenuti, che la desertificazione contribuisce al cambiamento climatico, poiché è causa del degrado geologico e della perdita di vegetazione, che a sua volta causa un aumento delle emissioni, motivo per cui sarebbe molto utile sostenere le politiche di rimboschimento al fine di ristabilire e cambiare le condizioni nelle zone aride.</p>
      <p sl="es">Per quanto riguarda l’Unione europea stessa, è a mio parere fondamentale istituire con urgenza un osservatorio europeo sulla siccità, una cosa che è stata considerata varie volte da quest’Assemblea, come un centro per la conoscenza, la limitazione e il monitoraggio dei suoi terribili effetti, soprattutto nell’Europa meridionale. Purtroppo, nella Spagna sudorientale conosciamo bene questo problema, ed è per tale motivo che propongo che l’osservatorio abbia la sua sede presso il Centro tematico per l’utilizzazione del suolo dell’Agenzia europea per l’ambiente di Barcellona, come proposto dal ministro dell’Ambiente, Cristina Narbona, oppure presso il Centro mediterraneo per gli studi ambientali o presso il Centro per la ricerca sulla desertificazione, entrambi a Valencia, i quali hanno concentrato il loro lavoro multidisciplinare su ambiti legati alla desertificazione e godono di un’ampia esperienza internazionale.</p>
      <p sl="es">Ritengo che vi sia un bisogno urgente di un maggiore coinvolgimento delle istituzioni comunitarie per quanto riguarda la tematica della desertificazione, così che l’Unione europea possa assumere un ruolo guida in questo campo, così come fa nel campo della lotta al cambiamento climatico.</p>
      <p sl="es">In conclusione, vorrei dire che la lotta contro questo fenomeno rappresenta una sfida importante, non solo dal punto di vista ambientale ma anche dal punto di vista delle persone e dei diritti umani: molte persone abbandonano le loro terre a causa della fame e della povertà, causate in gran parte dalla desertificazione.</p>
    </intervention>
    <intervention id="3-222" speaker_id="28321" name="Satu HASSI" is_mep="True" mode="spoken" nationality="Finland" birth_date="03-06-1951" birth_place="Helsinki" p_group="Group of the Greens/European Free Alliance" m_state="FI">
      <p sl="fi">a nome del gruppo Verts/ALE . – Signor Presidente, onorevoli colleghi, ringrazio l’onorevole Ouzký e gli altri per un’eccellente proposta di risoluzione.</p>
      <p sl="fi">Secondo le Nazioni Unite, la desertificazione attualmente riguarda direttamente da 100 a 200 milioni di persone, costituisce una minaccia potenziale per oltre un miliardo di persone, cifra che può eventualmente arrivare fino a due miliardi. Il problema non è solo l’espansione del Sahara o fenomeni simili. La desertificazione, la scomparsa di strati fertili di terra e vegetazione, tutto ciò è un fenomeno che interessa tutto il mondo, dalle coste della Spagna fino alle pianure cinesi. Quasi un terzo delle terre emerse del pianeta è a rischio di desertificazione. Fino al 40 per cento delle terre arabili è adesso in pessime condizioni. La situazione peggiore viene riscontrata in Asia centrale, dove tre quarti delle terre sono improduttivi.</p>
      <p sl="fi">Il cambiamento climatico peggiora la desertificazione, mentre fino ad ora ad influenzarla sono state soprattutto le attività locali, come il taglio dei boschi e un’agricoltura inadeguata, l’irrigazione e i metodi di allevamento del bestiame. Mentre il cambiamento climatico sta esacerbando la desertificazione, quest’ultima aggrava a sua volta il cambiamento climatico, perché la minor quantità di anidride carbonica trattenuta dal suolo si traduce in una maggior quantità di anidride carbonica rilasciata nell’atmosfera. Se non reagiremo con lungimiranza, coerenza e rapidità, potremmo creare un circolo vizioso.</p>
      <p sl="fi">Combattere la desertificazione significa combattere contro la fame e, mediante essa, la prevenzione dei conflitti. Nello scorso giugno le Nazioni Unite hanno lanciato l’allarme che nei prossimi dieci anni la desertificazione potrebbe spingere 50 milioni di persone ad abbandonare le loro case, soprattutto nell’Africa subsahariana e nell’Asia centrale. Ciò significa che più persone cercheranno di entrare in Europa illegalmente.</p>
      <p sl="fi">La crisi del Darfur è stata descritta come il primo conflitto dovuto al cambiamento climatico. La scarsità di acqua è solo uno degli aspetti della crisi. E’ opinione comune che la scarsità prolungata di acqua e il declino della produttività della terra abbiano contribuito ad alimentare il conflitto.</p>
      <p sl="fi">Come affermato nella risoluzione, è necessario investire nell’utilizzo sostenibile del suolo. Sarà molto meno costoso adottare misure per prevenire la desertificazione che non affrontarne le conseguenze. Un esempio d’ammonimento su scala ridotta è quello dell’Isola di Pasqua. Un tempo sede di una cultura fiorente, essa si trasformò in una distesa di pascoli aridi allorché furono abbattute le foreste, il che provocò un impoverimento del suolo, e una cultura rigogliosa decadde rapidamente. Se ci muoveremo con saggezza, potremo impedire che l’intera umanità vada incontro allo stesso destino.</p>
    </intervention>
    <intervention id="3-223" speaker_id="28977" name="Roberto MUSACCHIO" is_mep="True" mode="spoken" nationality="Italy" birth_date="03-09-1956" birth_place="Miami " p_group="Confederal Group of the European United Left - Nordic Green Left" m_state="IT">
      <p sl="it">a nome del gruppo GUE/NGL. – Signor Presidente, onorevoli colleghi, questa VIII conferenza sulla desertificazione è un’occasione importantissima, in una sede giusta come quella dell’ONU, ma richiede anche risposte concrete a una situazione drammatica.</p>
      <p sl="it">Il cambiamento climatico accelera processi in corso che colpiscono aree debolissime come l’Africa, ma non risparmiano neppure il nostro continente. Fame e malattie, migrazioni di dimensioni bibliche o incendi sono il nostro futuro, ma anche il nostro presente.</p>
      <p sl="it">Occorrono dunque scelte forti, chiare. La prima è naturalmente che si vada ad applicare Kioto e a firmare finalmente il dopo Kioto, un accordo multilaterale che fornisca il quadro di riferimento per un futuro diverso. Occorrono inoltre altre scelte di adattamento per difendere vite. C’è un vero e proprio dramma: si chiama acqua. Il diritto all’accesso all’acqua è già negato e rischia di esserlo ancora di più per milioni di persone.</p>
      <p sl="it">Per questo vanno contrastati i processi di privatizzazione di questa risorsa indispensabile per la vita, ne va garantito l’accesso e l’acqua deve divenire un vero e proprio bene comune dell’umanità, anche attraverso una solenne dichiarazione dell’ONU che permetta poi di attivare politiche pubbliche le quali garantiscano tale diritto.</p>
      <p sl="it">Occorre poi che la lotta alla desertificazione orienti anche le politiche finanziarie per il clima. Occorre, ad esempio, che tutte le buone pratiche che consentono la cattura di CO2 attraverso l’agricoltura e la forestazione vengano promosse e incentivate. Questo deve far rivedere anche scelte come quelle contenute nella politica agricola comunitaria, le quali hanno promosso un disaccoppiamento dalle attività produttive rischioso per la desertificazione e per gli incendi. Così come vanno riviste scelte come quelle della produzione intensiva di biomasse per l’energia.</p>
      <p sl="it">Occorre inoltre che il suolo abbia anche in Europa una propria politica specifica e forte, come per l’acqua e per l’aria. Per questo non si può ostacolare, come sta facendo in questo Parlamento, una parte del gruppo popolare europeo, ma occorre invece favorire la direttiva quadro sul suolo proposta dalla Commissione, la quale prevede che esso sia parte integrante delle politiche per il clima. La desertificazione è anche causata dal deserto della politica. Dobbiamo combatterla con la buona politica!</p>
    </intervention>
    <intervention id="3-224" speaker_id="1969" name="Johannes BLOKLAND" is_mep="True" mode="spoken" nationality="Netherlands" birth_date="05-03-1943" birth_place="Oegstgeest" p_group="Independence/Democracy Group" m_state="NL">
      <p sl="nl">a nome del gruppo IND/DEM. – Signor Presidente, certe regioni dell’Unione europea sono colpite, ogni anno o comunque a distanza di qualche anno, da lunghi periodi di siccità e dalle sue conseguenze devastanti, motivo per cui questo fenomeno viene preso in considerazione quando si tratta di delineare delle politiche. Le cause della desertificazione sono due: una naturale e una antropica. La siccità è una causa naturale che può portare a un impoverimento del suolo, soprattutto se combinata a cause antropiche come una cattiva gestione dei terreni agricoli, dei boschi e delle risorse idriche. Il rischio di desertificazione allora cresce a dismisura, soprattutto nelle regioni mediterranee dell’Europa. Ora che molti climatologi prevedono un incremento della temperatura, con un aumento del rischio di siccità estrema, è importante prendere misure preventive che limitino l’impatto della siccità, ivi inclusa la desertificazione.</p>
      <p sl="nl">A mio parere, la politica deve occuparsi sia delle cause naturali che di quelle antropiche della desertificazione. Per quanto riguarda le prime, è importante utilizzare le risorse idriche a disposizione nel modo più efficace possibile. Ove possibile, le risorse idriche devono essere tutelate, e bisogna impedire che la terra si inaridisca. Un modo di raggiungere questo obiettivo è garantire una buona gestione dei boschi. Anche una buona gestione delle risorse idriche è importante.</p>
      <p sl="nl">Inoltre, l’attuale legislazione in materia di risorse idriche può essere impiegata in questo campo. Nel mio paese, i Paesi Bassi, esiste un centro di coordinamento, che si attiva non appena vi è una minaccia di siccità e attua misure a livello regionale. E’ possibile delineare quadri sia a livello europeo che a livello delle Nazioni Unite, ma l’attuazione deve avvenire principalmente a livello nazionale e regionale.</p>
      <p sl="nl">I partenariati volontari fra regioni interessate dagli stessi problemi, finalizzati a imparare come affrontare questi problemi, mi sembrano essere un’altra possibilità efficace. Tali partenariati potrebbero assumere la forma di una piattaforma per la conoscenza con il contributo sia della politica che della comunità scientifica. Tali iniziative esistono anche in relazione all’attuazione della direttiva sulla valutazione e la gestione dei rischi di alluvione, e sembrano avere un impatto positivo.</p>
    </intervention>
    <intervention id="3-225" speaker_id="33964" name="Roberta Alma ANASTASE" is_mep="True" mode="spoken" nationality="Romania" birth_date="27-03-1976" birth_place="Ploieşti" p_group="Group of the European People's Party (Christian Democrats) and European Democrats" m_state="RO">
      <p sl="ro">Signor Presidente, onorevoli colleghi, il riscaldamento globale rappresenta una minaccia le cui conseguenze a lungo termine sono devastanti. Quest’estate abbiamo assistito agli effetti dell’ondata di caldo verificatasi in Grecia e in altri paesi europei, alle alluvioni in Gran Bretagna e alle siccità estreme in Romania.</p>
      <p sl="ro">Gli effetti del riscaldamento globale sono divenuti sempre più evidenti in Dobrugia, in Valacchia o nelle Sabbie occidentali. A causa del riscaldamento globale, la Romania, insieme alla Spagna, all’Italia e alla Grecia, sarà fra i paesi sui quali l’impatto del cambiamento climatico sarà massimo da qui al 2015. Quasi un quarto del territorio rumeno si inaridirà nei prossimi 20 anni e molte specie vegetali scompariranno.</p>
      <p sl="ro">Gli effetti della desertificazione sono ben visibili. La situazione in Romania non è unica all’interno dell’Unione europea ed è per questo motivo che dobbiamo agire uniti, sulla base del principio di solidarietà, principio fondante del progetto europeo.</p>
      <p sl="ro">Le valutazioni condotte a dieci anni dall’entrata in vigore della Convenzione delle Nazioni Unite sulla lotta contro la desertificazione indicano che la desertificazione è in crescita, mentre gli Stati latitano. Se non saranno prese misure per eliminare i fattori negativi, la desertificazione sarà sempre presente oppure i costi per le misure di tutela dell’ambiente saranno esorbitanti.</p>
      <p sl="ro">Onorevoli colleghi, prevenire la desertificazione è più facile che eliminarla. Una gestione delle colture efficiente, una maggiore attenzione nei confronti dei sistemi di irrigazione e la messa a punto di strategie finalizzate a garantire i posti di lavoro nei terreni non agricoli per gli abitanti delle zone aride potrebbero rappresentare delle soluzioni nella lotta contro la desertificazione.</p>
      <p sl="ro">Al fine di garantire l’efficienza degli sforzi profusi nella lotta alla desertificazione sono necessari dei sistemi di sviluppo integrati a livello nazionale, regionale e internazionale. Allo stesso tempo, l’attuazione della Convenzione deve essere strettamente associata all’impegno mirato a limitare il cambiamento climatico.</p>
      <p sl="ro">Per quanto riguarda i punti di cui sopra, vorrei rivolgere una domanda alla Commissione: alla conferenza di Madrid, la Commissione annuncerà un cambiamento o un nuovo approccio nella strategia e si assumerà nuovi obblighi a nome dell’Unione europea per quanto riguarda la Convenzione, alla luce dell’adesione dei nuovi Stati membri?</p>
    </intervention>
    <intervention id="3-226" speaker_id="28310" name="Edite ESTRELA" is_mep="True" mode="spoken" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Il Libro verde sul cambiamento climatico richiama l’attenzione sui fenomeni naturali che vengono aggravati dallo stesso cambiamento climatico.</p>
      <p sl="pt">Il cambiamento climatico dovrebbe portare a una riduzione delle precipitazioni piovose, a temperature più alte e ad una maggiore incidenza delle ondate di caldo e dei periodi di siccità, con un conseguente aumento della desertificazione. A differenza di altre calamità naturali, l’impatto della siccità non colpisce le infrastrutture, bensì la produzione e l’ambiente, nonché la vita della popolazione locale.</p>
      <p sl="pt">Una delle conseguenze più gravi della siccità è la difficoltà nel rifornire la popolazione di acqua potabile. Gli studi indicano che le siccità e le alluvioni uccidono più persone di qualsiasi altra calamità naturale. Inoltre, 8 milioni di persone muoiono ogni anno di malattie legate al consumo di acqua non sicura, ad esempio a causa della dissenteria, del colera e della febbre tifoide.</p>
      <p sl="pt">La scarsità di acqua potabile è causa dell’80 per cento delle malattie e dei decessi nei paesi in via di sviluppo. Più di 4 500 bambini muoiono ogni giorno a causa di malattie causate dalla scarsità di acqua. Non è per caso che la riunione informale dei ministri dell’Ambiente, tenutasi a Lisbona qualche giorno fa, sia stata dedicata ai problemi della scarsità di acqua e alla siccità, che rappresentano fra l’altro una delle principali preoccupazioni e priorità del programma della Presidenza portoghese per l’ambiente, come ha già ribadito il Segretario di Stato. E’ auspicabile che la Conferenza delle parti prenderà le decisioni giuste per combattere la siccità e che le istituzioni europee daranno anch’esse il proprio contributo.</p>
      <p sl="pt">In conclusione, vorrei ricapitolare le proposte contenute nella relazione sulle calamità naturali, in particolare quelle adottate dal Parlamento europeo: l’istituzione di un osservatorio europeo sulla siccità e sulla desertificazione al fine di raccogliere informazioni e garantire una risposta più efficace; l’attuazione di misure preventive nel campo della gestione del rischio di siccità, le quali comprendano delle strategie mirate a ridurre al minimo le conseguenze, e siano incluse nelle strategie per la gestione dei bacini idrografici.</p>
    </intervention>
    <intervention id="3-227" speaker_id="28514" name="Kyriacos TRIANTAPHYLLIDES" is_mep="True" mode="spoken" nationality="Cyprus" birth_date="03-09-1944" birth_place="Palaihori" p_group="Confederal Group of the European United Left - Nordic Green Left" m_state="CY">
      <p sl="el">Signor Presidente, per ironia della sorte la presente discussione si svolge dopo i tragici eventi di quest’estate in Europa meridionale. Tali calamità rivestiranno un ruolo di prim’ordine nel cambiare il paesaggio e nel creare in futuro problemi ambientali.</p>
      <p sl="el">La desertificazione non è un problema nuovo; è in corso ormai da decenni. Nel passato, il degrado graduale dei terreni fertili ha rappresentato un processo complesso. Quest’ultimo ha cause molteplici e sta procedendo a ritmi diversi, a seconda delle differenze climatiche.</p>
      <p sl="el">Ad esempio, la desertificazione potrebbe intensificare una tendenza generale già esistente nel campo climatico e causare un maggiore inaridimento, oppure potrebbe avere origine da un cambiamento nel clima locale. E’ importante sottolineare che la vicinanza di un deserto non ha alcuna influenza sul processo di desertificazione. Purtroppo, una regione interessata dalla desertificazione balza all’attenzione del pubblico soltanto una volta che il processo si trova in una fase avanzata.</p>
      <p sl="el">Vi è spesso una grave carenza di informazione per stabilire lo stato pregresso dell’ecosistema o il livello di degrado. E’ pertanto armarsi di cautela quando si decide quello che si deve fare con i terreni bruciati in Europa meridionale: nel prossimo futuro vi è il rischio di un cambio climatico, che potrebbe facilmente innescare un processo di desertificazione nelle regioni colpite.</p>
      <p sl="el">Gli scienziati inoltre stanno studiando se la desertificazione sia un fattore permanente del cambiamento a livello globale, e su come e quando la desertificazione possa essere fermata o addirittura invertita. Questo sarà uno dei punti all’ordine del giorno della Conferenza internazionale delle Nazioni Unite.</p>
      <p sl="el">Un utilizzo più efficiente delle risorse idriche disponibili e il controllo della salinizzazione sono degli strumenti efficaci per le zone aride. Vi sono inoltre tecniche per l’utilizzo delle acque di superficie come l’acqua piovana.</p>
      <p sl="el">Oltre alla scienza, la politica può essere vista come uno strumento utile per la lotta contro la desertificazione. Se vogliamo fermare e invertire il processo di degrado dei terreni aridi e semiaridi, dobbiamo comprendere come e perché il tasso a cui il cambiamento climatico, la crescita demografica e la produzione alimentare avvengono influenzano questi ambienti.</p>
      <p sl="el">L’intervento più efficace consiste semplicemente in un attento utilizzo delle informazioni più utili. A conclusione della presente discussione, una risoluzione sugli obiettivi dell’Unione europea è stata presentata alla Conferenza delle Nazioni Unite.</p>
      <p sl="el">Vorrei sottolineare due punti che considero molto importanti. In primo luogo, è ora che l’Unione europea prenda una decisione, se vuole veramente chiamarsi “Unione europea”; deve stanziare risorse giuridicamente vincolanti a favore della lotta contro la desertificazione. In secondo luogo, l’Unione europea non deve rubare ai ricchi per dare ai poveri: non può cioè presentarsi come paladino dell’ambiente quando poi non è riuscita a promuovere delle normative generali vincolanti che vietino l’importazione nella Comunità di legname illegale che non è stato tagliato in modo sostenibile.</p>
      <p sl="el">La desertificazione riguarda non solo l’Unione europea, bensì tutto il pianeta. Se l’Unione europea vuole far sentire il proprio peso, allora deve prendere misure adeguate, e non andare a Madrid in qualità di semplice osservatore.</p>
    </intervention>
    <intervention id="3-228" speaker_id="photo_generic" name="Manuel Lobo Antunes" is_mep="True" mode="spoken">
      <p sl="pt">Presidente in carica del Consiglio. – Mi sembra di aver percepito in questa discussione da parte di alcuni deputati una certa qual mestizia, una certa costernazione e una punta di scetticismo su quello che possiamo fare a partire da ora per combattere la siccità e la desertificazione, alla luce di quanto abbiamo fatto fino ad ora in questo campo.</p>
      <p sl="pt">Tuttavia, credo che i fattori determinanti e il contesto siano cambiati in modo significativo dal 1994, soprattutto in tempi recenti. Sono del parere che la crescente consapevolezza fra i governi, i politici in generale, la società civile e l’opinione pubblica su questioni relative al cambiamento climatico, alle sfide ambientali e, in particolare, alla lotta contro la desertificazione, al cambiamento climatico e alla scarsità di acqua, ci consentirà di fare passi in avanti, con fiducia, ottimismo, e con rinnovato slancio nella lotta contro i sempre più gravi problemi ambientali che dovremo affrontare.</p>
      <p sl="pt">Un’altra fonte di fiducia e ottimismo è rappresentata dal fatto che il Consiglio dell’Unione europea si assuma impegni importanti, oserei dire molto importanti, e assuma un ruolo guida a livello internazionale nell’annunciare misure nel campo della lotta contro il cambiamento climatico, proponendo di farne dei punti di riferimento, obiettivi per l’intera comunità internazionale.</p>
      <p sl="pt">Il Portogallo e la sua Presidenza dell’Unione europea dovranno naturalmente svolgere anch’essi un ruolo importante, dal momento che dovremo rappresentare l’Unione europea alla conferenza di Bali che, come sapete, avrà il compito di preparare le decisioni che dovranno essere prese in questo campo una volta scaduto il protocollo di Kyoto, nel 2012.</p>
      <p sl="pt">A nostro parere la Conferenza di Madrid delle parti alla Convenzione sulla lotta alla desertificazione potrebbe rappresentare un’opportunità per rivedere e aggiornare gli impegni assunti nel 1994. Speriamo che ciò si avveri. Vi sono tre o quattro priorità che, a nostro avviso, sarebbe bene realizzare.</p>
      <p sl="pt">In primo luogo, siamo dell’opinione che le Parti alla Convenzione debbano migliorare il loro coordinamento interno per quanto riguarda la lotta contro la desertificazione, optando per un approccio più integrato alla tematica nel suo complesso. Come ha affermato l’onorevole deputato, i ministri responsabili dei vari settori spesso adottano misure senza consultazione preliminare sugli obiettivi da raggiungere, così che il processo decisionale si orienta in base ai casi individuali e manca di una strategia complessiva. A livello nazionale pertanto il coordinamento fra i vari ministeri competenti in questo campo deve essere più efficace ed efficiente.</p>
      <p sl="pt">E’ stato detto nell’Assemblea, e io stesso l’ho sottolineato durante il mio primo intervento, che è molto importante che la società civile si senta più coinvolta nell’attuazione delle misure necessarie per combattere la desertificazione. Molti dei problemi sono specifici e localizzati, con effetti importanti per la popolazione locale, ed è importante che vi sia in questa lotta un senso di ownership , ovvero di partecipazione alle politiche necessarie per la lotta contro la desertificazione.</p>
      <p sl="pt">Dobbiamo inoltre consolidare i meccanismi istituzionali a disposizione per l’attuazione della Convenzione. Siamo inoltre dell’avviso che sia importante, a livello regionale e internazionale, migliorare la cooperazione in questo campo, così come è necessario migliorare la cooperazione nel campo della lotta contro la desertificazione. Le parti alla Convenzione spesso tendono a vedere i loro problemi da un punto di vista esclusivamente nazionale. Si tratta di un ambito dove a nostro avviso, per la natura stessa dei problemi in questione, la cooperazione regionale e internazionale sono particolarmente opportune.</p>
      <p sl="pt">In conclusione, è stata menzionata la questione del bilancio, ovvero gli stanziamenti di bilancio. Si tratta di un punto importante, e va da sé che dobbiamo stanziare delle risorse finanziarie che siano sufficienti per far sì che questi meccanismi soddisfino le esigenze esistenti.</p>
      <p sl="pt">E’ stata inoltre menzionata la creazione di un osservatorio europeo sulla siccità, punto che è stato discusso alla riunione informale dei ministri dell’Ambiente tenutasi in Portogallo, discussione dalla quale si può concludere che la creazione di un osservatorio europeo sulla siccità è visto come una misura importante per richiamare l’attenzione sui problemi legati alla siccità e per costruire il modello indispensabile per le misure che devono o potrebbero essere attuate per combattere la siccità. Si tratta quindi di un provvedimento, come ho già detto, per il quale i ministri dell’Ambiente hanno dimostrato interesse e entusiasmo.</p>
      <p sl="pt">Speriamo dunque che la conferenza di Madrid dia i risultati sperati.</p>
    </intervention>
    <intervention id="3-229" speaker_id="4346" is_mep="True" mode="spoken" role="Presidente" name="Miguel Angel MARTÍNEZ MARTÍNEZ" nationality="Spain" birth_date="30-01-1940" birth_place="Madrid" p_group="Group of the Progressive Alliance of Socialists and Democrats in the European Parliament" m_state="ES">
      <p sl="unknown">Onorevoli colleghi, è stata una discussione molto interessante, e vorrei sottolineare il fatto che vi hanno preso parte cinque donne e tre uomini. Penso che ciò sia molto importante e dimostri che le onorevoli deputate sono particolarmente sensibili a questa tematica così fondamentale.</p>
      <p sl="unknown">Per concludere la discussione, comunico di aver ricevuto sette proposte di risoluzione ai sensi dell’articolo 108, paragrafo 5, del Regolamento.</p>
      <p sl="unknown">La discussione è chiusa.</p>
      <p sl="unknown">La votazione si svolgerà domani alle 12.</p>
      <a text="(La seduta, sospesa alle 17.15. in attesa del Tempo delle interrogazioni, è ripresa alle 17.30)"/>
    </intervention>
  </section>
  <section id="creitem23" title="13. Tempo delle interrogazioni (interrogazioni al Consiglio)">
    <intervention id="3-232" speaker_id="21918" is_mep="True" mode="spoken" role="Presidente" name="Manuel dos SANTOS" nationality="Portugal" birth_date="05-12-1943" birth_place="Mirandela" p_group="Group of the Progressive Alliance of Socialists and Democrats in the European Parliament" m_state="PT">
      <p sl="unknown">L’ordine del giorno reca il Tempo delle interrogazioni (B6-0138/2007).</p>
      <p sl="unknown">Saranno prese in esame le interrogazioni rivolte al Consiglio:</p>
      <p sl="unknown">Annuncio l’</p>
      <p sl="unknown">interrogazione n. 1 dell’onorevole Manuel Medina Ortega (H-0517/07)</p>
      <p sl="unknown">Oggetto: Approccio globale in materia di immigrazione</p>
      <p sl="unknown">Viste le conclusioni del Consiglio “Affari generali”, svoltosi a Lussemburgo il 17 e 18 giugno scorsi, concernenti l’ampliamento e il rafforzamento dell’approccio globale in materia di immigrazione, nonché le difficoltà inerenti al funzionamento di meccanismi di cooperazione permanente intergovernativa in materia, quali misure pensa di poter adottare il Consiglio per lo sviluppo di politiche comunitarie più incisive in questo settore, in particolare mediante l’attribuzione di efficaci poteri decisionali alla Commissione o a Frontex su questioni come l’avvio di progetti pilota di associazione?</p>
    </intervention>
    <intervention id="3-233" speaker_id="photo_generic" name="Manuel Lobo Antunes" is_mep="True" mode="spoken">
      <p sl="pt">Presidente in carica del Consiglio. – Le istituzioni comunitarie attuano una serie di misure previste dalle conclusioni del Consiglio del 18 giugno 2007 nei limiti delle competenze conferite loro dal Trattato, in cooperazione con gli Stati membri e, ove ciò sia opportuno, con i paesi terzi interessati.</p>
      <p sl="pt">Il controllo e la sorveglianza delle frontiere esterne sono responsabilità degli Stati membri. Tuttavia, è nell’interesse di tutti gli Stati membri che aderiscono all’accordo di Schengen, non solo di quelli che hanno frontiere esterne, di far sì che i controlli alle frontiere esterne siano efficaci, motivo per cui sono state prese alcune misure per promuovere la solidarietà e la cooperazione fra gli Stati membri in questo settore.</p>
      <p sl="pt">L’istituzione di un’Agenzia europea per la gestione della cooperazione operativa alle frontiere esterne degli Stati membri dell’Unione europea, un’agenzia che va comunemente sotto il nome di Frontex, mediante il regolamento (CE) n. 2007/2004, ha rappresentato un passo importante nella promozione della solidarietà.</p>
      <p sl="pt">Allo stesso modo, la capacità di Frontex è stata ulteriormente rafforzata con l’adozione il 12 giugno di quest’anno della proposta di regolamento del Parlamento europeo e del Consiglio che istituiva un meccanismo per la creazione di squadre di intervento rapido alle frontiere nonché dall’istituzione, nel 2007, del registro centralizzato delle attrezzature tecniche disponibili, noto come toolbox , mantenuto dagli Stati membri e disponibile all’occorrenza agli altri Stati membri</p>
      <p sl="pt">Le operazioni congiunte e i progetti pilota vengono lanciati con l’assenso degli Stati membri interessati. Le squadre di intervento rapido alle frontiere vengono istituite in risposta a una domanda presentata da uno o più Stati membri. Frontex coordina tali attività.</p>
      <p sl="pt">Attualmente non vi sono piani relativi ad un ampliamento del campo di applicazione della competenza decisionale della Commissione o di Frontex in questo contesto. Inoltre, l’approvazione della decisione n. 574/2007/CE del Parlamento europeo e del Consiglio che istituiva il Fondo per le frontiere esterne per il periodo 2007-2013 come parte del programma generale “Solidarietà e gestione dei flussi migratori” costituisce un altro importante passo per la promozione della solidarietà e costituirà un nuovo mezzo per ampliare gli aiuti finanziari agli Stati membri che applicano le disposizioni dell’accordo di Schengen alle loro frontiere esterne.</p>
    </intervention>
    <intervention id="3-234" speaker_id="1337" name="Manuel MEDINA ORTEGA" is_mep="True" mode="spoken" nationality="Spain" birth_date="15-12-1935" birth_place="Arrecife " p_group="Socialist Group in the European Parliament" m_state="ES">
      <p sl="es">Signor Presidente in carica del Consiglio, grazie molte per le informazioni fornitemi. Sono consapevole dei limiti costituzionali dello sviluppo di queste misure di cooperazione, nonché della resistenza di molti Stati membri all’assunzione di maggiori impegni, ma corriamo sempre il rischio che le parole dell’Unione europea non vengano poi confermate dai fatti, nella fattispecie per quanto riguarda il funzionamento del meccanismo di Frontex. In conseguenza della natura strettamente intergovernativa e volontaria della cooperazione, spesso le parole dell’Unione europea sono solo parole, ovvero, per dirla in altre parole, un programma comincia a essere operativo e viene interrotto perché o i governi non hanno messo a disposizione le risorse materiali, oppure, dopo averle offerte, le ritirano, il che vuol dire che finiamo per avere delle ripetute dichiarazioni che non fanno altro che deludere l’opinione pubblica, annunciando il ritiro dei fondi una volta che l’operazione è stata avviata o dopo periodi di tempo molto brevi.</p>
      <p sl="es">Spero che la Presidenza incoraggerà il consolidamento di un sistema che dia un carattere più permanente a questo tipo di operazioni.</p>
    </intervention>
    <intervention id="3-235" speaker_id="photo_generic" name="Manuel Lobo Antunes" is_mep="True" mode="spoken">
      <p sl="pt">Presidente in carica del Consiglio. – Comprendo la sua preoccupazione. Comunque sia a mio parere dobbiamo, anche in questo caso, guardare con ottimismo ai progressi compiuti. Se pensiamo da dove siamo venuti e dove eravamo, l’istituzione di Frontex, a mio parere, è già un progresso e un passo avanti nella cooperazione all’interno dell’Unione europea sulle questioni concernenti la gestione delle frontiere esterne.</p>
      <p sl="pt">Come lei dice, potremmo sviluppare le capacità e le competenze di Frontex, qualora gli Stati membri lo desiderassero. Tuttavia, vi è una parola che si confà a questo contesto, una parola che non è intergovernativa, ma una parola fondamentale, direi una parola sulla quale si basa la nostra Unione: solidarietà.</p>
      <p sl="pt">Anche qui dobbiamo fare affidamento su questa solidarietà, solidarietà con gli Stati membri che potrebbero prima o poi averne bisogno. Questa parola, una parola che non ha sostituti, denota non una realtà intergovernativa, ma piuttosto un’unione.</p>
    </intervention>
    <intervention id="3-236" speaker_id="2307" name="Hubert PIRKER" is_mep="True" mode="spoken" nationality="Austria" birth_date="03-10-1948" birth_place="Gries" p_group="Group of the European People's Party (Christian Democrats)" m_state="AT">
      <p sl="de">Signor Presidente in carica del Consiglio, vorrei essere più specifico. L’idea di Frontex è eccellente, ma la sua attuazione lascia a desiderare. Una delle ragioni è che gli Stati membri non forniscono il personale o le attrezzature che avevano promesso. Il Commissario Frattini ha scoperto che è stato fornito solo il 10 per cento. Vorrei che mi dicesse – e come a me anche al Parlamento – quanto personale e quante attrezzature tecniche promesse da quale Stato membro sono stati in realtà messi a disposizione finora e cosa ancora non è stato messo a disposizione, e come intende intervenire per fare in modo che tutti gli Stati membri diano finalmente quanto hanno promesso, affinché Frontex possa funzionare tutto l’anno.</p>
    </intervention>
    <intervention id="3-237" speaker_id="photo_generic" name="Manuel Lobo Antunes" is_mep="True" mode="spoken">
      <p sl="pt">Presidente in carica del Consiglio – Capisco anche questa domanda rivolta dall’onorevole deputato. Dobbiamo tenere a mente gli impegni che abbiamo assunto nell’ambito di Frontex, sia in termini di attrezzature, di finanziamento che di personale, e dobbiamo adempiere ai nostri impegni, e vorrei sottolineare che la Presidenza non ha omesso di richiamare l’attenzione su tali aspetti.</p>
      <p sl="pt">Se non ci atteniamo ai nostri impegni, allora dobbiamo correggere urgentemente la situazione. E’ l’unico modo di garantire che Frontex possa esercitare in modo efficace il ruolo e le competenze adesso conferiti.</p>
    </intervention>
    <intervention id="3-238" speaker_id="2278" name="Paul RÜBIG" is_mep="True" mode="spoken" nationality="Austria" birth_date="06-05-1953" birth_place="Wels" p_group="Group of the European People's Party (Christian Democrats)" m_state="AT">
      <p sl="de">Sarei interessato a sapere se sia stato preso in considerazione il coinvolgimento delle piccole e medie imprese; dopotutto, queste danno un contributo essenziale all’occupazione in Europa. Vorrei anche sapere in quale misura – come avvenuto negli Stati Uniti – sono state aggiunte nell’agenda di Lisbona iniziative in relazione all’occupazione delle donne. Il Consiglio ha preso provvedimenti per integrare in modo corrispondente i lavoratori?</p>
    </intervention>
    <intervention id="3-239" speaker_id="photo_generic" name="Manuel Lobo Antunes" is_mep="True" mode="spoken">
      <p sl="pt">Presidente in carica del Consiglio. – Vorrei dire che, per quanto riguarda la gestione di Frontex e la questione più generale dell’immigrazione, gli obiettivi di fondo della Presidenza portoghese sono di combattere l’immigrazione illegale in modo più efficace e migliorare l’adattamento, l’integrazione e la qualità di vita di quanti lavorano fra noi e contribuiscono legalmente al nostro sviluppo economico e sociale.</p>
      <p sl="pt">La Presidenza portoghese ha assunto diverse iniziative in questo campo. Non bisogna dimenticare le misure fondamentali che sono state prese in questo campo per quanto riguarda le relazioni con i paesi terzi. L’immigrazione sarà sempre all’ordine del giorno della Presidenza e del Consiglio nel loro dialogo con i paesi terzi.</p>
    </intervention>
    <intervention id="3-240" speaker_id="21918" is_mep="True" mode="spoken" role="Presidente" name="Manuel dos SANTOS" nationality="Portugal" birth_date="05-12-1943" birth_place="Mirandela" p_group="Group of the Progressive Alliance of Socialists and Democrats in the European Parliament" m_state="PT">
      <p sl="unknown">Annuncio l’</p>
      <p sl="unknown">interrogazione n. 2 dell’onorevole Marie Panayotopoulos-Cassiotou (H-0520/07)</p>
      <p sl="unknown">Oggetto: Aggiornamento della legislazione del lavoro per quanto attiene all’uguaglianza di genere</p>
      <p sl="unknown">Quali differenze di trattamento tra uomini e donne constata il Consiglio nel settore del lavoro retribuito?</p>
      <p sl="unknown">Qual è il quadro geografico delle discriminazioni negli Stati membri?</p>
      <p sl="unknown">In che modo intende il Consiglio contribuire a far sì che il problema del trattamento discriminatorio sia affrontato nel quadro delle discussioni sull’aggiornamento della legislazione del lavoro, affinché uomini e donne abbiano accesso in modo agevole e sicuro ad un lavoro di qualità?</p>
      <p sl="unknown">È possibile concordare misure di salvaguardia intese a proteggere la maternità e la possibilità di conciliare lavoro e vita di famiglia nel settore privato?</p>
    </intervention>
    <intervention id="3-241" speaker_id="photo_generic" name="Manuel Lobo Antunes" is_mep="True" mode="spoken">
      <p sl="pt">Presidente in carica del Consiglio . – Per quanto riguarda le differenze di trattamento tra uomini e donne nel settore del lavoro retribuito, la legislazione di base è già stata approvata, ivi comprese alcune direttive che prescrivono un trattamento equo per ciò che riguarda la retribuzione, l’accesso al lavoro, la formazione professionale, le promozioni e le condizioni di lavoro.</p>
      <p sl="pt">Inoltre, la Commissione ed Eurostat sono responsabili del monitoraggio della situazione in questo settore nelle diverse regioni dell’Unione europea. E’ ovvio che, per formulare le politiche, è necessario disporre di dati di alta qualità che coprano l’intera Unione europea. A tale riguardo sono lieto di citare l’accordo recentemente raggiunto fra il Consiglio e il Parlamento sull’istituzione dell’Istituto europeo per l’uguaglianza di genere, che sarà attivo proprio in questo settore.</p>
      <p sl="pt">Per quanto riguarda la questione dell’ammodernamento della legislazione sul lavoro, il Consiglio può assumere l’iniziativa solo sulla base di una proposta legislativa della Commissione. Tuttavia, il Consiglio applica anche dei metodi più aperti per il coordinamento nell’ambito della strategia europea per l’occupazione. In questo settore strategico la nostra attenzione si concentra attualmente sulla recente comunicazione della Commissione sulla “flessicurezza”, che cita in particolare l’uguaglianza di genere come uno degli eventuali principi comuni da concordare a livello europeo.</p>
      <p sl="pt">Accogliamo inoltre con favore il fatto che il Consiglio europeo di primavera del 2007 abbia deciso di istituire un’alleanza per la famiglia che faccia da piattaforma per lo scambio di opinioni e conoscenze sulle buone pratiche e sulle politiche per la famiglia.</p>
      <p sl="pt">Per quanto riguarda la questione dell’introduzione di clausole per la tutela della maternità e la conciliazione della vita professionale con quella familiare nel settore privato, sono lieto di poter citare le direttive già approvate nel campo della maternità e dei neonati sul luogo di lavoro.</p>
    </intervention>
    <intervention id="3-242" speaker_id="28571" name="Marie PANAYOTOPOULOS-CASSIOTOU" is_mep="True" mode="spoken" nationality="Greece" birth_date="29-07-1952" birth_place="Chios" p_group="Group of the European People's Party (Christian Democrats) and European Democrats" m_state="GR">
      <p sl="el">Signor Presidente, vorrei ringraziare il Presidente in carica del Consiglio per aver ricordato quelle misure che, come sappiamo, sono state prese nell’interesse dell’uguaglianza. La mia domanda riguarda la discriminazione positiva nella legislazione di alcuni Stati membri. Ad esempio, le madri godono di soglie di pensionamento inferiori; ciò sarà oggi condannato dalla Commissione, che sta citando tali Stati membri dinanzi alla Corte di giustizia? Il Consiglio intende prendere una decisione favorevole a tale discriminazione positiva?</p>
    </intervention>
    <intervention id="3-243" speaker_id="photo_generic" name="Manuel Lobo Antunes" is_mep="True" mode="spoken">
      <p sl="pt">Presidente in carica del Consiglio. – Una lettura attenta dei programmi delle Presidenze tedesca, slovena e portoghese mostreranno che le questioni sociali, in particolare le questioni concernenti l’uguaglianza di genere e la tutela della famiglia, sono in cima alle nostre preoccupazioni.</p>
      <p sl="pt">In collaborazione con la Commissione e ognuno nella propria sfera di competenze, presenteremo naturalmente una serie di misure che possano essere più mirate e riflettano le nostre preoccupazioni sulle questioni di carattere sociale. Tali preoccupazioni sono fondamentali in una società moderna come quella dell’Unione europea, considerando le rispettive competenze della Comunità e degli Stati membri.</p>
      <p sl="pt">Vorrei rassicurare l’onorevole deputata sul fatto che le questioni sociali, in modo particolare quelle relative alla tutela della famiglia, sono una priorità per tutte e tre le Presidenze e, nella fattispecie, della Presidenza portoghese. Spero che, da qui a dicembre, non avremo disatteso le aspettative in questo ambito.</p>
    </intervention>
    <intervention id="3-244" speaker_id="28268" name="Danutė BUDREIKAITĖ" is_mep="True" mode="spoken" nationality="Lithuania" birth_date="16-05-1953" birth_place="Vilnius" p_group="Group of the Alliance of Liberals and Democrats for Europe" m_state="LT">
      <p sl="lt">Nel 1975 l’Unione europea adottò alcuni atti giuridici che vietavano la discriminazione nel pagamento degli stipendi e richiedevano che uomini e donne percepissero gli stessi stipendi per gli stessi lavori. Sono passati ormai 30 anni, eppure tali atti giuridici non hanno ancora trovato attuazione. Vorrei chiedere al Consiglio di far presente la sua posizione. Gli Stati membri possono scegliere da soli quali atti attueranno e quali no? Qual è la situazione in Portogallo?</p>
    </intervention>
    <intervention id="3-245" speaker_id="photo_generic" name="Manuel Lobo Antunes" is_mep="True" mode="spoken">
      <p sl="pt">Presidente in carica del Consiglio. – Ancora una volta vorrei ribadire quello che è competenza dell’Unione europea, ovvero la politica e la legislazione, e quello che invece è la responsabilità degli Stati membri (occorre tenerne conto), e vorrei aggiungere che l’uguaglianza di genere rappresenta una questione fondamentale per il Portogallo.</p>
      <p sl="pt">Devo dire inoltre che, nell’Unione europea e nella fattispecie nel nuovo Trattato di riforma – come già sancito nel Trattato costituzionale – l’uguaglianza rappresenta per noi una questione di fondo nel processo di integrazione europea e fa parte dell’acquis di quei principi fondamentali che sicuramente saranno sempre in cima alle nostre preoccupazioni.</p>
    </intervention>
    <intervention id="3-246" speaker_id="21918" is_mep="True" mode="spoken" role="Presidente" name="Manuel dos SANTOS" nationality="Portugal" birth_date="05-12-1943" birth_place="Mirandela" p_group="Group of the Progressive Alliance of Socialists and Democrats in the European Parliament" m_state="PT">
      <p sl="unknown">Annuncio l’</p>
      <p sl="unknown">interrogazione n. 3 dell’onorevole Chris Davies (H-0523/07)</p>
      <p sl="unknown">Oggetto: Palestina</p>
      <p sl="unknown">Qual è la posizione attuale del Consiglio in merito ai contatti diretti con i rappresentanti eletti del popolo palestinese che prestano servizio nell’amministrazione a Gaza?</p>
    </intervention>
    <intervention id="3-247" speaker_id="photo_generic" name="Manuel Lobo Antunes" is_mep="True" mode="spoken">
      <p sl="pt">Presidente in carica del Consiglio. – Vorrei ricordare all’Assemblea che il Consiglio, nelle sue conclusioni del 23 e 24 luglio 2007, ha ribadito il suo pieno sostegno al Presidente Abbas e al governo guidato dal Primo Ministro Fayyad.</p>
      <p sl="pt">Il Consiglio ha riaffermato la sua posizione sugli eventi intervenuti a Gaza: l’unico modo di raggiungere gli obiettivi nazionali palestinesi con mezzi pacifici, giuridici e democratici è il perseguimento della riconciliazione e dell’unità nazionale sulla base del programma ideato dal Presidente Abbas.</p>
      <p sl="pt">Il Consiglio ha inoltre dichiarato che l’Unione europea è contraria a qualsiasi divisione dei Territori palestinesi e ha confermato che l’Unione europea è pronta a collaborare con tutte le parti palestinesi la cui politica e il cui agire riflettano i principi del Quartetto.</p>
      <p sl="pt">L’Unione europea ha ripreso le relazioni con l’Autorità palestinese. Abbiamo cominciato a fornire aiuti finanziari e tecnici diretti al governo palestinese. Nelle sue conclusioni del 23 e del 24 luglio 2007, il Consiglio ha ribadito la sua promessa di contribuire a creare le istituzioni e l’economia del futuro Stato palestinese e ha sottolineato la necessità di sviluppare appieno l’economia dei Territori occupati palestinesi, promuovendo fra l’altro la cooperazione col settore privato palestinese.</p>
      <p sl="pt">Il Consiglio ha reiterato il suo sostegno alla polizia civile palestinese mobilitando di nuovo la missione EUPOL COPPS. La Commissione ha inoltre invitato Israele a creare le condizioni per l’operato di tale missione.</p>
    </intervention>
    <intervention id="3-248" speaker_id="4554" name="Chris DAVIES" is_mep="True" mode="spoken" nationality="United Kingdom" birth_date="07-07-1954" birth_place="Lytham St Annes" p_group="Renew Europe Group" m_state="GB">
      <p sl="en">La politica dell’Unione europea è stata, fin dalle elezioni palestinesi, di rifiutarsi di parlare ai rappresentanti eletti legati a Hamas . Ogni volta che Hamas ha fatto un piccolo passo che potrebbe essere interpretato come un passo nella nostra direzione, gli abbiamo sbattuto la porta in faccia.</p>
      <p sl="en">Da colloqui da me avuti con i colleghi del Presidente in carica a Lisbona, so che vi sono membri del suo governo che ritengono che tale politica sia stato un disastroso fallimento. Ma in questa istanza, il suo lavoro è di parlare a nome del Consiglio e difendere l’indifendibile. Può dire all’Assemblea sotto quali aspetti pensa il Consiglio che la sua politica sia stata un successo?</p>
    </intervention>
    <intervention id="3-249" speaker_id="photo_generic" name="Manuel Lobo Antunes" is_mep="True" mode="spoken">
      <p sl="pt">Presidente in carica del Consiglio. – Vorrei evidenziare che il Quartetto per la pace nel Medio Oriente si è riunito di recente a Lisbona. Siamo fiduciosi, e crediamo che riusciremo a ideare misure nel quadro del mandato del Quartetto, nonché nel quadro delle competenze dell’Unione europea, le quali possano contribuire all’avanzamento del processo di pace in Medio Oriente. La situazione sul campo è rimasta immutata per molti anni e sappiamo che si tratta di una situazione complessa e difficile che non può essere risolta dall’oggi al domani.</p>
      <p sl="pt">Tuttavia, riteniamo che adesso potrebbero esservi le condizioni politiche che ci consentano di fare progressi. La Presidenza portoghese intende lavorare per raggiungere tale obiettivo, spirito che è condiviso dal Consiglio dell’Unione europea.</p>
      <p sl="pt">Non dobbiamo lasciarci sfuggire questa opportunità. Dobbiamo sfruttare il contesto politico e l’attenzione attualmente rivolta alla soluzione di questo problema, attenzione che attualmente è tangibile nel processo di pace in Medio Oriente. Dobbiamo essere realistici ma fiduciosi e non arrenderci.</p>
    </intervention>
    <intervention id="3-250" speaker_id="1403" name="David MARTIN" is_mep="True" mode="spoken" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Vorrei riformulare l’ottima domanda dell’onorevole Davies. Il Consiglio ritiene che possiamo fare progressi in Medio Oriente senza coinvolgere Hamas ? Senza coinvolgere Hamas nei colloqui, il Quartetto può riunirsi quanto vuole, ma non vi sarà alcuna soluzione. Il Consiglio è pronto ad ammettere che prima o poi dovrà incontrarsi faccia a faccia con Hamas per risolvere la situazione?</p>
    </intervention>
    <intervention id="3-251" speaker_id="photo_generic" name="Manuel Lobo Antunes" is_mep="True" mode="spoken">
      <p sl="pt">Presidente in carica del Consiglio. – Come lei sa, il Consiglio ha concordato una serie di principi e di linee strategiche per il processo di pace in Medio Oriente cui intende attenersi; esso crede in tali principi e in tali linee strategiche, che danno l’impronta alla sua azione politica, e intende attenervisi anche in futuro.</p>
    </intervention>
    <intervention id="3-252" speaker_id="21918" is_mep="True" mode="spoken" role="Presidente" name="Manuel dos SANTOS" nationality="Portugal" birth_date="05-12-1943" birth_place="Mirandela" p_group="Group of the Progressive Alliance of Socialists and Democrats in the European Parliament" m_state="PT">
      <p sl="unknown">Poiché l’autore non è presente, l’interrogazione n. 4 decade.</p>
      <p sl="unknown">Annuncio l’</p>
      <p sl="unknown">interrogazione n. 5 dell’onorevole David Martin (H-0526/07)</p>
      <p sl="unknown">Oggetto: Aiuto per il commercio</p>
      <p sl="unknown">Le Presidenze finlandese e tedesca si meritano un elogio per aver attribuito priorità agli aiuti per il commercio.</p>
      <p sl="unknown">Quali saranno i passi che la Presidenza portoghese intende compiere per garantire che la spesa della Commissione, e soprattutto degli Stati membri, per l’assistenza relativa al commercio continui a seguire correttamente la sua traiettoria verso l’obiettivo di 1 miliardo di euro l’anno entro il 2010? In caso non ne fosse ancora in possesso, intende la Presidenza chiedere chiarimenti in merito all’impegno finanziario dei singoli Stati membri per l’obiettivo di 1 miliardo di euro?</p>
      <p sl="unknown">Come intende assicurare che gli Stati membri e la Commissione forniscano un’assistenza adeguata negli ambiti identificati nel 2006 dalla task force della OMC sugli aiuti al commercio, quali l’adeguamento legato al commercio e le infrastrutture commerciali, che, non essendo inclusi nella definizione di assistenza in campo commerciale, non rientrano nell’obiettivo di 2 miliardi di euro?</p>
    </intervention>
    <intervention id="3-253" speaker_id="photo_generic" name="Manuel Lobo Antunes" is_mep="True" mode="spoken">
      <p sl="pt">Presidente in carica del Consiglio. – La Presidenza portoghese è determinata a portare avanti con successo il lavoro delle Presidenze finlandese e tedesca e ad attuare le conclusioni sull’aiuto per il commercio approvate dal Consiglio il 15 maggio 2007, in particolare per quanto riguarda la finalizzazione della strategia dell’UE in materia di aiuti al commercio in tempo utile per essere inclusa nella prossima valutazione globale dell’OMC degli aiuti al commercio, esercizio che si volgerà a novembre del 2007.</p>
      <p sl="pt">Uno degli obiettivi della Presidenza è quello di raggiungere un accordo sulla strategia dell’UE in materia di aiuti al commercio al Consiglio “Affari generali e relazioni esterne” di ottobre, ivi compreso un piano dei passi specifici previsti per raggiungere i 2 miliardi di euro per l’assistenza relativa al commercio entro il 2010, in particolare l’importo di 1 miliardo di euro che gli Stati membri devono stanziare per soddisfare i bisogni identificate dai paesi in via di sviluppo.</p>
      <p sl="pt">La Presidenza confida nel fatto che tali obiettivi saranno raggiunti. La strategia mira anche a dare un contributo alla più ampia strategia dell’UE in materia di aiuti al commercio e alla definizione delle misure da attuare.</p>
      <p sl="pt">Pertanto, la Presidenza portoghese ha presentato il 5 luglio 2007 un progetto di strategia dell’UE in materia di aiuti al commercio che è al vaglio delle formazioni del Consiglio competenti. La bozza di strategia deve essere vista nel contesto del seguito da dare alle raccomandazioni presentate nel 2006 dalla task force dell’OMC “Aiuti al commercio”.</p>
    </intervention>
    <intervention id="3-254" speaker_id="1403" name="David MARTIN" is_mep="True" mode="spoken" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Trovo che la risposta del Presidente in carica dia motivo di essere ottimisti e gli faccio i miei auguri in vista della riunione di ottobre. Spero che ne ritorni vincitore.</p>
      <p sl="en">Se ciò si verificherà, ha intenzione di pubblicare verso la fine di quest’anno dati sulla misura in cui i singoli Stati membri hanno contribuito agli aiuti al commercio? Sappiamo che l’importo di 1 miliardo di euro della Commissione è molto trasparente, ed è alquanto ovvio come questo miliardo venga speso. Non è così chiaro invece da dove dovrebbe venire l’ammontare di 1 miliardo di euro che devono stanziare gli Stati membri, se ciò stia effettivamente avvenendo e da chi vengono questi fondi. Ha intenzione il Consiglio di pubblicare tali dati a novembre o dicembre?</p>
    </intervention>
    <intervention id="3-255" speaker_id="photo_generic" name="Manuel Lobo Antunes" is_mep="True" mode="spoken">
      <p sl="pt">Presidente in carica del Consiglio. – Ringrazio l’onorevole deputato per le sue parole di incoraggiamento e di fiducia. La Presidenza e il Consiglio adotteranno le iniziative necessarie al riguardo, in linea con le pratiche, le condizioni e le disposizioni legislative rilevanti.</p>
    </intervention>
    <intervention id="3-256" speaker_id="21918" is_mep="True" mode="spoken" role="Presidente" name="Manuel dos SANTOS" nationality="Portugal" birth_date="05-12-1943" birth_place="Mirandela" p_group="Group of the Progressive Alliance of Socialists and Democrats in the European Parliament" m_state="PT">
      <p sl="unknown">Annuncio l’</p>
      <p sl="unknown">interrogazione n. 6 dell’onorevole Esko Seppänen (H-0527/07)</p>
      <p sl="unknown">Oggetto: Politica della dimensione nordica</p>
      <p sl="unknown">La Presidenza portoghese del Consiglio ha dichiarato che intende promuovere la cooperazione dell’UE con i paesi del Mediterraneo. Dato che l’UE possiede anche una dimensione nordica, come intende la Presidenza del Consiglio promuovere nel contempo anche la politica della dimensione nordica e la relativa attuazione?</p>
    </intervention>
    <intervention id="3-257" speaker_id="photo_generic" name="Manuel Lobo Antunes" is_mep="True" mode="spoken">
      <p sl="pt">Presidente in carica del Consiglio. – Abbiamo attuato la politica della dimensione settentrionale dall’inizio di quest’anno sulla base di due documenti adottati al vertice sulla dimensione nordica di Helsinki del novembre 2006.</p>
      <p sl="pt">Il documento quadro strategico e la dichiarazione politica adottati a Helsinki rappresentano un punto di svolta per la dimensione nordica, in quanto fanno di questa politica una politica comune a tutti i partner della dimensione nordica, ovvero l’Unione europea, la Russia, la Norvegia e l’Islanda. Raggiungere un ampio consenso su questa nuova politica rappresenta un obiettivo centrale e comprende la piena partecipazione della Russia a tutte le strutture e le attività della dimensione nordica.</p>
      <p sl="pt">Anche gli altri partecipanti e attori principali della dimensione nordica, in particolare i quattro consigli regionali settentrionale e le istituzioni finanziarie internazionali saranno coinvolti nel processo. La dimensione nordica rappresenta attualmente una piattaforma permanente per la discussione delle questioni e dei problemi afferenti alla regione settentrionale.</p>
      <p sl="pt">La Presidenza portoghese porterà senz’altro avanti il lavoro in questo ambito. Tra la fine di settembre e l’inizio di ottobre dovrebbe svolgersi a Reykjavík una riunione del gruppo direttivo, il cui obiettivo è dare continuità alle riunioni ministeriali e degli alti funzionari. Durante la Presidenza portoghese è in programma una riunione degli alti funzionari, il 21 novembre in Russia.</p>
      <p sl="pt">Essendo un paese mediterraneo, il Portogallo vorrebbe vedere un dibattito politico più ampio e intenso con i nostri partner della riviera sud del Mediterraneo nel quadro di Euromed. I paesi dell’Unione europea e di Euromed hanno interessi comuni e si trovano a fronteggiare sfide analoghe.</p>
      <p sl="pt">E’ nel nostro interesse ampliare la cooperazione comunitaria con tali paesi, soprattutto per quanto riguarda il problema dei flussi migratori e dello sviluppo sociale. Allo stesso tempo, continueremo a lavorare all’attuazione della politica della dimensione nordica. Per quanto riguarda invece Euromed, molti risultati si potrebbero ottenere con una cooperazione concreta sulla base del buon vicinato, di un partenariato per l’uguaglianza, sulla responsabilità comune e sulla trasparenza.</p>
    </intervention>
    <intervention id="3-258" speaker_id="2304" name="Esko SEPPÄNEN" is_mep="True" mode="spoken" nationality="Finland" birth_date="15-02-1946" birth_place="Oulu" p_group="Confederal Group of the European United Left - Nordic Green Left" m_state="FI">
      <p sl="fi">Signor Presidente, signor Presidente in carica del Consiglio, il ruolo della Russia nello sviluppo della dimensione nordica è fondamentale. Le relazioni dell’Unione europea con la Russia sono importanti al riguardo. Intende la Presidenza promuovere questo autunno dei colloqui con la Russia sull’Accordo per il partenariato e la cooperazione?</p>
    </intervention>
    <intervention id="3-259" speaker_id="photo_generic" name="Manuel Lobo Antunes" is_mep="True" mode="spoken">
      <p sl="pt">Presidente in carica del Consiglio. – Come sapete, nel corso del suo semestre la Presidenza portoghese organizzerà un vertice con la Russia a Mafra, una città non lontana dalla nostra capitale, Lisbona. Auspichiamo di riuscire ad affrontare nel corso di questo vertice tutte le questioni relative alla cooperazione e alle relazioni fra l’Unione europea e la Russia, nel campo economico, scientifico e culturale nonché nei settori relativi alla libera circolazione di persone nell’area europea.</p>
      <p sl="pt">A nostro parere è di importanza strategica stabilire relazioni reciprocamente vantaggiose con la Russia, sulla base di principi e valori comuni.</p>
    </intervention>
    <intervention id="3-260" speaker_id="21918" is_mep="True" mode="spoken" role="Presidente" name="Manuel dos SANTOS" nationality="Portugal" birth_date="05-12-1943" birth_place="Mirandela" p_group="Group of the Progressive Alliance of Socialists and Democrats in the European Parliament" m_state="PT">
      <p sl="unknown">Annuncio l’</p>
      <p sl="unknown">interrogazione n. 7 dell’onorevole Bernd Posselt (H-0530/07)</p>
      <p sl="unknown">Oggetto: Frontex</p>
      <p sl="unknown">Può il Consiglio indicare quali esperienze ha acquisito negli ultimi mesi con il sistema Frontex e come considera l’idea di far evolvere questo sistema in un’effettiva Guardia di frontiera europea sul modello tedesco della guardia federale di frontiera?</p>
    </intervention>
    <intervention id="3-261" speaker_id="photo_generic" name="Manuel Lobo Antunes" is_mep="True" mode="spoken">
      <p sl="pt">Presidente in carica del Consiglio. – L’Agenzia europea per la gestione della cooperazione operativa alle frontiere esterne degli Stati membri dell’Unione europea, nota col nome di Frontex, istituita dal regolamento (CE) n. 2007/2004, che ho citato in precedenza, ha per obiettivo il miglioramento della gestione integrata alle frontiere esterne dell’Unione.</p>
      <p sl="pt">Il ruolo e le funzioni di Frontex sono delineati nel regolamento, che tiene conto del fatto che gli Stati membri sono responsabili del controllo e della sorveglianza delle frontiere esterne. I poteri di Frontex sono stati recentemente rafforzati con l’approvazione, il 12 giugno 2007, della proposta di regolamento del Parlamento europeo e del Consiglio che istituisce un meccanismo per la creazione delle squadre di intervento rapido alle frontiere.</p>
      <p sl="pt">Il Consiglio europeo, nelle sue conclusioni del giugno 2007, accoglieva con favore l’accordo sulle squadre di intervento rapido alle frontiere nonché il lancio della rete europea di pattuglie costiere e la creazione di uno strumentario centralizzato di attrezzature tecniche da mettere a disposizione degli Stati membri e da parte loro.</p>
      <p sl="pt">Attualmente non vi sono altre proposte di emendamenti del regolamento Frontex. Il programma dell’Aia che rafforza la libertà, la sicurezza e la giustizia, esorta la Commissione a presentare al Consiglio una valutazione dell’agenzia entro la fine del 2007, che dovrà analizzare le funzioni dell’agenzia e indicare se questa debba assumere altre responsabilità relative ad aspetti della gestione delle frontiere.</p>
    </intervention>
    <intervention id="3-262" speaker_id="2229" name="Bernd POSSELT" is_mep="True" mode="spoken" nationality="Germany" birth_date="04-06-1956" birth_place="Pforzheim" p_group="Group of the European People's Party (Christian Democrats)" m_state="DE">
      <p sl="de">Ero interessato non tanto alla regolamentazione, quanto alla visione. Nel 1998 presentai una relazione all’Assemblea sull’allargamento e la sicurezza interna, nel quale proponevo un servizio frontaliero europeo. Il Vertice di Tampere si occupò di questa proposta, oltre alla proposta di creare un’Accademia europea di polizia. Frontex fu creato come un primo passo in quella direzione. La Presidenza del Consiglio condivide la visione di sviluppare ulteriormente Frontex e le squadre di intervento in un servizio frontaliero europeo vero e proprio per la tutela comune delle nostre frontiere esterne?</p>
    </intervention>
    <intervention id="3-263" speaker_id="photo_generic" name="Manuel Lobo Antunes" is_mep="True" mode="spoken">
      <p sl="pt">Presidente in carica del Consiglio. – Ritengo che Frontex si evolverà e amplierà le sue responsabilità in conformità delle esigenze e, ovviamente, della volontà degli Stati membri.</p>
    </intervention>
    <intervention id="3-264" speaker_id="21918" is_mep="True" mode="spoken" role="Presidente" name="Manuel dos SANTOS" nationality="Portugal" birth_date="05-12-1943" birth_place="Mirandela" p_group="Group of the Progressive Alliance of Socialists and Democrats in the European Parliament" m_state="PT">
      <p sl="unknown">Annuncio l’</p>
      <p sl="unknown">interrogazione n. 8 dell’onorevole Sarah Ludford (H-0533/07)</p>
      <p sl="unknown">Oggetto: Miglioramento della cooperazione di polizia</p>
      <p sl="unknown">Quali sono le intenzioni della Presidenza portoghese in merito al progresso di due importanti proposte della Commissione volte ad aumentare la sicurezza dei cittadini dell’Unione europea contro la criminalità e il terrorismo, nello specifico COM(2005)0317 definitivo, sul miglioramento della cooperazione di polizia tra gli Stati membri alle frontiere interne e COM(2005)0490 definitivo, sullo scambio d’informazioni in virtù del principio di disponibilità?</p>
      <p sl="unknown">Dato che non tutti gli elementi di tali proposte sono stati integrati nella decisione di Prüm, la Presidenza non ritiene che il mancato raggiungimento di un accordo tra gli Stati membri invierebbe un segnale negativo riguardo l’importanza e l’urgenza con cui essi affrontano la sfida dell’applicazione transfrontaliera della legge?</p>
    </intervention>
    <intervention id="3-265" speaker_id="photo_generic" name="Manuel Lobo Antunes" is_mep="True" mode="spoken">
      <p sl="pt">Presidente in carica del Consiglio. – La Presidenza concorda sul fatto che il miglioramento della cooperazione transfrontaliera allo scopo di applicare la legge non è solo una questione di estrema importanza, ma anche una sfida.</p>
      <p sl="pt">Il progetto di decisione del Consiglio sul miglioramento della cooperazione transfrontaliera, in particolare per quanto concerne la lotta al terrorismo e la criminalità transfrontaliera (la famosa Decisione di Prüm), sulla quale il Consiglio ha raggiunto un’intesa politica nel giugno 2007, rappresenta un progresso notevole nell’attuazione del principio di responsabilità e nel consolidamento della cooperazione transfrontaliera di polizia, soprattutto per mezzo di operazioni congiunte e fornendo assistenza per eventi di massa, disastri e incidenti gravi.</p>
      <p sl="pt">La Presidenza è dell’avviso che la decisione di Prüm debba essere attuata quanto prima, al fine di poter ottenere risultati tangibili. La Presidenza intende perciò fare in modo che nei prossimi mesi siano fatti dei progressi sul progetto di decisione del Consiglio per l’attuazione della decisione di Prüm.</p>
      <p sl="pt">La Presidenza concorda con i deputati che non tutti i punti contenuti nelle due proposte della Commissione, una sul miglioramento della cooperazione di polizia e l’altra sul principio di disponibilità, sono compresi nella decisione di Prüm. Tuttavia, una parte considerevole della proposta della Commissione sulla cooperazione di polizia è coperta dalla decisione di Prüm, e la Presidenza non ha alcun motivo di credere che la riapertura della discussione sulle altre parti produrrebbe un risultato diverso dal quello ottenuto nell’aprile del 2006.</p>
      <p sl="pt">La proposta della Commissione sul principio di disponibilità descrive i principi generali e copre sei tipi di dati, ma la decisione di Prüm si occupa effettivamente solo di dati relativi al DNA, impronte digitali e dati di immatricolazione dei veicoli. La Presidenza ritiene che l’attuazione graduale del principio di disponibilità sia l’opzione più realistica e pratica e sia anche uno dei metodi con più probabilità di dare dei risultati concreti a breve termine nella cooperazione di polizia quotidiana e per migliorare la sicurezza dei cittadini dell’Unione europea.</p>
      <p sl="pt">La Presidenza ritiene che tali risultati concreti lancerebbero un segnale forte sull’importanza e l’urgenza della questione della cooperazione transfrontaliera, dimostrando così che una cooperazione concreta è possibile ed è già in fase di attuazione, anche se solo parzialmente. Ciò non significa che non vi sia bisogno di portare avanti l’impegno per raggiungere un livello ancora più elevato di cooperazione sull’applicazione della legge, soprattutto mediante gli elementi contenuti nelle proposte della Commissione.</p>
      <p sl="pt">E’ però sperabile che tutto ciò possa essere fatto sulla base dei risultati ottenuti finora, nonché sulla base dei risultati ottenuti con l’attuazione della decisione di Prüm.</p>
    </intervention>
    <intervention id="3-266" speaker_id="4529" name="Baroness Sarah LUDFORD" is_mep="True" mode="spoken" nationality="United Kingdom" birth_date="14-03-1951" birth_place="Halesworth" p_group="Group of the Alliance of Liberals and Democrats for Europe" m_state="GB">
      <p sl="en">Signor Presidente, può il Consiglio confermare che le discussioni in seno al Consiglio stesso sia sul principio di disponibilità che sulla misura relativa alla cooperazione di polizia sono state sospese? Avete preso atto del fatto che il trattato di Prüm è meno ambizioso di entrambe, e pertanto le avete sospese? Perché il Consiglio continua a legiferare su cose che violano la privacy dei cittadini, ma non può affrontare alla radice il problema della cooperazione di polizia? Uno degli ostacoli al riguardo è, ovviamente, la mancanza di un quadro generale di protezione dei dati. La Presidenza tedesca ci aveva promesso che quest’anno sarebbe stato adottato uno strumento del genere. La Presidenza portoghese sta perseguendo questo obiettivo, e quali sono i principali ostacoli? Il Consiglio e gli Stati membri devono portare avanti una cooperazione di polizia concreta in un quadro rigoroso per la protezione dei dati.</p>
    </intervention>
    <intervention id="3-267" speaker_id="photo_generic" name="Manuel Lobo Antunes" is_mep="True" mode="spoken">
      <p sl="pt">Presidente in carica del Consiglio. – La Presidenza portoghese si sta muovendo in questo campo in maniera ambiziosa ma realistica. Quando prendiamo in considerazione le misure già prese o quelle da prendere, teniamo sempre conto del punto di partenza e del punto che vogliamo raggiungere e, sulla questione della cooperazione di polizia, abbiamo compiuto, a mio parere, dei progressi notevoli rispetto al nostro punto di partenza. Forse non abbiamo fatto tutti i progressi che molti avrebbero voluto vedere, ma qualcosa è stato fatto e si farà ancora, se gli Stati membri daranno la loro approvazione.</p>
      <p sl="pt">La Presidenza portoghese pertanto sosterrà, svilupperà e attuerà le misure che sono state concordate e che a nostro avviso rappresentano uno sviluppo positive nella cooperazione di polizia rispetto alla situazione di partenza.</p>
    </intervention>
    <intervention id="3-268" speaker_id="21918" is_mep="True" mode="spoken" role="Presidente" name="Manuel dos SANTOS" nationality="Portugal" birth_date="05-12-1943" birth_place="Mirandela" p_group="Group of the Progressive Alliance of Socialists and Democrats in the European Parliament" m_state="PT">
      <p sl="unknown">Annuncio l’</p>
      <p sl="unknown">interrogazione n. 9 dell’onorevole Dimitrios Papadimoulis (H-0536/07)</p>
      <p sl="unknown">Oggetto: Ecumenicità del Patriarcato di Costantinopoli</p>
      <p sl="unknown">Una serie di fatti dimostrano il tentativo delle autorità turche di mettere in dubbio l’ecumenicità del Patriarcato di Costantinopoli. In concreto, il Ministro degli Affari esteri ha escluso espressamente, attraverso sue dichiarazioni, l’eventualità che il governo turco riconosca l’ecumenicità del Patriarcato. Ad alcuni autorevoli rappresentanti turchi è stato vietato di partecipare a un ricevimento al Patriarcato in quanto nel suo invito il Patriarca si definiva ecumenico. Il nuovo dogma della sicurezza nazionale turca cita che “occorre impedire i tentativi di superare l’attuale regime del Patriarcato”. Infine con sentenza del 26 giugno 2007 l’Alta Corte di Cassazione turca ha ritenuto che il Patriarcato di Costantinopoli è privo di qualsiasi ecumenicità e che il Patriarca è solo il primate della comunità greco-ortodossa di Istanbul.</p>
      <p sl="unknown">Può il Consiglio dire se la posizione delle autorità turche nei confronti del Patriarcato di Costantinopoli sia conforme con i criteri politici di Copenaghen e con gli obblighi assunti dalla Turchia nell’ambito della procedura di preadesione? Quali passi immediati intende compiere presso le autorità turche?</p>
    </intervention>
    <intervention id="3-269" speaker_id="photo_generic" name="Manuel Lobo Antunes" is_mep="True" mode="spoken">
      <p sl="pt">Presidente in carica del Consiglio. – Il Consiglio ha ripetutamente sottolineato l’importanza che attribuisce alla questione della libertà religiosa in Turchia. Le minoranze e le comunità religiose incontrano ancora difficoltà per quanto riguarda la personalità giuridica, i diritti di proprietà, le scuole, la gestione e la formazione interna, i permessi di soggiorno e di lavoro relativi al clero turco e non turco, oltre alla possibilità da parte del clero straniero di essere eletti a capo delle loro comunità religiose.</p>
      <p sl="pt">I problemi specifici che il Patriarcato ortodosso si trova a fronteggiare, in particolare l’utilizzo del titolo ecclesiastico di Patriarca ecumenico, devono anch’essi essere esaminati in questo contesto. La situazione non deve colpire i diritti garantiti dalla Convenzione europea dei diritti dell’uomo. La libertà religiosa è un settore fondamentale in cui è urgentemente necessario fare dei passi in avanti; è inoltre necessario intraprendere delle azioni specifiche per l’adozione e l’attuazione di una normativa adeguata in conformità alla Convenzione europea dei diritti dell’uomo e alla giurisprudenza della Corte europea dei diritti dell’uomo.</p>
      <p sl="pt">Più nello specifico, una delle priorità a breve termine nelle relazioni fra l’Unione europea e la Turchia è l’adozione di una normativa che sia conforme alle norme europee in materia e fornisca una risposta a tutte le difficoltà in cui si dibattono le minoranze e le comunità religiose non musulmane. Analogamente, deve essere sviluppata anche la tolleranza sociale.</p>
      <p sl="pt">In questo contesto, posso assicurare l’onorevole deputato che la questione della libertà religiosa continuerà a essere monitorata da vicino, come parte dei negoziati di adesione nel quadro del capitolo 23, “Sistema giudiziario e fondamentali”, nonché del processo di riforme in corso in Turchia, e sarà sollevata a tutti i livelli ogniqualvolta ciò sia richiesto, cosa che è successa all’ultima riunione della troika ministeriale fra l’Unione europea e la Turchia tenutasi ad Ankara il 4 giugno.</p>
    </intervention>
    <intervention id="3-270" speaker_id="28586" name="Dimitrios PAPADIMOULIS" is_mep="True" mode="spoken" nationality="Greece" birth_date="21-03-1955" birth_place="Athina" m_state="GR">
      <p sl="el">Signor Presidente, signor Presidente in carica del Consiglio, nei due minuti e mezzo a sua disposizione, lei ha confermato l’esistenza del problema che ho delineato nella mia interrogazione, ma non ha adottato una chiara posizione al riguardo.</p>
      <p sl="el">Il 22 agosto il Commissario Rehn, parlando a nome della Commissione, ha detto che il Patriarca e il Patriarcato devono essere liberi di utilizzare il titolo ecclesiastico “ecumenico’ e ha aggiunto che la Turchia deve garantire alle comunità non musulmane la possibilità di acquisire uno status giuridico.</p>
      <p sl="el">Il Consiglio condivide questa inequivocabile posizione adottata dalla Commissione? Se sì, perché non lo dice chiaramente? In caso contrario, quali sono le ragioni? Qual è il motivo per cui è così reticente?</p>
    </intervention>
    <intervention id="3-271" speaker_id="photo_generic" name="Manuel Lobo Antunes" is_mep="True" mode="spoken">
      <p sl="pt">Presidente in carica del Consiglio. – Onorevole Papadimoulis, a mio parere, per quanto riguarda la questione dei diritti umani nelle nostre relazioni con la Turchia, la Presidenza e il Consiglio sono stati chiari, esigenti e irremovibili sia adesso che nel passato, e continueranno a esserlo anche in futuro. Credo che sia dunque fuori luogo esprimere dubbi, riserve o scetticismo al riguardo.</p>
      <p sl="pt">Manterremo la nostra posizione nei nostri colloqui con la Turchia, segnatamente nel processo negoziale relativo all’adesione della Turchia all’Unione europea.</p>
    </intervention>
    <intervention id="3-272" speaker_id="2229" name="Bernd POSSELT" is_mep="True" mode="spoken" nationality="Germany" birth_date="04-06-1956" birth_place="Pforzheim" p_group="Group of the European People's Party (Christian Democrats)" m_state="DE">
      <p sl="de">Abbiamo discusso di questo diverse volte prima del presente Tempo delle interrogazioni, e vorrei chiedere quando la legislazione turca in materia di religione verrà effettivamente adottata. Oltre un anno fa ci fu assicurato che ciò sarebbe avvenuto, e non è successo nulla. Si tratta di un aspetto specifico non solo in relazione ai negoziati di adesione del paese, ma anche in relazione al suo rispetto dei criteri politici di Copenhagen. Lo Stato non ha il diritto di intromettersi negli affari interni di una Chiesa e privarla arbitrariamente di qualsiasi status giuridico.</p>
    </intervention>
    <intervention id="3-273" speaker_id="photo_generic" name="Manuel Lobo Antunes" is_mep="True" mode="spoken">
      <p sl="pt">Presidente in carica del Consiglio. – Come l’onorevole deputato sa, esiste una sorta di riesame annuale del processo di adesione della Turchia all’Unione europea. Tale riesame, o valutazione del processo, ha luogo nel secondo semestre di ogni anno e comporta un’analisi e una discussione di tutte queste questioni sulla base delle relazioni della Commissione.</p>
      <p sl="pt">Ciò avverrà ancora una volta quest’anno durante la Presidenza portoghese e rappresenterà un’opportunità, meglio ancora, l’opportunità giusta, per affrontare tali aspetti, cosa che sarà fatta dal Consiglio.</p>
    </intervention>
    <intervention id="3-274" speaker_id="21918" is_mep="True" mode="spoken" role="Presidente" name="Manuel dos SANTOS" nationality="Portugal" birth_date="05-12-1943" birth_place="Mirandela" p_group="Group of the Progressive Alliance of Socialists and Democrats in the European Parliament" m_state="PT">
      <p sl="unknown">Poiché l’autore non è presente, l’interrogazione n. 10 decade.</p>
      <p sl="unknown">Annuncio l’</p>
      <p sl="unknown">interrogazione n. 11 dell’onorevole Mairead McGuinness (H-0540/07)</p>
      <p sl="unknown">Oggetto: Esito del Vertice UE-Brasile</p>
      <p sl="unknown">Può il Consiglio dare la sua valutazione dell’esito del Vertice UE-Brasile svoltosi il 4 luglio 2007, particolarmente per la sua dimensione economica e di relazioni commerciali?</p>
    </intervention>
    <intervention id="3-275" speaker_id="photo_generic" name="Manuel Lobo Antunes" is_mep="True" mode="spoken">
      <p sl="pt">Presidente in carica del Consiglio. – Come sapete, il Vertice fra l’Unione europea e il Brasile si è tenuto a Lisbona il 4 luglio con l’obiettivo di lanciare un partenariato strategico bilaterale per rafforzare la cooperazione fra entrambe le parti in tutta una serie di settori di interesse comune.</p>
      <p sl="pt">E’ stata approvata una dichiarazione congiunta relativa a diversi ambiti in cui dobbiamo consolidare le nostre relazioni bilaterali, ed è stato concordato che tale partenariato con il Brasile debba avere un carattere operativo e guardare al futuro. L’Unione europea e il Brasile hanno lavorato insieme a un piano d’azione che contenesse proposte concrete, comuni e coordinate sulle questioni che possono contribuire a formulare un’agenda comune.</p>
      <p sl="pt">L’interessante discussione ha toccato le relazioni bilaterali fra l’Unione europea e il Brasile, le questioni regionali, in particolare gli sviluppi in Europa e in America latina, ma anche le questioni internazionali come l’Agenda di sviluppo di Doha, un multilateralismo efficace, il cambiamento climatico, la lotta alla povertà e all’esclusione sociale nonché le questioni legate all’energia.</p>
      <p sl="pt">Per quanto riguarda le relazioni commerciali, anche se il Vertice di Lisbona non era la sede appropriata per negoziati di carattere tecnico, si è proceduto a un interessante scambio di opinioni. Il Commissario per il commercio Peter Mandelson ha ribadito che il raggiungimento di risultati positivi nel ciclo di Doha per lo sviluppo è e continuerà a essere una priorità per l’Unione europea.</p>
      <p sl="pt">Nonostante i risultati deludenti della recente riunione del gruppo G4 a Potsdam, i colloqui sono continuati a Ginevra e nessuno voleva perdere l’opportunità di pervenire a un accordo ambizioso, equilibrato e di ampia portata.</p>
      <p sl="pt">Il Brasile era del parere che le posizioni negoziali delle due parti non erano così distanti. Il proseguimento del confronto e un maggior coordinamento dovrebbero consentire di concludere un accordo. Entrambe le parti sono concordi sul fatto che il conseguimento di un accordo a Doha contribuirebbe al raggiungimento di un accordo fra l’Unione europea e il Mercosur.</p>
      <p sl="pt">Per quanto riguarda le questioni del cambiamento climatico e dell’energia, entrambe le parti hanno fatto riferimento alla conferenza internazionale sui biocombustibili, tenutasi il 5 e 6 luglio a Bruxelles, come a un passo nella direzione giusta per dissipare le critiche secondo le quali l’utilizzo di biocarburanti è nocivo.</p>
      <p sl="pt">In tale contesto il Presidente della Commissione José Manuel Barroso ha citato tre settori fondamentali: la creazione di norme tecniche per un mercato internazionale dei biocombustibili che sia sostenibile, i biocombustibili come un mezzo per ridurre le emissioni di gas serra e il raggiungimento della sicurezza dell’approvvigionamento alimentare.</p>
      <p sl="pt">Il Presidente Lula a sua volta ha collegato il dibattito sul cambiamento climatico alla riduzione dell’inquinamento, affermando che la politica dell’energia combinata che il Brasile ha portato avanti negli ultimi 20 anni ha dimostrato di essere più ecocompatibile dei motori ad alta tecnologia dell’Unione europea. Inoltre, ha smentito le teorie secondo le quali l’Amazzonia e la sicurezza dell’approvvigionamento alimentare sarebbero a rischio.</p>
    </intervention>
    <intervention id="3-276" speaker_id="28115" name="Mairead McGUINNESS" is_mep="True" mode="spoken" nationality="Ireland" birth_date="13-06-1959" birth_place="Drogheda" m_state="IE">
      <p sl="en">Grazie molte per aver descritto esaurientemente la gamma di tematiche che sono state discusse. Com’è ovvio, l’agricoltura è stata una di queste, ma vorrei chiedere se è stata discussa la controversa questione delle esportazioni di carne di manzo dal Brasile verso l’Unione europea, nonché le preoccupazioni relative alle norme in questo settore, e se vi è un’unità di intenti fra le due parti riguardo all’OMC, ovvero al ciclo di Doha. La questione delle diverse norme, ovvero le norme più elevate dell’Unione europea rispetto a quelle dei paesi che non ne fanno parte, e nella fattispecie del Brasile, è stata sollevata durante i colloqui?</p>
    </intervention>
    <intervention id="3-277" speaker_id="photo_generic" name="Manuel Lobo Antunes" is_mep="True" mode="spoken">
      <p sl="pt">Presidente in carica del Consiglio. – Il vertice si è tenuto, come è già stato detto, su iniziativa della Presidenza portoghese; è stato il primo vertice col Brasile e speriamo che porterà allo sviluppo di relazioni strategiche con questo paese.</p>
      <p sl="pt">Si è trattato di un primo passo, che aveva per obiettivo quello di individuare gli ambiti e i settori dove vorremmo sviluppare relazioni più strette col Brasile. Le questioni economiche sono state sollevate, ma lei capirà che sono state affrontate in un quadro più generale e strategico, concentrandosi in particolare su questioni che sono all’ordine del giorno del processo negoziale di Doha.</p>
      <p sl="pt">Ovviamente, le questioni più specifiche dovranno essere a un livello più tecnico ed adeguato. Nel frattempo le questioni legate al commercio in generale e le preoccupazioni che sia l’Unione europea che il Brasile nutrono al riguardo sono state affrontate con grande apertura e franchezza, dove ogni parte ha espresso le sue posizioni nonché la speranza che il processo negoziale di Doha possa portare ad una conclusione positiva.</p>
    </intervention>
    <intervention id="3-278" speaker_id="28512" name="Jim ALLISTER" is_mep="True" mode="spoken" nationality="United Kingdom" birth_date="02-04-1953" birth_place="Crossgar" p_group="Non" m_state="GB">
      <p sl="en">Interpreto la sua risposta come un “no” alla domanda dell’onorevole McGuinness, ovvero non vi siete scomodati per fare pressioni sulle autorità brasiliane in relazione alle basse norme sanitarie riguardo alle loro esportazioni di carne di manzo e all’assoluta mancanza di tracciabilità dei loro allevamenti di bestiame.</p>
      <p sl="en">Gli allevatori e i consumatori europei saranno molto delusi dal fatto che non abbiate sollevato questo problema così importante.</p>
      <p sl="en">Quando si renderà conto il Consiglio delle conseguenze sanitarie per i cittadini europei e farà pressioni sul Brasile affinché questi garantisca una tracciabilità realistica del proprio bestiame?</p>
    </intervention>
    <intervention id="3-279" speaker_id="photo_generic" name="Manuel Lobo Antunes" is_mep="True" mode="spoken">
      <p sl="pt">Presidente in carica del Consiglio. – A mio parere, col lancio di questa iniziativa da parte della Presidenza portoghese, vi sono tutte le condizioni per un dibattito aperto e schietto col Brasile su tutte le questioni che potrebbero disturbare le nostre relazioni bilaterali, bensì anche su tutte quelle questioni che potrebbero svilupparle e rafforzarle.</p>
      <p sl="pt">Ritengo inoltre che, laddove l’Unione europea e il Brasile abbiano divergenza di vedute, il vertice e l’iniziativa della Presidenza portoghese rappresentano uno strumento molto utile per l’avvio e l’ampliamento di un dibattito schietto sulle questioni dove le posizioni delle due parti possono non coincidere.</p>
    </intervention>
    <intervention id="3-280" speaker_id="21918" is_mep="True" mode="spoken" role="Presidente" name="Manuel dos SANTOS" nationality="Portugal" birth_date="05-12-1943" birth_place="Mirandela" p_group="Group of the Progressive Alliance of Socialists and Democrats in the European Parliament" m_state="PT">
      <p sl="unknown">Annuncio l’</p>
      <p sl="unknown">interrogazione n. 12 dell’onorevole Marianne Mikko (H-0542/07)</p>
      <p sl="unknown">Oggetto: Assistenza UE all’Estonia con riguardo agli accordi con la Russia sulla pesca sul lago Peipsi</p>
      <p sl="unknown">Il Consiglio è senza dubbio a conoscenza che 126 chilometri della frontiera UE-Russia corrono lungo il lago Peipsi. Gli accordi bilaterali Estonia-Russia hanno coordinato la protezione dell’ecosistema sensibile e delle riserve ittiche del Peipsi. Tuttavia, vi sono prove del pericolo causato alle riserve ittiche dal mancato rispetto degli accordi da parte della Russa e si sono andate accumulando.</p>
      <p sl="unknown">In particolare sul lato russo si usa la sena danese quasi tutto l’anno, invece del periodo limitato convenuto. I mercati russi offrono prove affidabili che le misure ufficiali russe sono inadeguate a proteggere i pesci sottotaglia di numerose varietà del Peipsi.</p>
      <p sl="unknown">La parte russa ha ritardato i negoziati fino alla stagione autunnale 2007 con vari pretesti.</p>
      <p sl="unknown">Che cosa intende fare il Consiglio per assistere lo Stato membro UE Estonia in quelli che essenzialmente sono negoziati tra la UE e la Russia sulle quote e la loro gestione in futuro?</p>
    </intervention>
    <intervention id="3-281" speaker_id="photo_generic" name="Manuel Lobo Antunes" is_mep="True" mode="spoken">
      <p sl="pt">Presidente in carica del Consiglio. − In risposta all’interrogazione dell’onorevole deputato sui negoziati fra l’Unione europea e la Russia sulle quote e la loro gestione nel futuro, il Consiglio vorrebbe sottolineare che, nonostante la politica comune della pesca riguardi nello specifico la conservazione, la gestione e lo sfruttamento delle risorse acquatiche vive, il regolamento del Consiglio (CE) n. 2371/2002 del 20 dicembre 2002 relativo alla conservazione e allo sfruttamento sostenibile delle risorse della pesca nell’ambito della politica comune della pesca definisce “risorse acquatiche vive” come le “le specie acquatiche marine vive disponibili e accessibili, comprese le specie anadrome o catadrome durante la loro vita in mare”.</p>
      <p sl="pt">Inoltre, il 28 luglio 2006 la Comunità europea e il governo della Federazione russa hanno siglato un accordo bilaterale sulla cooperazione nella pesca e nella conservazione delle risorse marine nel Mar Baltico, accordo che dovrebbe essere firmato e dovrebbe entrare in vigore non appena la Federazione russa avrà espletato le sue procedure interne per la firma.</p>
      <p sl="pt">L’accordo copre tutte le acque del Mar Baltico e i suoi stretti, ma esclude le acque interne. Nonostante l’area geografica di applicazione dell’accordo, l’articolo 13 prevede che le parti possano di comune accordo ampliare la cooperazione sulla gestione delle specie anadrome e catadrome, ma esclude le specie il cui intero ciclo vitale si dipana nelle acque interne.</p>
      <p sl="pt">Di conseguenza, in virtù dell’attuale normativa comunitaria, il Consiglio può solo raccomandare all’onorevole deputato di rivolgere la sua interrogazione alla Commissione europea, così che la questione sia sollevata nel contesto dell’accordo bilaterale fra la Comunità europea e il governo della Federazione russa, non appena tale accordo entrerà in vigore.</p>
    </intervention>
    <intervention id="3-282" speaker_id="28421" name="Marianne MIKKO" is_mep="True" mode="spoken" nationality="Estonia" birth_date="26-09-1961" birth_place="Võru" p_group="Socialist Group in the European Parliament" m_state="EE">
      <p sl="et">Ma la risposta, in relazione al lago Peipsi, non mi soddisfa completamente: per dimensioni è il terzo lago dell’Unione europea e l’unico dove è attiva un’industria della pesca professionale. Non è un bacino idrico interno all’Estonia, bensì un lago di frontiera con un paese terzo, ovvero la Russia. Per quanto riguarda uno sfruttamento razionale delle risorse ittiche, l’Estonia, uno Stato membro dell’Unione europea, sta facendo tutto il possibile per garantire la conservazione delle risorse del lago Peipsi, il che non può invece essere detto della Russia.</p>
      <p sl="et">Vorrei quindi sapere nondimeno dal Presidente in carica del Consiglio quanto segue: come intende il Consiglio indurre la Russia a conservare le risorse ittiche del lago Peipsi come sta facendo l’Estonia? Quale tipo di responsabilità propria è in grado di proporre oggi in qualità di Presidente dell’Unione europea? Lei ha citato la Commissione ma la risposta da lei fornita riguardava maggiormente i mari. Il lago Peipsi è un lago di frontiera la cui situazione è molto particolare, non trattandosi di uno specchio d’acqua interno.</p>
    </intervention>
    <intervention id="3-283" speaker_id="photo_generic" name="Manuel Lobo Antunes" is_mep="True" mode="spoken">
      <p sl="pt">Presidente in carica del Consiglio. – L’onorevole deputata dice che la sua domanda non cambia, ma anch’io devo dire che la mia risposta purtroppo non cambia. Le raccomanderei, come ho fatto alla fine del mio ultimo intervento, di rivolgere la propria interrogazione alla Commissione europea.</p>
    </intervention>
    <intervention id="3-284" speaker_id="21918" is_mep="True" mode="spoken" role="Presidente" name="Manuel dos SANTOS" nationality="Portugal" birth_date="05-12-1943" birth_place="Mirandela" p_group="Group of the Progressive Alliance of Socialists and Democrats in the European Parliament" m_state="PT">
      <p sl="unknown">Annuncio l’</p>
      <p sl="unknown">interrogazione n. 13 dell’onorevole Brian Crowley (H-0547/07)</p>
      <p sl="unknown">Oggetto: Relazioni UE/Bosnia</p>
      <p sl="unknown">Potrebbe il Consiglio fare una dichiarazione che dia una valutazione aggiornata delle relazioni attuali UE/Bosnia?</p>
    </intervention>
    <intervention id="3-285" speaker_id="photo_generic" name="Manuel Lobo Antunes" is_mep="True" mode="spoken">
      <p sl="pt">Presidente in carica del Consiglio. – La situazione politica in Bosnia-Erzegovina sta attraversando una fase molto delicata.</p>
      <p sl="pt">La sentenza della Corte di giustizia internazionale in merito alla causa intentata alla fine di febbraio dalla Bosnia-Erzegovina nei confronti di Serbia e Montenegro, e concernente l’applicazione della Convenzione per la prevenzione e la repressione del delitto di genocidio, ha riportato a galla gli antagonismi che sembravano in qualche modo essersi calmati in seguito alla formazione del Consiglio dei ministri il 9 febbraio.</p>
      <p sl="pt">L’Unione europea ha dichiarato alle autorità bosniache che teme che il deterioramento del clima politico nel paese, il ritorno della retorica nazionalista e la mancanza di una volontà politica di raggiungere un accordo mettano a repentaglio il processo di riforme. La Bosnia-Erzegovina deve agire con efficacia come un unico spazio economico e amministrativo al fine di garantire ai propri cittadini il progresso, sulla via che porta verso l’adesione all’Unione europea.</p>
      <p sl="pt">Per quanto riguarda le relazioni con l’Unione europea e il processo di stabilizzazione e associazione, i negoziati tecnici sull’accordo di stabilizzazione e associazione si sono conclusi a dicembre, dopo che tutti gli Stati membri avevano dato il loro pieno sostegno al risultato dei negoziati tecnici su tale accordo del 3 maggio. I colloqui sull’accordo di stabilizzazione e associazione tardano a concludersi a causa della mancanza di qualsiasi progresso tangibile nel campo della riforma della polizia.</p>
      <p sl="pt">L’Alto rappresentante e Rappresentante speciale dell’Unione europea di recente nomina, Miroslav Lajčak, che si è insediato ai primi di luglio, ha fissato come le sue priorità immediate, in linea con le preoccupazioni del Comitato direttivo del Consiglio per l’attuazione della pace e del Consiglio dell’Unione europea, la creazione di un clima politico costruttivo e la ristrutturazione delle forze di polizia. In tale contesto, l’Alto rappresentante e Rappresentante speciale dell’Unione europea è fiducioso che sia possibile compiere progressi entro la fine di questo mese.</p>
    </intervention>
    <intervention id="3-286" speaker_id="2109" name="Brian CROWLEY" is_mep="True" mode="spoken" nationality="Ireland" birth_date="04-03-1964" birth_place="Dublin" p_group="European Conservatives and Reformists Group" m_state="IE">
      <p sl="en">Vorrei ringraziare il Presidente in carica del consiglio per la risposta fornita. Anziché soffermarmi su ogni singola questione, mi concentrerò sulla questione della riforma delle forze di polizia, perché attualmente si tratta del tema più urgente. Vi sono proposte da parte del Consiglio per quanto riguarda l’istituzione di una squadra di facilitatori che facciano sì che le varie tradizioni esistenti in Bosnia-Erzegovina si mettano d’accordo su una base comune o su un codice comune per come deve funzionare la polizia, cosa che esiste già nel campo della protezione delle frontiere ma non in quello della polizia?</p>
    </intervention>
    <intervention id="3-287" speaker_id="photo_generic" name="Manuel Lobo Antunes" is_mep="True" mode="spoken">
      <p sl="pt">Presidente in carica del Consiglio. – Grazie per la sua domanda, per il suo suggerimento e per l’opinione da lei espressa. Siamo ovviamente impazienti di sentire quali proposte presenterà l’Alto rappresentante e Rappresentante speciale dell’Unione europea in materia di riforma della polizia in Bosnia-Erzegovina sotto il presente capitolo della cooperazione di polizia. Se tali proposte prendessero la forma di un punto sollevato dal Rappresentante speciale con il Consiglio, nonché di una soluzione o proposta dall’Alto rappresentante, che sta lavorando direttamente su questo dossier, il quale, come lei ha detto giustamente, è di fondamentale importanza per la stabilità della Bosnia-Erzegovina, se ci venisse fatta una tale proposta, ovviamente il Consiglio la considererebbe.</p>
      <p sl="pt">Crediamo che qualsiasi suggerimento, misura o proposta che possa essere concretamente di aiuto nel raggiungere l’obiettivo fondamentale e definitivo della stabilità e del progresso in Bosnia-Erzegovina debbano essere presi in considerazione.</p>
    </intervention>
    <intervention id="3-288" speaker_id="21918" is_mep="True" mode="spoken" role="Presidente" name="Manuel dos SANTOS" nationality="Portugal" birth_date="05-12-1943" birth_place="Mirandela" p_group="Group of the Progressive Alliance of Socialists and Democrats in the European Parliament" m_state="PT">
      <p sl="unknown">Le interrogazioni nn. 14, 15 e 16 sono state ritirate.</p>
    </intervention>
    <intervention id="3-289" speaker_id="21918" is_mep="True" mode="spoken" role="Presidente" name="Manuel dos SANTOS" nationality="Portugal" birth_date="05-12-1943" birth_place="Mirandela" p_group="Group of the Progressive Alliance of Socialists and Democrats in the European Parliament" m_state="PT">
      <p sl="unknown">Poiché l’autore non è presente, l’interrogazione n. 17 decade.</p>
      <p sl="unknown">Annuncio l’</p>
      <p sl="unknown">interrogazione n. 18 dell’onorevole Lidia Joanna Geringer de Oedenberg (H-0559/07)</p>
      <p sl="unknown">Oggetto: Corte dei conti europea</p>
      <p sl="unknown">Il Trattato di Maastricht del 1992 ha modificato significativamente il quadro istituzionale dell’UE, incorporandovi la Corte dei conti europea (articolo 7 del Trattato). Facendo della Corte dei conti una delle sue Istituzioni fondamentali, l’Unione dimostrava l’importanza che attribuiva alla trasparenza e alla necessità di migliorare la sua attività.</p>
      <p sl="unknown">Il Trattato che adotta una Costituzione per l’Europa ha modificato anche il quadro istituzionale, escludendone la Corte dei conti che quindi rientra tra le Altre Istituzioni e gli Organi consultivi dell’Unione nel titolo IV, capo II della parte I del Trattato.</p>
      <p sl="unknown">I lavori in corso per il nuovo trattato non comprendono piani di modifica del quadro istituzionale, con il conseguente deterioramento dello status della revisione contabile esterna delle Istituzioni europee. Dato che l’Unione dovrebbe migliorare la propria responsabilità nei confronti dei cittadini, il Consiglio può spiegare la sua decisione di abbassare lo status della Corte dei conti?</p>
    </intervention>
    <intervention id="3-290" speaker_id="photo_generic" name="Manuel Lobo Antunes" is_mep="True" mode="spoken">
      <p sl="pt">Presidente in carica del Consiglio. – La presente interrogazione probabilmente otterrà la risposta più rapida di questa seduta, perché non rientra nel mandato del Consiglio esprimere commenti sul lavoro della Conferenza intergovernativa per la riforma dei Trattati che, come sappiamo, ha avuto inizio il 23 luglio 2007.</p>
    </intervention>
    <intervention id="3-291" speaker_id="28377" name="Lidia Joanna GERINGER de OEDENBERG" is_mep="True" mode="spoken" nationality="Poland" birth_date="12-09-1957" birth_place="Wrocław" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">Signor Presidente, a me sembra che questa sia una questione di competenza del Consiglio, soprattutto perché stiamo discutendo di un nuovo Trattato destinato a rivoluzionare la nuova Unione europea, e il fatto che la Corte dei conti sia relegata nella categoria “altre istituzioni e organi consultivi” rappresenta un grave declassamento di questa istituzione agli occhi dei cittadini.</p>
      <p sl="pl">La funzione di controllo della Corte dei conti non si basa soltanto sul monitoraggio delle spese e del fatto se i nostri fondi comuni, i fondi pubblici dell’Unione europea, siano stati stanziati in maniera adeguata; essa è il custode della disciplina di bilancio in tutta l’Unione europea, nonché nel Consiglio, nel Parlamento e nella Commissione europea. Le sue raccomandazioni e i suoi giudizi ci aiutano tutti nel nostro lavoro. La forte posizione della Corte dei conti deve essere chiara ed evidente a tutti i cittadini dell’Unione europea, dal momento che è l’istituzione che cementa la fiducia dei cittadini nell’Unione europea.</p>
      <p sl="pl">Se lei pensa che questo non sia di competenza del Consiglio, allora desidererei sapere chi è competente in materia, perché il mandato del Consiglio, nonché il mandato del lavoro attualmente in corso, includono anche la giusta collocazione la Corte dei conti, e a mio parere il modo giusto di collocarla è di inserirla fra le istituzioni comunitarie più importanti (mi riferisco al nuovo Trattato che stiamo elaborando).</p>
    </intervention>
    <intervention id="3-292" speaker_id="photo_generic" name="Manuel Lobo Antunes" is_mep="True" mode="spoken">
      <p sl="pt">Presidente in carica del Consiglio. – Naturalmente ho preso nota delle sue preoccupazioni e dei suoi commenti, ma sono qui nella veste di rappresentante del Consiglio. Il Consiglio di per sé non è autorizzato a commentare il tema della Conferenza intergovernativa, dove gli Stati membri siedono intorno a un tavolo per discutere di determinate questioni proprio nella loro veste di Stati membri, ovvero in quanto Stati sovrani e indipendenti che agiscono indipendentemente da Stati membri. Il Consiglio non ha pertanto alcuna competenza per esprimere commenti a tale riguardo. Comunque, la Conferenza intergovernativa ha i suoi organi, le sue strutture e una presidenza e ovviamente prenderà nota, se lei desidera, di ogni proposta, critica o consiglio su come facilitare il lavoro della conferenza intergovernativa. Tuttavia, il Consiglio dell’Unione europea di per sé non è, come ho detto, autorizzato a commentare sul lavoro della Conferenza intergovernativa a causa della natura giuridica della Conferenza.</p>
    </intervention>
    <intervention id="3-293" speaker_id="21918" is_mep="True" mode="spoken" role="Presidente" name="Manuel dos SANTOS" nationality="Portugal" birth_date="05-12-1943" birth_place="Mirandela" p_group="Group of the Progressive Alliance of Socialists and Democrats in the European Parliament" m_state="PT">
      <p sl="unknown">Poiché gli autori non sono presenti, le interrogazioni nn. 19 e 20 decadono.</p>
      <p sl="unknown">Annuncio l’</p>
      <p sl="unknown">interrogazione n. 21 dell’onorevole Marian Harkin (H-0566/07)</p>
      <p sl="unknown">Oggetto: Demarcazione tra Stati membri di Schengen e non Schengen</p>
      <p sl="unknown">Tenendo conto delle dichiarazioni sia dell’irlandese Taoiseach Bertie Ahern sia del Primo Ministro britannico Gordon Brown che hanno affermato che entrambi i paesi hanno bisogno di porre termine alla demarcazione tra gli Stati membri di Schengen e non Schengen, e in vista delle priorità della Presidenza portoghese relativamente a Schengen, il Consiglio può commentare come intenda aprire ulteriormente i controlli di frontiera e la cooperazione tra Stati membri di Schengen e non Schengen prima della fine della Presidenza?</p>
    </intervention>
    <intervention id="3-294" speaker_id="photo_generic" name="Manuel Lobo Antunes" is_mep="True" mode="spoken">
      <p sl="pt">Presidente in carica del Consiglio. – Nel corso della Vertice del 12 e 13 giugno 2007 il Consiglio ha chiesto alla Presidenza portoghese di attenersi al calendario per le visite di valutazione al sistema d’informazione Schengen, con l’obiettivo di adottare entro il novembre 2007 le decisioni di cui si fa menzione al paragrafo 2 dell’articolo 3 dell’atto di adesione del 2003 in relazione a quegli Stati membri che hanno aderito all’Unione europea nel 2004 e hanno avuto tempo fino alla fine di dicembre 2007 per mettere termine ai controlli alle frontiere terrestri interne e alle frontiere marittime, e fino a marzo 2008 al più tardi per quanto riguarda le frontiere aeree, non appena saranno soddisfatte tutte le condizioni. Per quanto riguarda l’Irlanda e il Regno Unito, l’articolo 4 del protocollo 2 del Trattato di Amsterdam che incorpora l’acquis di Schengen nel campo di applicazione dell’Unione europea afferma che l’Irlanda e il Regno Unito di Gran Bretagna e Irlanda del Nord, che non sono vincolati dall’acquis di Schengen, potrebbero partecipare ad alcune o a tutte le disposizioni di questo acquis . Tali Stati membri fino ad oggi non hanno chiesto di applicare le disposizioni dell’acquis di Schengen relative all’abolizione del controllo delle persone alle frontiere interne. Poiché l’Irlanda e il Regno Unito non hanno avanzato una richiesta del genere, la Presidenza del Consiglio può fare poco a tale riguardo.</p>
    </intervention>
    <intervention id="3-295" speaker_id="28116" name="Marian HARKIN" is_mep="True" mode="spoken" nationality="Ireland" birth_date="26-11-1953" birth_place="Sligo" p_group="Group of the Alliance of Liberals and Democrats for Europe" m_state="IE">
      <p sl="en">Grazie per la sua risposta. Vi sono state dichiarazioni da parte del Primo Ministro Gordon Brown e del Primo Ministro irlandese Bertie Ahern sul fatto che entrambi i paesi devono porre fine alla demarcazione tra Schengen e non Schengen. Tuttavia, nella sua risposta lei dice che non è stata ricevuta alcuna richiesta formale da parte dei due paesi. Vi è stata una richiesta informale o un avvicinamento da parte del Regno Unito o dell’Irlanda a tale riguardo, e può spiegarmi come è possibile applicare solo parte dell’acquis di Schengen, e non tutto?</p>
    </intervention>
    <intervention id="3-296" speaker_id="photo_generic" name="Manuel Lobo Antunes" is_mep="True" mode="spoken">
      <p sl="pt">Presidente in carica del Consiglio. – Non posso aggiungere niente su questa domanda di quanto non abbia già detto nel mio primo intervento. Ovviamente, l’accordo di Schengen contiene delle disposizioni e degli articoli sull’applicazione e sul campo di applicazione dell’accordo, e dobbiamo attenerci a tali articoli e disposizioni.</p>
    </intervention>
    <intervention id="3-297" speaker_id="21918" is_mep="True" mode="spoken" role="Presidente" name="Manuel dos SANTOS" nationality="Portugal" birth_date="05-12-1943" birth_place="Mirandela" p_group="Group of the Progressive Alliance of Socialists and Democrats in the European Parliament" m_state="PT">
      <p sl="unknown">Annuncio l’</p>
      <p sl="unknown">interrogazione n. 22 di Proinsias De Rossa (H-0568/07)</p>
      <p sl="unknown">Oggetto: Creazione della sottocommissione UE-Israele sui diritti umani</p>
      <p sl="unknown">Nel novembre 2005, la sottocommissione UE-Israele sul dialogo e la cooperazione politica ha creato un gruppo di lavoro UE-Israele sui diritti umani.</p>
      <p sl="unknown">Il Consiglio esaminerà l’opportunità di elevare di grado il gruppo di lavoro UE-Israele sui diritti umani in una sottocommissione sui diritti umani che si riunisca più regolarmente del gruppo di lavoro (che al febbraio 2007 si era riunito soltanto in due occasioni) e che potrebbe tenere consultazioni regolari e sistematiche con la società civile in Israele, nei territori palestinesi occupati e nell’UE per valutare la situazione dei diritti umani in Israele e nei TPO?</p>
    </intervention>
    <intervention id="3-298" speaker_id="photo_generic" name="Manuel Lobo Antunes" is_mep="True" mode="spoken">
      <p sl="pt">Presidente in carica del Consiglio. – Il gruppo di lavoro sui diritti umani UE-Israele, istituito in occasione della riunione della sottocommissione UE-Israele sul dialogo politico e la politica del 21 novembre 2005, rappresenta una piattaforma che rende possibile un’analisi regolare, sistematica e approfondita, nonché consente a entrambe le parti di discutere di questioni legate ai diritti umani, come auspicato dall’onorevole deputato, e come si augura anche il Consiglio.</p>
      <p sl="pt">Inoltre, i diritti umani sono un tema costante a tutti i livelli degli attuali contatti politici fra l’Unione europea e Israele. Le organizzazioni della società civile, come viene menzionato nell’interrogazione dell’onorevole deputato, stanno già contribuendo a questi cambiamenti.</p>
    </intervention>
    <intervention id="3-299" speaker_id="1289" name="Proinsias DE ROSSA" is_mep="True" mode="spoken" nationality="Ireland" birth_date="15-05-1940" birth_place="Dublin" p_group="Group of the Progressive Alliance of Socialists and Democrats in the European Parliament" m_state="IE">
      <p sl="en">Sinceramente, la sua è una non risposta. Ho chiesto se il gruppo di lavoro, che si è riunito solo due volte dal 2005, sarebbe stato elevato di grado a una sottocommissione sui diritti umani.</p>
      <p sl="en">Dopo 40 anni di occupazione dei Territori palestinesi, si assiste a chiare violazioni dei diritti umani dei palestinesi legate all’occupazione da parte di Israele dei Territori palestinesi.</p>
      <p sl="en">Chiedo al Consiglio di indicare qual è la sua attitudine in quanto a elevare di grado il gruppo di lavoro sui diritti umani a sottocommissione, la quale potrebbe riunirsi regolarmente e mantenere una qualche pressione sulle autorità israeliane affinché rispettino le norme relative ai diritti umani, rispetto che ci attendiamo da tutte le società civilizzate e le democrazie.</p>
    </intervention>
    <intervention id="3-300" speaker_id="photo_generic" name="Manuel Lobo Antunes" is_mep="True" mode="spoken">
      <p sl="pt">Presidente in carica del Consiglio. – Vorrei ricordare all’onorevole deputato che, come ho già detto, il rispetto e la tutela dei diritti umani sono questioni sempre all’ordine del giorno del dialogo fra l’Unione europea e i paesi terzi.</p>
      <p sl="pt">Rappresentano una delle preoccupazioni del Consiglio, nonché una preoccupazione costante delle varie Presidenze del Consiglio, e ciò vale anche per la Presidenza portoghese. Il Portogallo è particolarmente attento alla questione dei diritti umani, a causa della sua storia. Solo ieri ho avuto l’opportunità di far presente ad alcuni onorevoli deputati del Parlamento che, poiché abbiamo avuto in Portogallo una dittatura fino al 1974, siamo particolarmente sensibili a tutto quanto abbia a che fare con la democrazia, lo Stato di diritto e i diritti umani. Tali questioni ci stanno particolarmente a cuore, ed è per questo motivo che esse sono all’ordine del giorno del nostro dialogo con le autorità israeliane.</p>
    </intervention>
    <intervention id="3-301" speaker_id="21918" is_mep="True" mode="spoken" role="Presidente" name="Manuel dos SANTOS" nationality="Portugal" birth_date="05-12-1943" birth_place="Mirandela" p_group="Group of the Progressive Alliance of Socialists and Democrats in the European Parliament" m_state="PT">
      <p sl="unknown">Annuncio l’</p>
      <p sl="unknown">interrogazione n. 23 di Johan Van Hecke (H-0572/07)</p>
      <p sl="unknown">Oggetto: Situazione nello Zimbawe</p>
      <p sl="unknown">La crisi politica ed economica nello Zimbawe sembra avere assunto “dimensioni tali da minacciare la sopravvivenza”. La polizia ha arrestato più di 1 300 commercianti e imprenditori che si rifiutavano di ridurre del 50% i prezzi dei loro prodotti, come imposto dal governo del Presidente Mugabe. A seguito del dimezzamento dei prezzi la popolazione ha preso d’assalto le grandi catene di negozi. I generi di prima necessità come zucchero, olio e pane si possono ancora trovare solo sul mercato nero. Le stazioni di benzina sono a secco. Secondo testimoni oculari, militanti del partito governativo hanno saccheggiato numerosi negozi. L’inflazione, la più alta del mondo, è la conseguenza della costante emissione di denaro, con il quale il governo paga funzionari, agenti e soldati. Secondo il partito di opposizione MDC, il governo cerca di assicurarsi il voto dei poveri a dieci mesi dalle elezioni presidenziali. I rappresentanti del partito governativo Zanu-PF avrebbero respinto una richiesta del Presidente sudafricano Mbeki di recarsi a Pretoria.</p>
      <p sl="unknown">Qual è la posizione del Consiglio? Intende chiedere al governo dello Zimbawe di assumersi più chiaramente la responsabilità della crisi?</p>
    </intervention>
    <intervention id="3-302" speaker_id="photo_generic" name="Manuel Lobo Antunes" is_mep="True" mode="spoken">
      <p sl="pt">Presidente in carica del Consiglio. – Il Consiglio sta monitorando con attenzione la crisi politica ed economica in Zimbabwe. Il Consiglio ha discusso di questa questione alla sua riunione del 23 aprile 2007 e ottenuto ulteriori informazioni sul problema alla sua riunione del 22 luglio, dunque molto recentemente.</p>
      <p sl="pt">La strategia del Consiglio è di pubblico dominio ormai da quando sono state introdotte le misure restrittive. Nel 2002 il Consiglio decise di introdurre misure restrittive nei confronti dei leader dello Zimbabwe, dichiarando che, fintanto che fossero continuate le violazioni dei diritti umani, il Consiglio avrebbe ritenuto necessario mantenere misure restrittive nei confronti del governo dello Zimbabwe e di quanti sono responsabili di tali violazioni, nonché delle violazioni della libertà di parola, associazione e assemblea. Inoltre, il Consiglio ha dichiarato che tali misure sarebbero state revocate solo quando vi sarebbero state le condizioni per garantire il rispetto dei diritti umani, i principi democratici e lo Stato di diritto.</p>
      <p sl="pt">In risposta ai recenti atti di violenza e alle violazioni dei diritti umani, il Consiglio ha deciso il 23 aprile di ampliare l’elenco dei divieti in materia di visti. Da quando sono state introdotte le misure restrittive, il Consiglio ha cercato di coinvolgere le istituzioni multilaterali africane. Il Consiglio ha sistematicamente incluso la questione dello Zimbabwe nell’ordine del giorno delle riunioni ministeriali organizzate con la Comunità per lo sviluppo dell’Africa australe fin da quando le misure vennero introdotte. Inoltre, l’Unione europea ha sollevato il problema dello Zimbabwe con la Commissione dei diritti dell’uomo delle Nazioni Unite.</p>
      <p sl="pt">Il Consiglio ha elogiato in modo particolare l’iniziativa della Comunità per lo sviluppo dell’Africa australe e il mandato attribuito al Presidente Mbeki per facilitare il dialogo fra l’opposizione e il governo, nonché la nomina del Signor Kikwete a Presidente della Comunità per lo sviluppo dell’Africa australe. Il Consiglio è ansioso di vedere i primi risultati di queste iniziative africane e, se necessario, rivedrà la sua posizione di conseguenza.</p>
    </intervention>
    <intervention id="3-303" speaker_id="4241" name="Johan VAN HECKE" is_mep="True" mode="spoken" nationality="Belgium" birth_date="02-12-1954" birth_place="Gent" p_group="Group of the Alliance of Liberals and Democrats for Europe" m_state="BE">
      <p sl="nl">Signor Presidente, la situazione in Zimbabwe si sta gradualmente facendo disperata, per dirla con un eufemismo. Purtroppo, la comunità internazionale sta a guardare impotente.</p>
      <p sl="nl">Vorrei rivolgere una breve domanda supplementare al Consiglio, dal momento che la Presidenza portoghese sta organizzando un vertice UE-Africa a Lisbona per l’8 e il 9 dicembre. Tale vertice non ha potuto tenersi negli ultimi anni, perché non si riusciva a raggiungere un accordo sulla questione se invitare o meno il Presidente Mugabe. La mia domanda è molto specifica, e mi aspetto una risposta altrettanto specifica: la Presidenza intende invitare il Presidente Mugabe a Lisbona a dicembre? In secondo luogo, in quale modo il Consiglio spera di sollevare la questione della situazione in Zimbabwe al vertice?</p>
    </intervention>
    <intervention id="3-304" speaker_id="photo_generic" name="Manuel Lobo Antunes" is_mep="True" mode="spoken">
      <p sl="pt">Presidente in carica del Consiglio. – Come ho fatto presente, l’Unione europea ha monitorato con attenzione la situazione in Zimbabwe e ha adottato le misure che ritiene più appropriate in tale ambito. A sua volta il Consiglio europeo ha sempre affermato chiaramente nelle conclusioni dei suoi vertici che è di importanza strategica per l’Unione europea portare avanti un dialogo globale, di ampia portata e dettagliato con l’intero continente africano.</p>
      <p sl="pt">E’ tale mandato, che ci viene conferito dal Consiglio europeo, a riflettere l’interesse e l’impegno in questo dialogo globale che dobbiamo sostenere con i paesi africani, perché vi sono molte questioni di cui discutere con l’Africa, nonché molte altre in merito alle quali è possibile cooperare. E’ con tale obiettivo in mente e con questa intenzione che la Presidenza portoghese è determinata a condurre il secondo vertice UE-Africa a Lisbona a dicembre. Siamo convinti che tale vertice sia nel nostro interesse e nell’interesse degli altri Stati membri, dell’Unione europea e dell’Africa.</p>
      <p sl="pt">Dobbiamo discutere con l’Africa di immigrazione, economia, commercio, energia, clima, e anche naturalmente di diritti umani e buon governo, questioni di cui stiamo già discutendo e che abbiamo già discusso al primo vertice tenutosi al Cairo nel 2000 durante la precedente Presidenza del Portogallo.</p>
      <p sl="pt">Si tratta di un obiettivo che ci prefiggiamo per la nostra Presidenza e che ci sforzeremo di raggiungere in stretta collaborazione con i nostri partner , sia all’interno dell’Unione europea che in Africa.</p>
    </intervention>
    <intervention id="3-305" speaker_id="21918" is_mep="True" mode="spoken" role="Presidente" name="Manuel dos SANTOS" nationality="Portugal" birth_date="05-12-1943" birth_place="Mirandela" p_group="Group of the Progressive Alliance of Socialists and Democrats in the European Parliament" m_state="PT">
      <p sl="unknown">Annuncio l’</p>
      <p sl="unknown">interrogazione n. 24 di Danutė Budreikaitė (H-0575/07)</p>
      <p sl="unknown">Oggetto: Gasdotto settentrionale</p>
      <p sl="unknown">Durante la Presidenza tedesca dell’UE il suo rappresentante ha dichiarato che “Nord Stream” è un progetto di imprese private sul quale l’UE non ha alcuna influenza.</p>
      <p sl="unknown">Il 15 luglio 2007 il Ministro degli Esteri tedesco, Frank-Walter Steinmeier, in un’intervista alla televisione lituana, ha affermato che “Nord Stream” non è un progetto tedesco o russo, bensì transeuropeo. L’UE sarebbe contraria al progetto se fossero compromessi gli interessi energetici ed ecologici della Lituania.</p>
      <p sl="unknown">Quale posizione assume la Presidenza portoghese al riguardo? Ritiene che “Nord Stream” sia un progetto privato oppure comunitario? Quale collocazione avrà nella futura politica energetica dell’UE?</p>
    </intervention>
    <intervention id="3-306" speaker_id="photo_generic" name="Manuel Lobo Antunes" is_mep="True" mode="spoken">
      <p sl="pt">Presidente in carica del Consiglio. – Per quanto riguarda i punti sollevati dall’onorevole deputata nonché la prima domanda, il Consiglio vorrebbe sottolineare il fatto che non rilascia commenti sulle notizie apparse sui mezzi d’informazione.</p>
      <p sl="pt">In secondo luogo, e in risposta alla seconda domanda, il Consiglio desidera ricordare all’onorevole deputata che Nord Stream è un progetto privato portato avanti dalla Nord Stream AG come società mista. Inoltre, come il Consiglio ha menzionato nella sua risposta all’interrogazione orale H-0121/07 dell’onorevole Nils Lundgren sul gasdotto russo-tedesco nel Mar Baltico, lo sviluppo di un gasdotto fra la Russia e la Germania attraverso il Mar Baltico è stato dichiarato un progetto di interesse europeo nella decisione n. 1364/2006/CE del Parlamento europeo e del Consiglio. Per una spiegazione più dettagliata di tale dichiarazione, il Consiglio rimanda l’onorevole deputata alla risposta a tale interrogazione.</p>
      <p sl="pt">Per quanto riguarda la terza domanda, il Consiglio richiama l’attenzione sul fatto che la costruzione di un nuovo gasdotto nell’Europa settentrionale lungo quella rotta è conforme all’obiettivo della politica energetica dell’Unione europea per migliorare la sicurezza in materia di approvvigionamento della Comunità. Una diversificazione efficace delle fonti di energia e delle rotte di trasporto è stato citato nel piano d’azione comunitario del Consiglio europeo del marzo 2007 come uno dei mezzi per migliorare la sicurezza dell’approvvigionamento. L’acquis comunitario sarà sempre applicato nella sua interezza ovunque ciò sia necessario, ivi compresa in particolare la normativa comunitaria sull’ambiente, a quelle parti del gasdotto costruite sul territorio degli Stati membri dell’Unione europea.</p>
    </intervention>
    <intervention id="3-307" speaker_id="28268" name="Danutė BUDREIKAITĖ" is_mep="True" mode="spoken" nationality="Lithuania" birth_date="16-05-1953" birth_place="Vilnius" p_group="Group of the Alliance of Liberals and Democrats for Europe" m_state="LT">
      <p sl="lt">Ho difficoltà a capire se si tratti di un progetto privato o di un progetto comunitario. Il gasdotto viene fatto passare dal Mar Baltico, nelle vicinanze non di due soli paesi, ma di svariati di essi. E’ grande il rischio che vengano sollevate delle armi che giacciono sul fondo marino. Il progetto non è ancora decollato che la Russia e la Germania hanno già cambiato il tracciato.</p>
      <p sl="lt">Vorrei dire che è difficile allo stato attuale delle cose capire di chi è il progetto. Si tratta di un progetto privato o dell’Unione europea? Il gasdotto viene fatto passare dal Mar Baltico, nelle vicinanze non di due ma di vari paesi. E’ grande il rischio che vengano smosse armi che giacciono sul fondo marino. Il progetto non è ancora decollato che la Russia e la Germania hanno già cambiato il percorso perché è stato scoperto che vicino alla Danimarca, alla Finlandia, all’Estonia e alla Svezia vi è un’elevata concentrazione di armi risalenti alla seconda guerra mondiale. Può essere un progetto privato se crea non solo un problema di approvvigionamento energetico, ovvero di approvvigionamento di gas, per i paesi limitrofi, ma anche un problema ecologico nel Mar Baltico?</p>
    </intervention>
    <intervention id="3-309" speaker_id="photo_generic" name="Manuel Lobo Antunes" is_mep="True" mode="spoken">
      <p sl="pt">Presidente in carica del Consiglio. – Per quanto riguarda tale questione, non ho molto da aggiungere a quanto ho detto nel mio primo intervento, ovvero ripetere che l’acquis comunitario sarà applicato nella sua interezza ove necessario e sempre dove sono in gioco delle questioni ambientali. Spero pertanto che la nostra dichiarazione dissipi i dubbi e fornisca una risposta alle preoccupazioni espresse dall’onorevole deputata.</p>
    </intervention>
    <intervention id="3-310" speaker_id="21918" is_mep="True" mode="spoken" role="Presidente" name="Manuel dos SANTOS" nationality="Portugal" birth_date="05-12-1943" birth_place="Mirandela" p_group="Group of the Progressive Alliance of Socialists and Democrats in the European Parliament" m_state="PT">
      <p sl="unknown">Annuncio l’</p>
      <p sl="unknown">interrogazione n. 25 di Luisa Morgantini (H-0576/07)</p>
      <p sl="unknown">Oggetto: Mordechai Vanunu condannato a sei mesi di prigione</p>
      <p sl="unknown">Il 2 Luglio 2007 Mordechai Vanunu, pacifista da oltre venti anni ed ex tecnico nucleare, è stato condannato dalla Corte della Magistratura di Gerusalemme a sei mesi di prigione perché, secondo le autorità israeliane, non avrebbe rispettato un’ordinanza amministrativa che limitava la sua libertà di espressione e di movimento.</p>
      <p sl="unknown">Vanunu è stato sequestrato a Roma, trasferito in Israele e lì imprigionato e accusato di alto tradimento per aver parlato dell’armamento nucleare di Israele al Sunday Times. È stato giudicato a porte chiuse e condannato a 18 anni di carcere, 11 dei quali passati in completo isolamento. Uscito di prigione nel 2004, è stato sottoposto, a norma della precitata ordinanza, a notevoli restrizioni delle sue libertà (in particolare, gli sono negati i contatti con cittadini di altri paesi ad esclusione di Israele, le relazioni con ambasciate e consolati, il possesso di un telefono cellulare, l’accesso ad internet o il diritto a lasciare lo stato di Israele).</p>
      <p sl="unknown">Quali azioni il Consiglio intende intraprendere a tal proposito nei confronti delle autorità israeliane per reagire a tali violazioni dei diritti fondamentali di parola e movimento?</p>
    </intervention>
    <intervention id="3-311" speaker_id="photo_generic" name="Manuel Lobo Antunes" is_mep="True" mode="spoken">
      <p sl="pt">Presidente in carica del Consiglio. – Come avrete potuto constatare dalle nostre risposte alle interrogazioni nn. H-0577/04 , H-0302/05 , P-1687/05 e E-3413/05 , il Consiglio sta seguendo con grande interesse il caso di Mordechai Vanunu, in particolare la sua situazione in seguito alla sua scarcerazione nel 2004, citata dall’onorevole deputata nella sua interrogazione.</p>
    </intervention>
    <intervention id="3-312" speaker_id="21918" is_mep="True" mode="spoken" role="Presidente" name="Manuel dos SANTOS" nationality="Portugal" birth_date="05-12-1943" birth_place="Mirandela" p_group="Group of the Progressive Alliance of Socialists and Democrats in the European Parliament" m_state="PT">
      <p sl="unknown">Annuncio l’</p>
      <p sl="unknown">interrogazione n. 26 di Richard Howitt (H-0578/07)</p>
      <p sl="unknown">Oggetto: Progressi relativamente alla direttiva sui lavoratori temporanei</p>
      <p sl="unknown">Quali sono i risultati delle consultazioni iniziali intraprese dalla Presidenza portoghese in vista della ricerca di un accordo sul progetto di direttiva sui lavoratori temporanei [COM(2002)0701 ]?</p>
      <p sl="unknown">Il Presidente in carica si aspetta di mettere in votazione la proposta modificata di direttiva in Consiglio nel corso dell’attuale presidenza e quale calendario ha stabilito per i negoziati informali e formali relativi ?</p>
    </intervention>
    <intervention id="3-313" speaker_id="photo_generic" name="Manuel Lobo Antunes" is_mep="True" mode="spoken">
      <p sl="pt">Presidente in carica del Consiglio. – Desidero fare presente che, in conseguenza delle consultazioni preliminari con gli Stati membri, la Presidenza portoghese ha deciso di riaprire la discussione sulla proposta di direttiva sui lavoratori temporanei, che reputa essere un elemento importante nella discussione sulla flessicurezza.</p>
      <p sl="pt">Dal momento che tale dossier non è stato esaminato dal Consiglio dal 2004, è importante fare il punto della situazione e riflettere sulle eventuali strade da seguire. La Presidenza adotterà entro breve delle misure al riguardo.</p>
    </intervention>
    <intervention id="3-314" speaker_id="2073" name="Richard HOWITT" is_mep="True" mode="spoken" nationality="United Kingdom" birth_date="05-04-1961" birth_place="Reading" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Vorrei ringraziare il Presidente in carica del Consiglio per le calorose parole pronunciate. La flessicurezza è sì un principio valido, come affermiamo in quest’Aula e nelle istituzioni europee, ma molte persone dicono che la flessibilità è ben visibile, mentre dove è la sicurezza? La direttiva sui lavoratori temporanei è tuttora una cartina tornasole per vedere se vi è abbastanza sicurezza. Mi chiedo quali siano secondo il Consiglio gli ostacoli esistenti attualmente all’interno del Consiglio europeo dei ministri che stanno impedendo di compiere progressi. Nonostante la solerzia della Presidenza, lei quanto confida nel fatto che il Consiglio riuscirà veramente a trovare un accordo durante il semestre portoghese?</p>
    </intervention>
    <intervention id="3-315" speaker_id="photo_generic" name="Manuel Lobo Antunes" is_mep="True" mode="spoken">
      <p sl="pt">Presidente in carica del Consiglio. – Ringrazio l’onorevole deputato per la sua domanda. Come ho già indicato, si tratta di un dossier che la Presidenza vuole portare avanti. Abbiamo sempre detto che il successo di una Presidenza dipende innanzi tutto dalla presidenza stessa, bensì anche dall’impegno, dalla cooperazione e dalla volontà di progredire degli Stati membri. Ci troviamo di fronte a una questione che non possiamo portare a termine senza il sostegno di tutti gli Stati membri.</p>
      <p sl="pt">Saremmo lieti se, durante il nostro mandato, potessimo almeno compiere progressi significativi, se non raggiungere un pieno consenso. Ci adopereremo in tal senso, nella speranza che i nostri partner accettino i nostri suggerimenti e le nostre proposte, affrontando allo stesso tempo la questione con realismo, perché sappiamo che ci troviamo di fronte a una discussione complessa e a una questione complessa, come mostra la storia di questa direttiva.</p>
      <p sl="pt">Per quanto riguarda la flessicurezza, posso dirvi che per il Portogallo e per questa Presidenza portoghese flessicurezza significa flessibilità ma anche sicurezza e che le due cose devono andare di pari passo. Grazie molte.</p>
    </intervention>
    <intervention id="3-316" speaker_id="21918" is_mep="True" mode="spoken" role="Presidente" name="Manuel dos SANTOS" nationality="Portugal" birth_date="05-12-1943" birth_place="Mirandela" p_group="Group of the Progressive Alliance of Socialists and Democrats in the European Parliament" m_state="PT">
      <p sl="unknown">Le interrogazioni che, per mancanza di tempo, non hanno ricevuto risposta, la riceveranno per iscritto (vedasi allegato).</p>
      <p sl="unknown">Con questo si conclude il Tempo delle interrogazioni.</p>
      <a text="(La seduta, sospesa alle 19.00, è ripresa alle 21.00)"/>
    </intervention>
  </section>
  <section id="creitem24" title="14. Funzionamento dei dialoghi e delle consultazioni sui diritti umani con i paesi terzi (discussione)">
    <intervention id="3-319" speaker_id="1237" is_mep="True" mode="spoken" role="Presidente" name="Mechtild ROTHE" nationality="Germany" birth_date="10-08-1947" birth_place="Paderborn" p_group="Socialist Group in the European Parliament" m_state="DE">
      <p sl="unknown">L’ordine del giorno reca la relazione, presentata dall’onorevole Valenciano Martínez-Orozcoa nome della commissione per gli affari esteri, sul funzionamento dei dialoghi e delle consultazioni sui diritti umani con i paesi terzi [2007/2001(INI) ] (A6-0302/2007).</p>
    </intervention>
    <intervention id="3-320" speaker_id="4334" name="Elena VALENCIANO" is_mep="True" mode="spoken" role="relatore" nationality="Spain" birth_date="18-09-1960" birth_place="Madrid" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">Signora Presidente, la nascita dell’Unione europea fu ispirata da valori inalienabili. Così come teniamo sotto stretto controllo gli Stati membri dell’Unione per far sì che non violino il diritto alla libertà, il diritto alla vita e il diritto alla democrazia, dobbiamo cercare di influire in maniera decisiva attraverso il dialogo su quei paesi con i quali abbiamo relazioni politiche, commerciali, economiche o di partenariato, affinché anch’essi rispettino i diritti umani.</p>
      <p sl="es">Nell’ambito della complessità e dell’entità delle relazioni esterne dell’Unione europea, lo spazio occupato dal dialogo e dalle consultazioni in materia di diritti umani coi paesi terzi potrebbe non essere notato o rimanere in secondo piano. Se ciò si verificasse, e se lo permettessimo, commetteremmo un grave errore.</p>
      <p sl="es">La presente relazione si occupa di quegli aspetti che sono indispensabili per migliorare un compito che è un obbligo comunitario, in base all’articolo 11 del Trattato sull’Unione europea, e che si inscrive inoltre nell’etica politica. I diritti umani devono essere la bandiera della politica esterna dell’Unione, la quale deve sfruttare la sua influenza per migliorare le condizioni di vita delle persone che vivono nei paesi con cui ha delle relazioni. Questo rappresenta uno degli elementi politici centrali della presente relazione.</p>
      <p sl="es">Se ci sediamo per negoziare degli accordi economici o commerciali con un paese in cui i diritti fondamentali vengono violati, non possiamo mettere cifre, accordi e contratti sul tavolo sorvolando in modo vergognoso sulla situazione che affligge i cittadini di tale paese.</p>
      <p sl="es">Se lasceremo i diritti umani al di fuori della stanza dove si svolgono i negoziati, cadremo nel più macabro cinismo. Dovremo inoltre esaminare attentamente il ruolo rivestito dalla società civile e dai difensori dei diritti umani, voci essenziali per il progresso in tutte le società oppresse.</p>
      <p sl="es">La relazione oggetto dell’odierna discussione valuta uno degli strumenti principali a disposizione dell’Unione europea per il raggiungimento degli obiettivi che ho citato, nonché per definire chiaramente il ruolo che intendiamo rivestire sullo scenario internazionale. E’ solo mediante il rispetto e la reciprocità che possiamo compiere progressi nel campo della promozione dei diritti umani.</p>
      <p sl="es">Non dobbiamo assolutamente agire tramite l’imposizione e il paternalismo. Non siamo nella posizione di poter impartire lezioni, ma abbiamo l’obbligo di essere coerenti nelle nostre relazioni esterne di promuovere le relazioni con quei paesi che stanno facendo passi in avanti, evitando atteggiamenti sbilanciati e trattamenti di favore che minerebbero la nostra credibilità.</p>
      <p sl="es">La relazione che presento a quest’Assemblea invoca un’azione a tre livelli diversi: più coerenza nel condurre il dialogo e le consultazioni, cosa che richiederà un maggior coordinamento fra il Consiglio, la cui assenza è motivo di rammarico, la Commissione e il Parlamento, utilizzando un meccanismo che faciliti la comunicazione ed eviti le contraddizioni fra le varie istituzioni comunitarie. Si tratta di parlare con un’unica, chiara voce.</p>
      <p sl="es">E’ inoltre necessario essere trasparenti nella gestione del dialogo e delle consultazioni, trasparenza che nel campo dei diritti umani deve essere un principio e non un’eccezione. La flessibilità e il pragmatismo necessari per ottenere dei risultati ben precisi non devono mettere in secondo piano l’ordine del giorno, gli obiettivi o il risultato del dialogo.</p>
      <p sl="es">Chiediamo che il ruolo del Parlamento europeo sia rafforzato, che è, onorevoli colleghi, ciò che veramente manca nella gestione di questo strumento, senza che vi sia alcuna giustificazione di tipo giuridico o formale al riguardo.</p>
      <p sl="es">Il Parlamento europeo è pronto ad agire in modo responsabile nell’ambito dei suoi poteri esterni. L’Assemblea si è imposta come l’istituzione europea centrale nel campo dei diritti umani, facendone l’oggetto principale della propria attenzione, ed è determinata a ricorrere a ogni metodo a sua disposizione per svolgere il suo ruolo di garante politico dell’azione esterna dell’Unione.</p>
      <p sl="es">Il Parlamento europeo invita la Commissione e il Consiglio ad ascoltare e a mettere in pratica le raccomandazioni di questa relazione, che godono dell’ampio sostegno di tutti i gruppi politici dell’Assemblea.</p>
      <p sl="es">Onorevoli colleghi, il Parlamento deve far sentire la sua voce. Sappiamo che quanto chiediamo richiederà molto impegno, e stiamo pertanto vagliando la necessità di ampliare le risorse stanziate per le unità relative ai diritti umani, sia all’interno della Commissione che del Consiglio, anche se quest’ultimo non è presente a questa discussione.</p>
      <p sl="es">Tuttavia, questo è il minimo che si possa chiedere a un’Unione europea che rivendica di fronte al mondo che i diritti umani sono un diritto europeo inalienabile. Se vogliamo essere credibili dobbiamo lavorare insieme per raggiungere questo obiettivo.</p>
    </intervention>
    <intervention id="3-321" speaker_id="photo_generic" name="Joe Borg" is_mep="True" mode="spoken">
      <p sl="en">Membro della Commissione . − Signora Presidente, la relazione elaborata dall’onorevole Valenciano Martínez-Orozco e la risoluzione presentata al Parlamento si occupano di uno strumento della politica esterna per i diritti umani dell’Unione europea che è molto importante ma anche sempre più complesso.</p>
      <p sl="en">Il Commissario Ferrero-Waldner (che si scusa per non poter partecipare a questa discussione oggi) ha dato disposizioni ai propri servizi affinché forniscano tutto il sostegno necessario alla relatrice nel suo difficile compito di esaminare il funzionamento del dialogo e delle consultazioni sui diritti umani con i paesi terzi.</p>
      <p sl="en">La relazione aggiunge un nuovo mattone nell’encomiabile lavoro del Parlamento volto a valutare la toolbox dell’Unione europea per i diritti umani, mediante le sue relazioni a scadenza annuale, la relazione Agnoletto sulle clausole sui diritti umani, lo studio del Centro interuniversitario europeo sull’impatto delle attività del Parlamento nel campo dei diritti umani, nonché lo studio sulle linee guida sulla tortura. La relazione integra inoltre in modo utile il riesame regolare dei dialoghi e delle consultazioni nel campo dei diritti umani portati avanti dal Consiglio e dalla Commissione.</p>
      <p sl="en">La Commissione vorrebbe congratularsi con la relatrice e il Parlamento per la sua relazione e per l’analisi dettagliata e le raccomandazioni dedicate ai dialoghi e alle consultazioni dell’Unione europea sui diritti umani.</p>
      <p sl="en">La Commissione è dell’avviso che, di tutti gli strumenti per i diritti umani a nostra disposizione, sono probabilmente i dialoghi a offrire la migliore opportunità per ottenere risultati positivi e a lungo termine nello sviluppo del rispetto dei diritti umani in tutto il mondo, a patto che siamo disposti a investire il tempo e l’energia necessari per ottenere tali risultati.</p>
      <p sl="en">Siamo fermamente convinti che l’Unione europea possa ottenere risultati positivi nella promozione dei diritti umani nei paesi terzi solo con un dialogo paziente e con la persuasione, e ciò non solo nelle sue relazioni bilaterali ma anche nell’ambito degli organi bilaterali, come dimostrano gli sviluppi in seno al Consiglio per i diritti umani.</p>
      <p sl="en">La grande varietà e il numero di dialoghi e consultazioni dell’Unione europea in fatto di diritti umani con i paesi terzi, numero che, inoltre, è in costante crescita, rende qualsiasi valutazione molto ardua.</p>
      <p sl="en">I dialoghi strutturati, come quello con la Cina; i dialoghi che si basano su accordi come quelli con molti paesi della politica di vicinato; le consultazioni con partner con vedute analoghe alle nostre, come gli Stati Uniti e il Canada, oppure i dialoghi locali tramite la troika con svariati paesi, dialoghi che differiscono gli uni dagli altri sotto molti aspetti, per la loro frequenza, per il livello politico, per tipo di interlocutori, la profondità delle discussioni oppure per il fatto che alcuni di essi sono associati a eventi della società civile mentre altri non lo sono.</p>
      <p sl="en">Lungi dall’essere una lacuna dello strumento, tale varietà è vista dalla Commissione come una prova del dinamismo e del potenziale dello strumento di dialogo e come un patrimonio che deve essere tutelato. Le guide linea dell’Unione europea sui dialoghi in materia di diritti umani e l’accordo di Cotonou (ACP-UE) sottolineano entrambi l’importanza della flessibilità nel prendere in considerazione le situazioni dei diversi paesi, del loro evolversi nel tempo e delle relazioni dinamiche fra qualsiasi paese terzo e l’Unione europea.</p>
      <p sl="en">Pertanto, pur mantenendo linee di base e obiettivi comuni per il dialogo, non sarebbe raccomandabile uniformare tutte le loro modalità. Per essere efficace, questo strumento deve essere mirato e adattabile alle mutate circostanze.</p>
      <p sl="en">Non bisogna inoltre dimenticare che i vari dialoghi e le consultazioni si trovano a diversi stadi di avanzamento. Il dialogo con la Cina o le consultazioni con i paesi con vedute analoghe alle nostre hanno visto svilupparsi nel corso di diversi anni modalità più o meno consolidate e pertanto presentano le condizioni per confronti intensi e approfonditi.</p>
      <p sl="en">In altri casi, come quello dei dialoghi con i paesi della politica di vicinato, stiamo ancora registrando lo strumento, e abbiamo raggiunto la fase in cui stiamo costruendo la fiducia necessaria a permettere degli scambi veramente utili.</p>
      <p sl="en">Siamo pertanto fiduciosi che anche in questi casi le questioni come la partecipazione auspicabile di esperti dei ministeri competenti, il coinvolgimento della società civile o l’esame di casi individuali diverranno infine possibili, non appena tale esercizio poggerà su basi solide.</p>
      <p sl="en">Infine, vi assicuro che le raccomandazioni rivolte alla Commissione saranno esaminate attentamente, e potete contare sul nostro impegno volto a migliorare le comunicazioni col Parlamento, al fine di incrementare la trasparenza dei dialoghi e delle consultazioni in materia di diritti umani.</p>
    </intervention>
    <intervention id="3-322" speaker_id="4302" name="Feleknas UCA" is_mep="True" mode="spoken" nationality="Germany" birth_date="17-09-1976" birth_place="Celle" p_group="Confederal Group of the European United Left - Nordic Green Left" m_state="DE">
      <p sl="de">relatore per parere della commissione per i diritti della donna e l’uguaglianza di genere. – Signora Presidente, onorevoli colleghi, vorrei innanzi tutto ringraziare vivamente la relatrice per il testo che ha presentato. Sono lieta che abbia tenuto conto appieno della raccomandazione da me formulata nel mio parere a nome della commissione per i diritti della donna e l’uguaglianza di genere. E’ necessario prestare in modo particolare attenzione al ruolo delle donne nei dialoghi sui diritti umani con i paesi terzi per quanto riguarda la loro salute e la loro sicurezza. I diritti umani comprendono i diritti delle donne a prendere decisioni riguardo alla propria vita e alla riproduzione, libere da ogni discriminazione, costrizione o violenza. Purtroppo, i dialoghi sui diritti umani non tengono ancora in sufficiente considerazione tale aspetto.</p>
    </intervention>
    <intervention id="3-323" speaker_id="33964" name="Roberta Alma ANASTASE" is_mep="True" mode="spoken" nationality="Romania" birth_date="27-03-1976" birth_place="Ploieşti" p_group="Group of the European People's Party (Christian Democrats) and European Democrats" m_state="RO">
      <p sl="ro">a nome del gruppo PPE-DE . – Signora Presidente, a nome del Partito popolare europeo accolgo con favore la presente relazione, che ha un’importanza fondamentale per il futuro del dialogo e delle consultazioni dell’Unione europea con i paesi terzi nonché per il ruolo del Parlamento europeo.</p>
      <p sl="ro">Innanzi tutto, l’Unione europea è un’unione di valori democratici che promuovono la pace, la tolleranza e il rispetto dei diritti umani. E’ pertanto di fondamentale importanza avviare e portare avanti un dialogo con i paesi terzi concentrandosi sulla necessità di garantire e tutelare le libertà fondamentali e i diritti umani, non solo in Europa ma in tutto il mondo.</p>
      <p sl="ro">La presente relazione ha come obiettivo quello di proporre una soluzione per migliorare il funzionamento del dialogo e delle consultazioni dell’Unione europea con i paesi terzi nel campo dei diritti umani. Pertanto, la relazione si concentra su tre concetti per migliorare l’efficacia: la coerenza del dialogo e delle consultazioni, la trasparenza e la visibilità.</p>
      <p sl="ro">E’ importante inoltre coinvolgere in modo più attivo in questo processo il Parlamento europeo. A mio avviso il Parlamento europeo ha un diritto legittimo di partecipare a questo dialogo, di svolgere la funzione di controllo democratico conferitagli dai cittadini europei.</p>
      <p sl="ro">Vorrei ringraziare la relatrice per aver analizzato nella relazione il dialogo con i paesi della politica di vicinato nell’Europa orientale. Una priorità importante della politica estera dell’Unione europea è la creazione di una regione veramente democratica ai nostri confini orientali, campo nel quale il dialogo sui diritti umani deve essere considerato come uno strumento molto importante. L’istituzione di sottocommissioni per i diritti umani rappresenterebbe un passo importante, anche per i paesi del vicinato, dove si registra un costante deterioramento dei diritti umani.</p>
      <p sl="ro">Vorrei soffermarmi su un punto, anche se non fa parte della politica di vicinato. La Russia è un altro partner dell’Europa orientale che dovrebbe finalmente accettare il fatto che un dialogo diretto nel campo dei diritti umani non può che migliorare le condizioni di vita per i propri cittadini.</p>
      <p sl="ro">Non posso concludere senza aver prima citato la soddisfacente attenzione riservata nella presente relazione ai diritti delle donne.</p>
    </intervention>
    <intervention id="3-324" speaker_id="22097" name="Véronique DE KEYSER" is_mep="True" mode="spoken" nationality="Belgium" birth_date="23-03-1945" birth_place="Etterbeek" p_group="Group of the Progressive Alliance of Socialists and Democrats in the European Parliament - Vice" m_state="BE">
      <p sl="fr">a nome del gruppo PSE. – Signor Presidente, la relazione dell’onorevole Valenciano affronta un aspetto fondamentale dei valori europei: il dialogo sui diritti umani. Tale dialogo, menzionato in vari accordi con svariati paesi e in vari strumenti, rappresenta in un certo qual modo la firma del soft power che è l’Europa.</p>
      <p sl="fr">La presente relazione ha riscosso un vasto consenso. Oggi, gli unici emendamenti che rimangono sono stati presentati dal gruppo “Identità, Tradizione, Sovranità” dell’estrema destra. Fatto curioso, tutti questi emendamenti sono firmati da miei connazionali, membri di Vlaams Belang . Ma cosa vuole veramente questo gruppo, che si è di recente fatto notare a Bruxelles per aver sostenuto una dimostrazione contro l’islam che è stata vietata dalle autorità? E’ una domanda in effetti interessante.</p>
      <p sl="fr">In primo luogo, vogliono limitare i diritti umani ai diritti civili e politici, eliminando dal testo i diritti sociali, ambientali, economici e culturali. Mentre da un lato invocano la Convenzione internazionale delle Nazioni Unite sui diritti civili e politici, omettono il fatto che la stessa Assemblea generale delle Nazioni Unite ha votato il Patto internazionale relativo ai diritti economici, sociali e culturali, di cui si dimenticano in fretta.</p>
      <p sl="fr">In secondo luogo, propongono di stabilire un legame tra la mutilazione dei genitali, i matrimoni precoci, la tratta di esseri umani e le pratiche religiose –probabilmente l’islam –, legame alquanto grossolano. Non è così! Tali pratiche sono da condannare; possono essere di carattere culturale, forse tribale, ma sono atti criminali e non sono in alcun modo legati alla religione.</p>
      <p sl="fr">Infine, in terzo luogo, l’ITS prende di mira la Turchia con un attacco nei confronti di Erdogan e Gül privo di ogni fondamento.</p>
      <p sl="fr">Per concludere, quella dell’onorevole Valenciano è una relazione di grande rilievo, aperta ma allo stesso tempo molto rigorosa. E’ ben lungi dall’essere ingenua. Basti leggere il paragrafo 22, dove si afferma che il dialogo sui diritti umani deve essere sempre affiancato da pressioni diplomatiche ad ogni livello, e mi rivolgo al Consiglio! E’ un peccato che certi gruppi di estremisti se ne avvalgano come di una tribuna per propagandare la loro intolleranza e il loro odio.</p>
    </intervention>
    <intervention id="3-325" speaker_id="28160" name="Anders SAMUELSEN" is_mep="True" mode="spoken" nationality="Denmark" birth_date="01-08-1967" birth_place="Horsens" p_group="Group of the Alliance of Liberals and Democrats for Europe" m_state="DK">
      <p sl="da">a nome del gruppo ALDE. – Signora Presidente, onorevoli colleghi, innanzi tutto desidero ringraziare l’onorevole Valenciano per la sua relazione molto equilibrata, nonché per esserci venuta incontro e aver incorporato molti degli emendamenti presentati dalla nostra commissione. Il risultato è una relazione chiara ed esauriente che contiene un numero di raccomandazioni utili per il consolidamento dei dialoghi sui diritti umani dell’Unione europea con i paesi terzi e per la promozione dei diritti umani e della democrazia.</p>
      <p sl="da">L’Unione europea deve rafforzare il proprio ruolo di attore attivo per quanto riguarda la promozione dei diritti umani, e sono lieto che il Consiglio abbia assunto l’iniziativa di incorporare i diritti umani nelle politiche dell’Unione europea. E’ positivo che il Parlamento europeo invochi l’inclusione sistematica delle questioni inerenti ai diritti umani nell’ordine del giorno dei dialoghi politici e nella politica estera dell’Unione. E’ solo rendendo i dialoghi sistematici che possiamo migliorare l’utilizzo dei parametri di riferimento e conferire coerenza agli sforzi volti a promuovere i diritti umani. Tuttavia, l’Unione europea non deve porre condizioni tali che il dialogo, arenato nelle pastoie del dover riferire in base a particolari indicatori, si scordi di perseguire i suoi obiettivi originari. Il dialogo deve essere utilizzato per aprire uno spazio politico coinvolgente, che ispiri fiducia e che, anziché individuare solo violazioni, cerchi di identificare i progressi compiuti nel campo dei diritti umani.</p>
      <p sl="da">Dobbiamo ammettere che i dialoghi sui diritti umani si trovano di fronte a sfide consistenti. In tutta una serie di paesi, la situazione dei diritti umani desta preoccupazioni. E’ fondamentale per le relazioni dell’Unione europea con partner commerciali importanti che diamo maggior peso al legame fra le relazioni commerciali e le riforme nel campo dei diritti umani. Gli accordi commerciali con i paesi terzi devono essere visti come uno strumento con conseguenze che vanno oltre il mero ambito economico. Le questioni ambientali e concernenti i diritti umani devono essere incorporate fin dall’inizio ed essere considerate allo stesso livello di quelle economiche. Il dialogo con i paesi terzi deve contribuire a rafforzare i diritti democratici, sociali, politici e ambientali, ed è pertanto necessario chiarire che gli accordi commerciali devono contenere un meccanismo inequivocabile su come e quando gli accordi possono essere sospesi nel caso in cui un partner commerciale non rispetti le clausole sui diritti umani o sulla democrazia. Non vi è alcun dubbio però che i più grandi progressi vengono ottenuti fornendo ai paesi terzi un incentivo per rispettare le condizioni politiche ed economiche che fanno parte dell’accordo. Dobbiamo trovare un equilibrio nei dialoghi bilaterali, in modo da poter ancora esercitare pressione ma avere delle relazioni fondate sulla reciprocità e su un dialogo franco.</p>
    </intervention>
    <intervention id="3-326" speaker_id="4385" name="Hélène FLAUTRE" is_mep="True" mode="spoken" nationality="France" birth_date="29-07-1958" birth_place="Bapaume" p_group="Group of the Greens/European Free Alliance" m_state="FR">
      <p sl="fr">a nome del gruppo Verts/ALE. – Signora Presidente, come l’onorevole Valenciano a mio parere ha mostrato molto chiaramente nella sua eccellente relazione, abbiamo un gran numero di proposte concrete che saranno certamente molto utili alla Presidenza portoghese, avendo questa dichiarato di volere ottenere risultati concreti nel campo dei diritti umani e della democrazia. Per qualche tempo abbiamo invocato una maggior coerenza, trasparenza e maggiori risultati nelle nostre discussioni con i paesi terzi, unitamente alla Commissione e al Consiglio. Rimane solo da passare dalle parole ai fatti.</p>
      <p sl="fr">Sono convinta che sappiate come me che tutto ciò di cui vi è bisogno per rendere i dialoghi sui diritti umani più efficaci, al di là della loro diversità, è darsi un’organizzazione. In primo luogo, ciò significa fissare obiettivi chiari e trasparenti, associati ad ogni dialogo, in modo che ne emerga una strategia coerente, condivisa e adeguata al livello più alto.</p>
      <p sl="fr">In secondo luogo, significa ideare indicatori che permettano una valutazione adeguata dei risultati ottenuti da un dialogo e informino al riguardo i deputati del Parlamento europeo, così che, quando ad esempio una delegazione visita il paese in questione, questi possano verificare i progressi compiuti e ne discutano con la società civile e gli attivisti per i diritti umani, in modo da poter interpellare meglio i propri partner sugli impegni assunti nel quadro del dialogo. A tale riguardo, siamo ancora in attesa di informazioni sugli indicatori che dovrebbero essere utilizzati per valutare il dialogo stabilito di recente con l’Uzbekistan.</p>
      <p sl="fr">In terzo luogo, significa far sì che si tenga conto dei diritti umani in tutte le questioni attinenti alla politica estera dell’Unione europea, ivi compresa la politica commerciale, la politica in materia di migrazione e la lotta contro il terrorismo. E’ in gioco la nostra credibilità in materia di dialogo sui diritti umani. Ad esempio, qualcuno può spiegarmi com’è possibile discutere dell’attuazione delle linee guida contro la tortura con la Giordania nella sottocommissione sui diritti umani, la prima sottocommissione a essere istituita nel quadro della politica di vicinato, considerata attualmente un modello, quando sappiamo che alcuni Stati membri dell’Unione europea hanno coperto che la CIA delegasse la tortura ad altri? Come possiamo discutere della tortura e della lotta nei suoi confronti in tale sottocommissione?</p>
      <p sl="fr">Il compito primario di noi deputati è valutare la pertinenza dell’azione comunitaria, e per fare ciò potete contare sulle delegazioni, le commissioni e l’intero Parlamento, che continuerà ad adoperarsi per la sua attuazione in tutte le fasi, sia che si tratti di lanciare, riorientare o, se necessario, porre fine a un dialogo.</p>
    </intervention>
    <intervention id="3-327" speaker_id="4453" name="Luisa MORGANTINI" is_mep="True" mode="spoken" nationality="Italy" birth_date="05-11-1940" birth_place="Villadossola" p_group="Confederal Group of the European United Left - Nordic Green Left" m_state="IT">
      <p sl="it">a nome del gruppo GUE/NGL. – Signor Presidente, onorevoli colleghi, ringrazio molto l’onorevole Valenciano perché la sua ponderosa relazione evidenzia tra l’altro i passi che l’Unione europea deve ancora intraprendere nelle consultazioni sui diritti umani e quindi è un work in progress per tutti noi.</p>
      <p sl="it">Penso che sia fondamentale la sua richiesta di maggiore coerenza e trasparenza con tutti e anche un più ampio coinvolgimento della società civile nella politica estera. Soprattutto mi sembra importante ribadire la fine e non l’inizio di una politica che molto spesso è di due pesi e due misure. L’on. Flautre, per esempio, riprendeva la questione della tortura.</p>
      <p sl="it">Mi sembra inoltre molto importante pianificare il maggior coordinamento fra le diverse istanze e la creazione di sottocommissioni e soprattutto aumentare la cooperazione con i parlamenti nazionali e con le delegazioni della Commissione europea nel mondo.</p>
      <p sl="it">Penso, però, che nella questione di due pesi e due misure sia importante il fatto che anche noi come Unione europea non applichiamo gli accordi che firmiamo. Penso all’articolo 2, per esempio, degli accordi di associazione. Concordo però su un punto che poneva l’onorevole De Keyser sugli emendamenti fatti. Ringraziamo l’onorevole Valenciano perché ha accolto molti dei nostri emendamenti. Quelli presentati sono negativi tranne un emendamento, che non è stato presentato da nessun gruppo, ma dall’onorevole Flautre, il quale riguarda un maggiore monitoraggio e una maggiore presenza e coerenza nelle fasi post-elettorali.</p>
      <p sl="it">Penso anche, come dice l’onorevole Valenciano, che la Commissione e il Consiglio debbano aumentare il coinvolgimento del Parlamento nel processo di dialogo politico e tener conto del nostro parere e informarci di più e in modo più coerente durante e dopo le negoziazioni con i paesi terzi, così come prevedono anche gli articoli 21 e 24 del trattato.</p>
      <p sl="it">Penso inoltre che si risponde a questo tema in genere non soltanto attraverso l’enunciazione delle pratiche, ma anche con un investimento in personale che è estremamente importante. Penso con tristezza, per esempio, a una questione che ha posto il Parlamento europeo in questi tempi: la Conferenza dei presidenti non ha accolto l’istanza di avere una commissione dei diritti umani con pieni poteri. Credo che sia stato un errore perché sarebbe stata un’occasione ottima per vedere e dare l’idea della forza e della capacità del mainstreamig .</p>
    </intervention>
    <intervention id="3-328" speaker_id="4507" name="Bas BELDER" is_mep="True" mode="spoken" nationality="Netherlands" birth_date="25-10-1946" birth_place="Ridderkerk" p_group="European Conservatives and Reformists Group" m_state="NL">
      <p sl="nl">a nome del gruppo IND/DEM. – Signora Presidente, la relatrice ha elaborato una relazione significativa. La promozione dei diritti umani nei paesi con cui l’Unione europea intrattiene relazioni è un compito che deve svolgere in maniera responsabile. Lo sviluppo di dialoghi strutturati sui diritti umani ha infatti una grande importanza al riguardo. Proprio per questo e in concomitanza con la presente relazione, è triste notare che il seminario di esperti con la Cina di maggio non ha avuto luogo.</p>
      <p sl="nl">Il mantenimento di buone relazioni fra Cina e Europa richiede però impegno da entrambe le parti. Allarmanti relazioni pubblicate di recente da organizzazioni come Amnesty International , Psy , Human Rights in China e Compass Direct mi inducono a dubitare di tale impegno. Gli “oppositori”, fra cui le minoranze religiose e i giornalisti, sono rinchiusi in istituti psichiatrici a fini politici. L’infame sistema Ankang è una realtà in Cina, soprattutto alla vigilia dei Giochi olimpici. Ciò è causa di grande rammarico.</p>
      <p sl="nl">Vorrei pertanto chiedere al Consiglio e alla Commissione di tenere sotto controllo la situazione dei diritti umani nel Regno di Mezzo. Mantenere relazioni armoniose con un partner strategico quale è la Repubblica popolare cinese è importante, ma non si deve perseguire questo obiettivo a tutti i costi, così che la prassi e la teoria vadano di pari passo, come descritto nel seguente passaggio della relazione: “considerando che i dialoghi sui diritti umani [ …] costituiscono parte essenziale della strategia globale dell’Unione europea volta a promuovere lo sviluppo sostenibile, la pace e la stabilità.”</p>
    </intervention>
    <intervention id="3-329" speaker_id="28196" name="Irena BELOHORSKÁ" is_mep="True" mode="spoken" nationality="Slovakia" birth_date="13-03-1948" birth_place="Piešťany" p_group="Non" m_state="SK">
      <p sl="sk">In primo luogo, desidero ringraziare anch’io l’onorevole Valenciano per il suo lavoro su una tematica che rappresenta lo strumento più importante in materia di diritti umani e pertanto è molto sensibile; purtroppo non ottiene sempre l’attenzione che merita. E’ per questo motivo che condivido l’opinione espressa nella presente relazione, ovvero che è necessario prestare maggiore attenzione alle riforme attuate dagli Stati partner nel campo dei diritti umani e della democrazia. Ritengo che l’Unione europea dovrà fare tutto il possibile per sviluppare una risposta più efficace e unanime nell’ambito della cooperazione internazionale e del dialogo con i paesi terzi.</p>
      <p sl="sk">Sono lieta che la relazione difenda e sostenga l’integrazione sistematica della tutela dei diritti delle donne e dei bambini in tutti i dialoghi e le consultazioni sui diritti umani fra l’Unione europea e i paesi terzi. In qualità di relatrice della sottocommissione per i diritti dell’uomo, sto lavorando ad una strategia per i diritti dei bambini. Nel mio testo sottolineo la necessità di incorporare disposizioni individuali sui bambini nei conflitti armati nonché la necessità di tenere conto degli impegni di Parigi per la protezione dei bambini dal reclutamento illegale o dal loro utilizzo da parte delle forze armate o dei gruppi armati.</p>
      <p sl="sk">Vorrei evidenziare la necessità di aumentare i controlli sull’assistenza fornita dall’Unione europea, ad esempio sugli aiuti umanitari, al fine di evitare che fondi stanziati dall’Unione a favore dell’istruzione o dell’assistenza medica per i bambini vengano usati per acquistare armi leggere che possono essere utilizzate dai bambini. Il dialogo non deve limitarsi soltanto alla democrazia o alla tutela dei diritti civili e politici, bensì deve anche includere quelle questioni che stanno direttamente a cuore all’Unione europea, ad esempio le questioni ambientali o la tutela della salute. E’ importante stabilire criteri chiari per l’avvio, la sospensione e la cessazione di un dialogo politico, nonché definire gli obiettivi che ci prefiggiamo.</p>
      <p sl="sk">Per raggiungere i nostri obiettivi, dobbiamo impegnarci in un dialogo e non solo dettare unilateralmente le condizioni ai paesi terzi; dobbiamo sforzarci di instaurare un clima costruttivo di cooperazione, e dobbiamo cooperare con le organizzazioni locali per i diritti umani e con le organizzazioni non governative che operano nei paesi in questione. E’ necessario fornire ulteriore assistenza finanziaria, che deve avere come clausola il rispetto dei diritti umani: lo stanziamento di fondi a paesi dove i diritti umani non sono rispettati vanno fermati o sospesi.</p>
    </intervention>
    <intervention id="3-330" speaker_id="4521" name="Charles TANNOCK" is_mep="True" mode="spoken" nationality="United Kingdom" birth_date="25-09-1957" birth_place="Aldershot" p_group="European Conservatives and Reformists Group" m_state="GB">
      <p sl="en">Signora Presidente, la relazione Valenciano Martínez-Orozco sulla promozione dei diritti umani e sulla democrazia rimane una pietra angolare dell’Unione europea e dei valori che accomunano i 27 Stati membri. Essa rappresenta inoltre un elemento chiave nei confronti dell’esterno, nelle nostre alleanze strategiche in seno al Consiglio d’Europa, forte di 47 Stati membri, in seno al partenariato transatlantico della NATO e con i paesi con vedute analoghe all’interno delle Nazioni Unite.</p>
      <p sl="en">Inevitabilmente, con la firma da parte dell’Unione di un numero sempre maggiore di accordi commerciali e di cooperazione politica, abbiamo cercato di imporre un livello di condizionalità nella sfera dei diritti umani fondamentali ai nostri partner internazionali – anche se caso per caso e senza coerenza – sulla base di uno strumento specifico, lo strumento europeo per la democrazia e i diritti umani, nonché, ove necessario, sulla base dei dialoghi e delle consultazioni sui diritti umani.</p>
      <p sl="en">La politica europea di vicinato (PEV), per la quale sono il corelatore del Parlamento, ha per obiettivo quello di stabilire una fascia di nazioni limitrofe amichevoli che si impegnino a creare un’area comune di pace, stabilità, sicurezza, pieno rispetto dei diritti umani e della democrazia, libertà di stampa, indipendenza della magistratura, Stato di diritto e benessere. I piani d’azione della PEV si fondano sui quadri giuridici esistenti, vincolanti dal punto di vista giuridico secondo quanto prescritto dal Trattato – gli accordi di associazione nel caso dei partner Euromed o gli accordi di partenariato e cooperazione nel caso degli ex Stati sovietici – che comprendono tipicamente clausole sui diritti umani e sulla democrazia che sono monitorate in modo tale che, tanto più il partner PEV è prossimo in termini di valori condivisi, quanto più generosi saranno gli aiuti alla cooperazione commerciale concessi dall’Unione europea. Tali piani d’azione sono monitorati da sottocommissioni come parti di un dialogo costante.</p>
      <p sl="en">In teoria, le considerazioni di ordine geopolitico non dovrebbero avere alcuna rilevanza, ma in realtà la Realpolitik spesso ha la meglio nella pratica. Chi, ad esempio, oserebbe minacciare di applicare nei confronti della Repubblica popolare cinese, come ha sottolineato l’onorevole Belder, a causa delle sue gravi lacune nel campo dei diritti umani e della democrazia le stesse sanzioni che abbiamo imposto all’Uzbekistan? E’ questo il mio ragionamento.</p>
      <a text="(Applausi)"/>
    </intervention>
    <intervention id="3-331" speaker_id="28392" name="Józef PINIOR" is_mep="True" mode="spoken" nationality="Poland" birth_date="09-03-1955" birth_place="Rybnik" p_group="Socialist Group in the European Parliament" m_state="PL">
      <p sl="pl">Signora Presidente, vorrei innanzi tutto congratularmi con l’onorevole Elena Valenciano Martínez-Orozco per aver elaborato la relazione sul funzionamento dei dialoghi e delle consultazioni sui diritti umani con i paesi terzi. L’odierna relazione riguarda una delle politiche più importanti dell’Unione europea. Per quanto concerne il Parlamento europeo, la politica in materia di diritti umani è il marchio della politica comunitaria. La presente relazione affronta tale tematica in una maniera estremamente approfondita ed esauriente.</p>
      <p sl="pl">Vorrei richiamare l’attenzione sulle raccomandazioni della relazione rivolte al Consiglio e alla Commissione. Prima di tutto viene sottolineata la necessità di migliorare la coerenza interistituzionale, in modo da trovare dei sistemi per migliorare il coordinamento fra le diverse istituzioni comunitarie (il Consiglio, la Commissione e il Parlamento). La politica dei diritti umani deve essere assolutamente coordinata ad un livello comunitario generale. Dobbiamo porre fine alla prassi per cui ciascuna delle più importanti istituzioni europee prende qualche iniziativa nel campo, senza, se posso così esprimermi, alcun coordinamento.</p>
      <p sl="pl">Gli obiettivi dei dialoghi e delle consultazioni devono fondarsi sul principio che i diritti umani sono universali, indivisibili e interdipendenti. Raccomandiamo che i criteri da stabilire abbraccino non solo i diritti civili e politici, bensì anche i diritti economici, sociali, ambientali e culturali.</p>
      <p sl="pl">La relazione pone l’accento sul consolidamento del ruolo del Parlamento europeo nella politica europea per i diritti umani. Questa è una richiesta che ricorre in ogni relazione approvata da questa Assemblea nel campo dei diritti umani. La richiesta è chiara – il Parlamento europeo deve essere al centro di un sistema costituito dalle più importanti istituzioni europee, in cui sia concentrata la politica europea per i diritti umani, poiché è l’istituzione che nasce da elezioni democratiche e che ha il diritto politico e morale di occuparsi in modo approfondito di tale questione.</p>
      <p sl="pl">Riteniamo inoltre fondamentale elevare il ruolo delle assemblee interparlamentari e delle delegazioni interparlamentari nei dialoghi e nelle consultazioni sui diritti umani.</p>
      <p sl="pl">Infine, insistiamo sul fatto che i diritti delle donne sono parte integrante dei diritti umani e esortiamo la Commissione a includere la tutela dei diritti delle donne esplicitamente e sistematicamente in tutti gli ambiti attinenti ai diritti umani che rientrino nel mandato dell’Unione europea.</p>
    </intervention>
    <intervention id="3-332" speaker_id="28862" name="Lydie POLFER" is_mep="True" mode="spoken" nationality="Luxembourg" birth_date="22-11-1952" birth_place="Luxembourg" p_group="Group of the Alliance of Liberals and Democrats for Europe" m_state="LU">
      <p sl="fr">Signora Presidente, vorrei innanzi tutto congratularmi con l’onorevole Valenciano per la sua relazione, che unisce il coraggio all’ambizione, e la sostengo in tutte le sue proposte. In effetti, il testo riafferma l’universalità dei diritti umani e li ancora ai principi fondamentali su cui si basano le relazioni dell’Unione europea con i paesi terzi.</p>
      <p sl="fr">Tuttavia, anche se è importante affermare instancabilmente oggigiorno l’universalità dei diritti umani, è altrettanto importante, ed è ora di liberarsi di un altro dogma della politica internazionale, ovvero dell’illusione in cui troppo spesso ci culliamo, vale a dire che lo sviluppo economico porterà alla democratizzazione e alla tutela dei diritti umani. Gli ultimi decenni hanno tracciato un solco diverso. Infatti siamo costretti a constatare che vi è uno sviluppo a due velocità: da una parte, assistiamo attualmente ad una globalizzazione aggressiva a livello economico, e dall’altra, la subitanea accelerazione del processo di democratizzazione, che ha visto nascere, alla fine della guerra fredda, democrazie in Europa, America latina e Asia orientale, sembra perdere colpi. Invece, dovremmo notare che in tutto il mondo la crescita economica e i regimi autoritari spesso vanno a braccetto. Al contrario, una rapida crescita economica sembra perfino legittimare questi regimi e contribuisce a consolidare il loro potere.</p>
      <p sl="fr">Oggi ci concentriamo giustamente sulla preoccupazione che suscita in noi la situazione dei diritti umani nei grandi paesi emergenti come la Cina e la Russia. Non illudetevi però: diversi fra i paesi fra i più sviluppati del mondo, ivi compresi alcuni fra i nostri alleati economici, non rispettano i diritti fondamentali dei loro cittadini. Penso in particolare a Singapore, un paese con un’economia fiorente e moderna, la cui popolazione gode dei benefici di un paese avanzato, fatta eccezione per le libertà politiche e, più nello specifico, la libertà di parola e assemblea.</p>
      <p sl="fr">Signora Presidente, se vi fosse ancora bisogno di prove, queste sono state fornite in una maniera inequivocabile dalle autorità di Singapore ad una delegazione di deputati europei del mio gruppo nello scorso aprile, delegazione di cui io stesso facevo parte. Le autorità locali ci hanno impedito di prendere la parola a una riunione di membri del partito liberale di Singapore, minacciando di arrestarci.</p>
      <p sl="fr">Questa vicenda, per quanto possa essere stata spiacevole, è stata anche sintomatica, e mi ha convinto ancora una volta che la tutela dei diritti umani non progredisce necessariamente insieme allo sviluppo economico, e che l’Unione europea, come invece accade, non può limitarsi ad assumere un approccio di tipo economico nei confronti dei paesi in questione. Al contrario, l’Unione deve continuare a svolgere il suo ruolo di difensore dei diritti umani e ricordare costantemente ai leader degli altri paesi che i diritti umani valgono per tutti gli uomini, in tutto il mondo.</p>
    </intervention>
    <intervention id="3-333" speaker_id="28371" name="Marek Aleksander CZARNECKI" is_mep="True" mode="spoken" nationality="Poland" birth_date="22-03-1959" birth_place="Chorzów" p_group="Non" m_state="PL">
      <p sl="pl">Signora Presidente, la promozione dei diritti umani rappresenta il principale pilastro della politica estera dell’Unione europea. Concordo con la relatrice sul fatto che il Consiglio e la Commissione debbano incorporare sistematicamente le questioni dei diritti umani nel programma comunitario per il dialogo politico con i paesi terzi.</p>
      <p sl="pl">Sarebbe inoltre una buona idea far sì che i diritti umani siano incorporati più frequentemente in tutti i settori della politica estera dell’Unione, inclusi gli aspetti esterni della propria politica interna. E’ necessario sfruttare tutti gli strumenti a disposizione per raggiungere tale obiettivo. A tale riguardo penso che sarebbe opportuno approfittare maggiormente del Parlamento europeo. Il Consiglio, ad esempio, potrebbe inviare al Parlamento e alla relativa commissione delle valutazioni semestrali di ciascun dialogo e consultazione, insieme a una nota esplicativa che sottolinei le tendenze rilevate nel corso del lavoro svolto, e non sui singoli risultati.</p>
      <p sl="pl">Sarebbe opportuno inoltre introdurre una regolare sessione consultiva, che coinvolga i deputati del Parlamento europeo, dopo ogni tornata di dialoghi o consultazioni. Ciò darebbe ai deputati la possibilità di partecipare a decisioni fondamentali relative al proseguimento o alla sospensione di un dialogo specifico. Ritengo inoltre che sarebbe una buona idea coinvolgere i deputati nel processo decisionale sull’avvio di un nuovo dialogo, nonché informarli sull’obiettivo, le forme o le procedure relativi alla sua creazione.</p>
      <p sl="pl">Ritengo inoltre che, per rendere le loro azioni più efficaci, il Consiglio e la Commissione debbano incorporare le raccomandazioni e le conclusioni contenute nelle risoluzioni del Parlamento, soprattutto le risoluzioni sui diritti umani, negli ordini del giorno relativi ai dialoghi.</p>
    </intervention>
    <intervention id="3-334" speaker_id="28409" name="Raül ROMEVA i RUEDA" is_mep="True" mode="spoken" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="es">Signora Presidente, nel minuto e mezzo a mia disposizione vorrei riassumere alcune idee fondamentali che ci hanno spinti non solo a sostenere, ma anche a lottare chiaramente per questa iniziativa, e vorrei naturalmente congratularmi con l’onorevole Elena Valenciano per il suo lavoro e per aver saputo ottenere il consenso necessario.</p>
      <p sl="es">Accolgo inoltre con favore la presenza e l’interesse mostrati dall’onorevole Borg, nonché la presenza dell’onorevole Mattisen, ma allo stesso tempo mi rammarico del fatto che i primi due seggi, quelli del Consiglio, siano vuoti. Ritengo che il Consiglio avrebbe dovuto essere presente a questa discussione e, come è già stato detto, è bene sottolinearlo.</p>
      <p sl="es">Comunque, le tre tematiche che a mio parere è importante evidenziare sono, in primo luogo, la necessità, che non potrà mai essere enfatizzata abbastanza, di migliorare la coerenza di questi strumenti, di ribadire il fatto che non possiamo da un lato condannare certi eventi e tacere quando ciò si confà ai nostri interessi dall’altro.</p>
      <p sl="es">Il secondo aspetto di rilievo, a mio parere, e anche questo è già stato citato, ma vorrei ribadirlo, è la necessità di avere una maggiore trasparenza in questo tipo di meccanismo, che richiede un maggior coinvolgimento del Parlamento. Si è detto molte volte che siamo completamente sorpresi, in mancanza di un termine più adatto e per usare un eufemismo, da quello che manca da molte di queste discussioni, non solo in termini di partecipazione, ma anche per quanto riguarda le informazioni di cui spesso abbiamo bisogno.</p>
      <p sl="es">Infine, il ruolo importante nella presente relazione dei 14 paragrafi dedicati al ruolo delle donne nel campo dei diritti umani, e come vicepresidente della commissione per i diritti della donna e l’uguaglianza di genere vorrei esprimere la mia soddisfazione per il fatto che molti degli emendamenti che abbiamo discusso e adottato in seno alla commissione sono stati incorporati.</p>
      <a text="(Applausi)"/>
    </intervention>
    <intervention id="3-335" speaker_id="4508" name="Erik MEIJER" is_mep="True" mode="spoken" nationality="Netherlands" birth_date="05-12-1944" birth_place="Amsterdam" p_group="Confederal Group of the European United Left - Nordic Green Left" m_state="NL">
      <p sl="nl">Signora Presidente, l’ampio consenso riguardo all’importanza data ai diritti umani è una cosa relativamente nuova. In precedenza, questa importanza era fondamentalmente di ispirazione socialista o liberale. La sinistra si concentrava soprattutto sul diritto a un alloggio, al reddito, alle infrastrutture, alla codecisione, a un ambiente salutare, alla pace e alla liberazione dall’occupazione coloniale, e tutto ciò non solo per tutti coloro che già godevano di tali diritti, ma soprattutto per quanti non potevano, o non erano ancora in grado di esercitare tale diritto. I liberali si occupavano soprattutto delle libertà individuali e del diritto all’imprenditoria. Per talune altre forze politiche, i diritti umani erano meno importanti.</p>
      <p sl="nl">Anche adesso che vi è un consenso maggiore rispetto a prima sull’importanza dei diritti umani, vi è ancora un divario fra gli ideali e la realtà. I paesi più ricchi e democratici, agendo sulla base dei propri interessi particolari, tendono a sostenere soprattutto regimi che possono garantire forniture di gas e petrolio e in politica interna cercano di distruggere i movimenti che sono in conflitto con gli interessi occidentali. Utilizzando la politica dei due pesi e due misure rischiamo che le nostre giuste critiche nei confronti di certi paesi terzi vengano considerate semplicemente come un’ingerenza inutile e arrogante.</p>
      <p sl="nl">La relazione dell’onorevole Valenciano Martínez-Orozco sottolinea, giustamente, che perseguire all’infinito dei dialoghi sui diritti umani con dei governi riluttanti non è un obiettivo valido, e che tali dialoghi non debbono sprofondare in una mancanza di trasparenza e di controllo democratico. La presente relazione gode di un ampio consenso; gli emendamenti proposti derivano principalmente da tre deputati fiamminghi del gruppo “Identità, Tradizione, Sovranità” del Parlamento europeo. Le lacune individuate sono perlopiù corrette, me le formulazioni e le omissioni che propongono danno l’impressione che non si tratti di una ricerca di soluzioni, bensì di una rassegnazione al fatto che non vi sono risultati. E’ un’illusione credere che l’Europa sarebbe un posto migliore se si isolasse dal resto del mondo al fine di garantire sul suo territorio la pace e la calma, il benessere e la sicurezza. Emendamenti che non contribuiscono all’uguaglianza e alla democrazia per tutti, né alla solidarietà con i poveri e con chi soffre la fame nel mondo non avranno il nostro sostegno.</p>
    </intervention>
    <intervention id="3-336" speaker_id="28119" name="Kathy SINNOTT" is_mep="True" mode="spoken" nationality="Ireland" birth_date="29-09-1950" birth_place="Chicago " p_group="Independence/Democracy Group" m_state="IE">
      <p sl="en">Signora Presidente, l’Unione europea attribuisce una grande importanza ai diritti umani. Cerchiamo di essere un esempio per i paesi coi quali intratteniamo relazioni, in modo che questi mantengano un alto livello nel campo dei diritti umani. Il dialogo rappresenta un buon punto di partenza, ma in questo dialogo dobbiamo essere disposti a rischiare perfino gli eventuali vantaggi economici, pur di parlare con coraggio e franchezza.</p>
      <p sl="en">La Cina viene citata nella relazione; siamo al corrente di gravi casi di persecuzione politica e religiosa in questo paese. Due anni fa, in Cina, incontrai uno psichiatra che era a capo di un’organizzazione per i disabili. Con una punta d’orgoglio, mi disse che nella sua città di oltre 10 milioni di abitanti non viveva quasi nessuno che fosse affetto da sindrome di Down, perché nessuno di loro veniva lasciato in vita.</p>
      <p sl="en">Tale discriminazione nei confronti delle persone disabili richiede un dialogo franco, che vada al di là delle relazioni economiche fra l’Unione europea e la Cina.</p>
      <p sl="en">Per quanto riguarda la questione delle relazioni commerciali, quando esercitiamo pressione su un governo per ottenere miglioramenti nei diritti umani, dobbiamo essere pronti a intervenire con decisione, facendo attenzione che tali interventi non peggiorino ulteriormente la situazione dei poveri del paese in questione.</p>
    </intervention>
    <intervention id="3-337" speaker_id="28276" name="Laima Liucija ANDRIKIENĖ" is_mep="True" mode="spoken" nationality="Lithuania" birth_date="01-01-1958" birth_place="Druskininkai" p_group="Group of the European People's Party (Christian Democrats)" m_state="LT">
      <p sl="en">Signora Presidente, la relazione dell’onorevole Valenciano Martínez-Orozco è a mio parere esauriente, con il chiaro obiettivo di rafforzare e migliorare l’azione ad ampio raggio dell’Unione europea nel campo dei dialoghi e delle consultazioni sui diritti umani con i paesi terzi.</p>
      <p sl="en">Stasera stiamo discutendo di uno degli strumenti comunitari più importanti per la promozione dei diritti umani nelle nostre relazioni con i paesi terzi. Apprezzo l’approccio costruttivo col quale la relatrice affronta le sfide relative al funzionamento dei dialoghi sui diritti umani, per quanto riguarda la prospettiva generale e la cooperazione interistituzionale.</p>
      <p sl="en">Sostengo appieno la maggior parte delle raccomandazioni presentate nella relazione e nella risoluzione. Vorrei soprattutto richiamare l’attenzione sulla necessità di migliorare la trasparenza e adottare gli indicatori per determinati riferimenti al fine di ottenere risultati concreti che potrebbero essere sostenuti da altri strumenti comunitari di politica estera.</p>
      <p sl="en">Sostengo con forza la raccomandazione di controllare i riferimenti specifici per il dialogo fra l’Unione europea e la Cina sui diritti umani, nonché le consultazioni fra Unione europea e Russia, nella speranza che si evolvano presto in un dialogo strutturato, al fine di valutare l’utilità dei dialoghi sui diritti umani.</p>
      <p sl="en">E’ importante inoltre applicare e utilizzare i risultati dei dialoghi sui diritti umani nei progetti previsti nell’ambito dell’iniziativa europea per la democrazia e i diritti umani, nonché di creare un nesso sistematico fra tali strumenti.</p>
      <p sl="en">Sostengo appieno la raccomandazione che il ruolo e il coinvolgimento del Parlamento europeo nelle assemblee interparlamentari possa, nei paesi di cui sopra, essere rafforzato nel futuro.</p>
      <p sl="en">Infine, i diritti umani devono essere al centro del nostro messaggio politico, ed è di importanza fondamentale sviluppare il nostro messaggio attraverso la coerenza, la trasparenza e il forte impegno politico di tutte le istituzioni europee e degli Stati membri.</p>
    </intervention>
    <intervention id="3-338" speaker_id="34231" name="Evgeni KIRILOV" is_mep="True" mode="spoken" nationality="Bulgaria" birth_date="26-01-1945" birth_place="Lyubichevo" p_group="Group of the Progressive Alliance of Socialists and Democrats in the European Parliament" m_state="BG">
      <p sl="en">Signora Presidente, adesso che la battaglia per le infermiere bulgare e il dottore palestinese in Libia, durata otto anni, è finita, sento che è più che mai necessario valutare con sobrietà la situazione dei diritti umani in quel paese.</p>
      <p sl="en">La relazione dell’onorevole Valenciano Martínez-Orozco cita la necessità di avviare un dialogo sui diritti umani con la Libia. Sostengo la necessità di un dialogo in seno al processo di Barcellona. Tuttavia, non possiamo assolutamente tollerare il fatto che cittadini europei siano stati rapiti, torturati (come è stato ammesso perfino dal figlio del Colonnello Gheddafi), tenuti in prigione per otto anni e sottoposti a un processo giudiziario che è stato una farsa, e poi comportarsi come se noi dovessimo essere grati nei confronti della Libia, o persino premiarla per averli infine liberati.</p>
      <p sl="en">I mezzi di informazione europei hanno già sottolineato con acume che ciò potrebbe costituire un precedente per qualsiasi dittatura che voglia attirare l’attenzione su di sé e sviluppare delle relazioni con l’Unione europea. Come se non bastasse, la Libia ha lanciato una campagna contro il Presidente della Bulgaria per aver concesso la grazia alle infermiere dopo il loro ritorno in Bulgaria, come se si fosse aspettata che dall’aeroporto le avremmo mandate direttamente in prigione.</p>
      <p sl="en">Sulla base dell’accordo della Commissione europea con la Libia, la Bulgaria ha dovuto cancellare 56 milioni di dollari di debito libico per il fondo Benghazi. Altri paesi dell’Unione spenderanno persino di più. Ancora una volta, è necessario evidenziare che questi aiuti umanitari vengono usati dal regime di Tripoli a fini politici, per insabbiare la verità e accusare l’Occidente di aver tramato al fine di infettare deliberatamente alcuni bambini arabi. Tali assurde accuse sono ancora di casa in Libia.</p>
      <p sl="en">La Libia non ha ancora mostrato alcuna intenzione di procedere a riforme e non dobbiamo dare l’impressione di utilizzare due pesi e due misure solo perché questo paese è così ricco di gas e petrolio.</p>
      <p sl="en">Si tratta di un banco di prova per la credibilità dell’Unione europea in materia di standard dei diritti umani.</p>
    </intervention>
    <intervention id="3-339" speaker_id="4529" name="Baroness Sarah LUDFORD" is_mep="True" mode="spoken" nationality="United Kingdom" birth_date="14-03-1951" birth_place="Halesworth" p_group="Group of the Alliance of Liberals and Democrats for Europe" m_state="GB">
      <p sl="en">Signora Presidente, l’eccellente relazione dell’onorevole Valenciano Martínez-Orozco riassume in modo esauriente l’analisi che il Parlamento fa del potenziale, ma anche del potenziale inespresso, del dialogo sui diritti umani dell’Unione europea. Esigiamo che il Consiglio, deplorevolmente assente stasera, agisca. La strategia dell’Unione in materia di diritti umani non raggiungerà mai i risultati desiderati se non sarà organizzata in modo sistematico e coerente, e se mancherà di trasparenza e non sarà sottoposta regolarmente a revisioni.</p>
      <p sl="en">Ovviamente la nostra credibilità in materia di diritti umani dipende dal far seguire alle parole i fatti. Come possiamo spronare paesi come la Giordania, l’Egitto, la Libia, il Marocco o l’Algeria a porre fine alla tortura, quando sappiamo che gli Stati Uniti hanno delegato a tali paesi il compito di torturare e che alcuni paesi europei sono stati collusi in tutto ciò? Invece di essere credibili ci comportiamo con ipocrisia. Dobbiamo prima provvedere a lavare i nostri panni sporchi. Il silenzio del Consiglio, che perdura dalla presentazione della nostra relazione di febbraio sulle consegne speciali, non passa inosservato.</p>
      <p sl="en">Uno dei dialoghi più forti che dobbiamo avere è quello con i paesi con vedute analoghe alle nostre, ed è per questo motivo che sostengo i paragrafi 115 e 116, i quali spingono l’Unione europea a cercare sinergie e scambiare esperienze nel campo dei diritti umani con gli Stati Uniti, il Canada, il Giappone e la Nuova Zelanda.</p>
      <p sl="en">Negli ultimi sei anni però, mentre le preoccupazioni inerenti alla guerra al terrorismo erano condivise dalla maggior parte dei cittadini europei, l’Unione europea non ha preso alcuna iniziativa vigorosa per garantire che i diritti fondamentali e lo Stato di diritto vengano rispettati su entrambe le sponde dell’Atlantico.</p>
      <p sl="en">Non per questo voglio dire che gli Stati Uniti siano il peggior paese al mondo quando si tratta di rispetto dei diritti umani. Tuttavia potrebbe essere un modello di eccellenza nel campo dei diritti umani, e la tragedia è che l’Unione europea non spinge in tale direzione. Le linee guida del Consiglio sulla tortura dicono che l’Unione avvierà iniziative e pubblicherà dichiarazioni che inducano i paesi terzi in questione ad adottare misure efficaci contro la tortura e il maltrattamento. Quali iniziative? Quali dichiarazioni pubbliche sui sequestri, sulla tortura, su Guantánamo? Non vi è altro che un imbarazzato silenzio.</p>
      <p sl="en">Un articolo apparso sull’Economist questa settimana potrebbe essere di aiuto. Col titolo “I cechi hanno pochi amici”, spiega come la Repubblica ceca, nei tre anni passati dalla sua adesione all’Unione europea, si sia guadagnata la reputazione di paese che promuove i diritti umani a ogni piè sospinto. Grandioso! Perfetto! Ce ne dobbiamo rallegrare! Tuttavia, scorrendo l’articolo, si legge che, in seno all’apparato della politica estera di Bruxelles, tali argomenti danno fastidio. I diplomatici europei a quanto pare dicono della Repubblica ceca che “si è esposta troppo”, e che è persino “non professionale”, sicuramente il giudizio più sprezzante che possa esprimere un diplomatico. Questi ingenui, giovani cechi! Credono nella retorica dell’Unione europea come comunità dei diritti umani. Pensavano che gli articoli 6 e 7 del Trattato UE, i quali sanciscono i nostri valori della democrazia, dei diritti fondamentali e dello Stato di diritto, presupponessero l’assunzione di iniziative! Ma i vecchi cinici del Foreign and Commonwealth Office o del Quai d’Orsay li rimetteranno al loro posto.</p>
      <p sl="en">Io sto dalla parte del ministro degli Esteri ceco, Karel Schwarzenberg, che non vede alcuna contraddizione fra l’essere amici dell’America ed essere critico nei confronti delle sue violazioni dei diritti umani. Costui è contrario sia all’embargo commerciale degli Stati Uniti nei confronti di Cuba che a Guantánamo. “Sono contrario a Guantánamo perché ritengo che sia una violazione dei diritti umani”, dichiara in modo inequivocabile.</p>
    </intervention>
    <intervention id="3-340" speaker_id="38733" name="Mikel IRUJO AMEZAGA" is_mep="True" mode="spoken" nationality="Spain" birth_date="06-10-1972" birth_place="Caracas " p_group="Group of the Greens/European Free Alliance" m_state="ES">
      <p sl="es">Signora Presidente, vorrei menzionare tre aspetti di questa eccellente relazione. In primo luogo, il ruolo del Parlamento per quanto riguarda il controllo democratico sui documenti di importanza strategica relativi agli strumenti finanziari per l’assistenza esterna.</p>
      <p sl="es">Nel corso dell’ultima seduta plenaria abbiamo ancora una volta discusso e criticato il mancato adempimento da parte della Commissione dei suoi impegni in materia di trasparenza e controllo da parte del Parlamento in relazione allo strumento finanziario per la cooperazione allo sviluppo. Spero che tale inadempienza non si ripeta in questo campo.</p>
      <p sl="es">In secondo luogo, vorrei che venisse chiesto alla Commissione di informare il Parlamento quanto prima su quando e come propone di attuare il meccanismo protocollare post-elettorale nel quadro delle missioni di osservazione elettorale, proposta contenuta nella presente relazione.</p>
      <p sl="es">In terzo e ultimo luogo, la relazione esorta il Consiglio e la Commissione ad analizzare, sostenere e coordinare la creazione di riferimenti per i dialoghi comunitari con le azioni degli altri donatori e delle organizzazioni internazionali, in modo particolare per quanto riguarda i meccanismi delle Nazioni Unite.</p>
      <p sl="es">Domani il Parlamento discuterà una risoluzione urgente sul finanziamento del Tribunale speciale per i crimini di guerra in Sierra Leone, istituito dalle Nazioni Unite. A mio avviso si tratta di un esempio della mancanza di coordinamento attualmente esistente fra l’Unione europea e le organizzazioni internazionali, nonché un buon esempio del lavoro che rimane ancora da fare.</p>
      <p sl="es">Spero pertanto che la presente relazione rappresenterà un passo in avanti per stabilire tale coordinamento.</p>
    </intervention>
    <intervention id="3-341" speaker_id="2229" name="Bernd POSSELT" is_mep="True" mode="spoken" nationality="Germany" birth_date="04-06-1956" birth_place="Pforzheim" p_group="Group of the European People's Party (Christian Democrats)" m_state="DE">
      <p sl="de">Signora Presidente, oggi un gruppo di curdi yezidi ha manifestato al di fuori di quest’Aula, e io mi sono unito a loro, insieme all’onorevole Uca e ad altri. Questa manifestazione, indetta da rappresentanti di un gruppo su cui incombe la minaccia del terrorismo e del genocidio, è stato un altro esempio dell’incredibile speranza che viene riposta in quest’Assemblea riguardo ai diritti umani. E’ per questo motivo che il nostro lavoro in tale settore deve essere portato avanti in modo sistematico e sostenibile, evitando di commettere certi errori.</p>
      <p sl="de">Il primo grave errore è fare una distinzione fra paesi grandi e piccoli nel campo dei diritti umani, redarguendo con fermezza i paesi piccoli e cedendo invece a quelli grandi coi quali abbiamo importanti interessi economici e strategici. Si tratta di un qualcosa che tutti i nostri governi fanno, di qualsiasi orientamento politico essi siano, ma la presente relazione evita l’argomento. In particolare, la relazione affronta con grande coraggio i problemi della Cina e della Russia, e sono grato al Cancelliere Merkel di aver dichiarato in modo inequivocabile, nel corso della sua recente visita in Cina e di una visita di qualche tempo fa in Russia, che è possibile sia perseguire interessi sia, ciononostante o proprio per questo, sollevare la tematica dei diritti umani in modo chiaro.</p>
      <p sl="de">Il secondo errore che dobbiamo evitare è il seguente. Uno scrittore austriaco, Gerd-Klaus Kaltenbrunner, disse una volta che vi sono due tipi di comunità oppresse e vittime individuali: un tipo che sprigiona un certo fascino e l’altro che invece ne è privo. Il primo tipo si trova al centro dell’attenzione per un certo tempo, mentre l’altro viene ignorato. I diritti umani devono valere per tutti, che siano al centro dell’attenzione internazionale oche non lo siano.</p>
      <p sl="de">Il terzo errore da non commettere –e anche questo aspetto è di importanza vitale – è permettere alla politica dei partiti di intromettersi in tale questione. E’ per questo motivo che mi rammarico dell’intervento dell’onorevole Meijer, per cui nutro altrimenti una grande stima. Chiedete agli onorevoli Kelam o Landsbergis, che erano minacciati dalla persecuzione sovietica, chi prese le loro difese all’epoca, negli anni ‘80, se fu il nostro gruppo o quello dell’onorevole Meijer. La mancanza di equilibrio e la tendenza a strumentalizzare i diritti umani ai fini della politica di partito sono fenomeni che si riscontrano ovunque. Dobbiamo evitare tutto questo e percorrere invece la strada indicata dall’eccellente relazione dell’onorevole Valenciano, e creare una politica dei diritti umani che applichi degli standard obiettivi e superi le divisioni di partito, e che sia inoltre degna della grande tradizione che questa Assemblea ha alle spalle in materia di diritti umani.</p>
    </intervention>
    <intervention id="3-342" speaker_id="37200" name="Katrin SAKS" is_mep="True" mode="spoken" nationality="Estonia" birth_date="29-11-1956" birth_place="Tallinn" p_group="Group of the Progressive Alliance of Socialists and Democrats in the European Parliament" m_state="EE">
      <p sl="et">Vorrei ringraziare la relatrice per la sua valida relazione e il grande spirito di gruppo da lei dimostrato. Vorrei inoltre sottolineare due punti relativi al nostro dialogo sui diritti umani con i paesi terzi. In realtà, non farò che ribadire quello già sottolineato dall’oratore precedente, ma a mio parere si tratta di una cosa così importante che vale la pena ripeterla.</p>
      <p sl="et">In primo luogo, il punto relativo agli interessi e ai valori in conflitto fra loro, che è molto importante per me. Non è un segreto che nella corsa lanciata dalla globalizzazione abbiamo tentato di dare priorità ai nostri interessi e valori. Se non facciamo riferimento ai nostri valori e se non li propagandiamo, allora, dove i nostri interessi si faranno pressanti, ce ne dimenticheremo col tempo. Accolgo con favore la flessibilità della relatrice: abbiamo presentato congiuntamente degli emendamenti relativi alla Russia e all’Asia centrale, le quali sono regioni dove gli interessi spesso hanno la meglio sui nostri valori, valori che vengono trascurati.</p>
      <p sl="et">L’Unione europea deve ricordare ai propri partner gli accordi e gli impegni da loro assunti a livello internazionale. In qualità di relatore del Consiglio di Europa, penso che gli interessi abbiano la priorità quando si tratta di paesi grandi, quando invece siamo più che pronti a puntare il dito nei confronti dei paesi piccoli; gli standard devono invece essere gli stessi per tutti.</p>
      <p sl="et">In secondo luogo, un punto meno importante, ovvero la nostra condotta nelle relazioni con i paesi terzi, e come questo influenzi e sostenga i diritti umani e gli obiettivi ad essi legati nei paesi in questione. Dobbiamo sempre infondere speranza, e non fare il contrario, ovvero toglierla. Ciascuna delle iniziative da noi assunte per affrontare i problemi alla loro radice viene osservata con molta attenzione. Ritengo ad esempio che il sostegno dell’Occidente sia stato importante e indispensabile per i paesi baltici, per le loro aspirazioni, e trovo che l’assenza di tale sostegno sia deprimente. A tale riguardo dobbiamo ricordare ai nostri partner di assolvere i propri impegni.</p>
      <p sl="et">Vorrei infine ripetere che la presente relazione tocca questi punti e ringrazio ancora una volta la relatrice per il grande spirito di gruppo dimostrato.</p>
    </intervention>
    <intervention id="3-343" speaker_id="28316" name="Hannu TAKKULA" is_mep="True" mode="spoken" nationality="Finland" birth_date="20-11-1963" p_group="Group of the Alliance of Liberals and Democrats for Europe" m_state="FI">
      <p sl="fi">Signora Presidente, innanzi tutto vorrei ringraziare la relatrice, l’onorevole Elena Valenciano Martínez-Orozco, per la sua eccellente ed esauriente relazione. E’ molto importante che questo consesso politico, il Parlamento europeo, si occupi di diritti umani. Concordo pienamente con l’autrice quando dice che i diritti umani devono essere alla base della politica estera comunitaria.</p>
      <p sl="fi">Quando parliamo di diritti umani, dobbiamo ricordare che non devono essere solamente un oggetto di mera retorica o parole utilizzate in discorsi politici o in occasioni particolari, bensì un’ovvietà, sia all’interno dell’Unione europea che nelle nostre relazioni con i paesi terzi.</p>
      <p sl="fi">Cosa rappresentano esattamente i diritti umani in tutti i loro aspetti? A mio parere i diritti umani sono i diritti inalienabili che ogni essere umano ha, dalla nascita alla morte, compresi i diritti dei bambini non nati e degli anziani. Comprendono inoltre i diritti delle donne, come è stato già detto qui, i diritti dei bambini, nonché i diritti delle persone disabili, dei malati, degli anziani, di tutti. Non dobbiamo dimenticare che ogni vita è preziosa e unica, per non dire che ogni vita è sacra, e nessuno può privare un’altra persona della vita, né privarla dei suoi diritti umani.</p>
      <p sl="fi">Se l’Unione europea potesse trasmettere agli altri il concetto che il valore umano e i diritti umani hanno sempre la meglio rispetto ai valori del mercato, allora saremmo sulla strada giusta. Purtroppo, però, molto spesso facciamo prevalere il valore del mercato sui diritti umani. La Cina fornisce molti esempi in questo senso, esempi che sono ormai del tutto ovvi per noi. Inoltre, dobbiamo tenere conto della situazione in Russia, ad esempio. Cosa sono i diritti umani in Russia? Li vediamo; conosciamo dei casi per nome, Khodorkovskij, e come lui altri. Cosa abbiamo ottenuto come comunità europea dei valori? Va da sé che l’Unione europea, in quanto comunità europea dei valori, deve attuare ciò che predica e tutelare i diritti umani e i valori umani ovunque, all’interno dell’Unione come nelle relazioni con i paesi terzi e i paesi in via di sviluppo.</p>
    </intervention>
    <intervention id="3-344" speaker_id="28400" name="Francisco José MILLÁN MON" is_mep="True" mode="spoken" nationality="Spain" birth_date="08-03-1955" birth_place="Pontevedra" m_state="ES">
      <p sl="es">Signora Presidente, nella seconda metà del ventesimo secolo, e in particolare negli ultimi tre decenni, la democrazia e il rispetto dei diritti umani hanno fatto dei passi in avanti enormi, ma vi è ancora molto da fare.</p>
      <p sl="es">Alcuni mesi fa, a Berlino, nella dichiarazione adottata in occasione del cinquantesimo anniversario della firma del Trattato di Roma, le istituzioni dell’Unione europea hanno formalmente espresso l’intenzione di promuovere la libertà e la democrazia nel mondo.</p>
      <p sl="es">In questo ambito dobbiamo lavorare apertamente sul principio che il rispetto dei diritti umani riguarda l’intera comunità internazionale e che tali diritti sono universali. Entrambe queste idee sono citate espressamente nel documento finale adottato al vertice di New York del 2005.</p>
      <p sl="es">La teoria secondo cui quale vi sono parti del mondo che, per una ragione o l’altra, sono esenti dal dover rispettare i diritti umani, ovvero, in altre parole, la teoria secondo cui esistono regimi dai quali non si può esigere il rispetto delle libertà, non è accettabile.</p>
      <p sl="es">Vorrei richiamare l’attenzione sugli acuti saggi del Premio Nobel Amartya Sen sulle radici globali della democrazia e sulla democrazia come un valore universale. In breve, la promozione dei diritti umani deve rivestire un ruolo importante nelle relazioni dell’Unione europea con tutti i paesi terzi.</p>
      <p sl="es">Uno degli strumenti a nostra disposizione in questo campo è il dialogo, motivo per cui ritengo che sarebbe una buona idea stilare una relazione che contribuisse a organizzare e sistematizzare i dialoghi sui diritti umani che l’Unione europea porta avanti con altri paesi.</p>
      <p sl="es">Accolgo con favore il fatto che il paragrafo 31 della relazione esorti il Consiglio a far sì che l’avvio o la sospensione di un dialogo avvenga sulla base di criteri chiari e di una previa valutazione d’impatto. Condivido inoltre il fatto che il dialogo non deve essere fine a se stesso.</p>
      <p sl="es">Vorrei infine toccare brevemente la questione di Cuba, che non viene sollevata dalla relazione e dove purtroppo i diritti umani e le libertà fondamentali non sono ancora rispettati. Tuttavia, il Consiglio ha deciso di recente di proporre di avviare un dialogo di ampio respiro con Cuba che comprenda tali diritti.</p>
      <p sl="es">E’ ben noto che la posizione della maggioranza del Parlamento è di non condividere la politica incoerente che il Consiglio ha attuato nel corso degli ultimi tre anni nei confronti del regime castrista. A nostro avviso, prima di qualsiasi altra cosa è necessario insistere con fermezza sul rilascio dei prigionieri politici.</p>
    </intervention>
    <intervention id="3-345" speaker_id="28306" name="Ana GOMES" is_mep="True" mode="spoken" nationality="Portugal" birth_date="09-02-1954" birth_place="Lisboa" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Vorrei congratularmi con l’onorevole Valenciano per la sua importante relazione, che avanza proposte concrete relative al coinvolgimento del Parlamento nei dialoghi politici sui diritti umani tenuti dal Consiglio e dalla Commissione.</p>
      <p sl="pt">Non si tratta soltanto di cercare di rafforzare l’Unione europea come protagonista globale a livello interistituzionale, bensì del tentativo di raccogliere i frutti del valore aggiunto che la partecipazione del Parlamento europeo apporterebbe alla sostanza di tali dialoghi e ai risultati concreti, in una sfera in cui la mancanza di sensibilità e la diffidenza dei governi e degli organi europei sono purtroppo in netto contrasto con l’impegno e la leadership storica del Parlamento europeo, l’istituzione che rappresenta la voce dei cittadini europei.</p>
      <p sl="pt">Bisogna ammettere che in molti casi l’Europa agisce in modo incoerente, minando così la propria credibilità. Appena questa mattina, durante la discussione sul terrorismo, ho criticato l’operato dei governi europei collusi con il programma del governo Bush per affidare la tortura a terzi.</p>
      <p sl="pt">Ma consideriamo anche la politica di sviluppo dell’Unione europea, che ha per obiettivo quello di promuovere il buon governo e quindi i diritti umani. L’attuale Presidenza portoghese si è persino prefissa l’obiettivo di consolidare le relazioni dell’Unione europea con l’Africa in questo ambito. Perché la Commissione e il Consiglio non utilizzano in alcuna misura gli strumenti già esistenti, come l’accordo di Cotonou, che contiene articoli specifici sui diritti umani?</p>
      <p sl="pt">E’ oramai chiaro a 77 milioni di etiopi e a molti altri milioni di africani che l’Unione europea non prende l’accordo di Cotonou sul serio. Trentotto fra parlamentari, giornalisti e attivisti imprigionati in Etiopia a seguito delle elezioni del 2005, monitorate da una missione dell’Unione europea, sono stati recentemente rilasciati grazie alle pressioni esercitate da questa Assemblea e nonostante l’incomprensibile silenzio del Consiglio.</p>
      <p sl="pt">Altri invece, come Netsanet Demissie e Daniel Bekele, rimangono in carcere. Potranno mai credere nell’accordo di Cotonou e nell’Unione europea? Gli esempi in cui i rappresentanti dell’Unione europea non hanno agito o si sono umiliati abbondano in tutto il mondo – da Addis Abeba a Pechino, da Mosca a Riyadh e da Teheran all’Avana.</p>
      <p sl="pt">Speriamo che le notizie secondo cui un Commissario europeo avrebbe porto di recente le sue scuse al governo del Sudan per evitare che i delegati locali della Commissione venissero espulsi si rivelino infondate.</p>
    </intervention>
    <intervention id="3-346" speaker_id="28125" name="Anna IBRISAGIC" is_mep="True" mode="spoken" nationality="Sweden" birth_date="23-05-1967" birth_place="Sanski Most" p_group="Group of the European People's Party (Christian Democrats)" m_state="SE">
      <p sl="sv">Signora Presidente, in un mondo in cui la democrazia e i diritti umani non sono sempre scontati, fra i nostri vicini e a volte in taluni paesi che, pur non facendo parte dell’Unione europea, sono pur tuttavia parte dell’Europa, le relazioni dell’Unione con il mondo circostante assumono ancora più importanza. Qualunque forma esse assumano, che sia quella di una riunione, un dialogo o un accordo, esse rappresentano un’occasione per affermare i nostri valori ed esigere progressi da parte dei paesi che ancora non sanno cosa vogliano dire le parole umanità, diritti umani e democrazia.</p>
      <p sl="sv">La relazione oggi in discussione è sostanzialmente una buona relazione. Getta luce su alcune delle difficoltà che sorgono quando si deve far fronte a diverse formulazioni e approcci nel campo dei diritti umani, ma ritengo comunque che avrebbe dovuto essere più critica per quanto riguarda le nostre relazioni nei confronti della Cina e della Russia, ad esempio. E’ nostro dovere essere critici nei confronti di paesi che non rispettano i diritti umani e che non sono democratici, ma è di importanza fondamentale che critichiamo quei paesi che credono di essere delle democrazie, non solo per salvaguardare la nostra stessa credibilità, ma anche per tutte le persone che vivono in tali paesi e non hanno neanche la possibilità di dar voce alle proprie critiche.</p>
      <p sl="sv">La democrazia e i diritti umani nell’Unione europea sono un dato acquisito, motivo per cui a volte crediamo che siano sempre esistiti, che esistano adesso e che esisteranno sempre. Ma noi che siamo nati in paesi retti da dittature sappiamo che dobbiamo lottare per la democrazia e i diritti umani ogni giorno. Non è sufficiente dire che stiamo lavorando per i diritti umani e che le cose stanno migliorando. Vi è molto da fare, come siamo soliti dire. Nei nostri dialoghi dobbiamo essere molto più chiari e specifici, sia quando critichiamo che quando esigiamo qualcosa, e dobbiamo cominciare a dire come stanno le cose, se vogliamo costruire un mondo migliore per i nostri figli.</p>
    </intervention>
    <intervention id="3-347" speaker_id="28172" name="Pierre SCHAPIRA" is_mep="True" mode="spoken" nationality="France" birth_date="10-12-1944" birth_place="Alger" p_group="Socialist Group in the European Parliament" m_state="FR">
      <p sl="fr">Signora Presidente, a questa tarda ora, molte cose sono già state dette, ma vorrei naturalmente ringraziare l’onorevole Valenciano per la presente relazione, che segna un passo importante verso una politica di sviluppo più trasparente e efficace nel campo dei diritti umani.</p>
      <p sl="fr">Vorrei inoltre approfittare di questa discussione per invitare i rappresentanti del Consiglio e della Commissione a migliorare la cooperazione interistituzionale. E’ di fondamentale importanza istituire un dialogo fra il Consiglio, la Commissione e il Parlamento, in modo che le iniziative nel campo dei diritti umani possano essere meglio coordinate, e per fare in modo che eventuali contraddizioni e doppioni non interferiscano col messaggio destinato al mondo esterno.</p>
      <p sl="fr">Tale questione è purtroppo sempre al centro delle notizie. Prendendo un esempio specifico, quello della Birmania, la nostra politica nei confronti di questo paese è incomprensibile dall’esterno. I membri dell’Unione europea si sono impegnati ad assumere una posizione comune a favore della riconciliazione nazionale, della democrazia e dei diritti umani, ma in pratica gli Stati membri sono divisi, dando origine ad una posizione debole e inefficace, che non ha alcun impatto sul regime birmano.</p>
      <p sl="fr">Dal punto di vista politico, l’Unione europea non ha una strategia chiara. Ci concentriamo solo sugli aiuti umanitari, che sono certamente indispensabili, ma non sufficienti. Non abbiamo preso una posizione su come il Consiglio di sicurezza delle Nazioni Unite debba affrontare la situazione in Birmania, non fornendo alcun sostegno per una risoluzione. Inoltre, la Commissione ha ridotto l’importo totale dei sussidi destinati a progetti mirati alla promozione dei diritti umani e della democrazia in Birmania. In breve, l’Unione europea non ha esercitato la sua influenza per promuovere e sostenere la democrazia e i diritti umani in quel paese.</p>
      <p sl="fr">Il recente fallimento dell’appello da noi lanciato per il rilascio del Premio Nobel birmano Aung San Suu Kyi lo dimostra. Eppure nel 1990 il Parlamento le conferì il Premio Sacharov. Questo esempio mostra perfettamente come le nostre tre istituzioni debbano agire di comune intento presentando una politica coerente e comprensibile per la tutela dei diritti umani.</p>
    </intervention>
    <intervention id="3-348" speaker_id="4461" name="Luís QUEIRÓ" is_mep="True" mode="spoken" nationality="Portugal" birth_date="02-07-1953" birth_place="Coimbra" p_group="Group of the European People's Party (Christian Democrats) and European Democrats" m_state="PT">
      <p sl="pt">Signora Presidente, onorevoli colleghi, la relazione oggetto di questa discussione è degna del nostro sostegno, innanzi tutto perché analizza nel dettaglio e ampiamente una tematica che è di grande rilievo per la dimensione esterna dell’Unione europea, e vorrei quindi congratularmi con la relatrice.</p>
      <p sl="pt">La cosa peggiore che potrebbe capitare all’impegno dell’Unione europea nel campo della promozione globale dei diritti umani fondamentali sarebbe se questi divenissero una questione isolata, affrontata separatamente. L’alternativa, a mio parere quella giusta, è di considerare la promozione dei diritti umani sia come un dovere morale, per ovvie ragioni, sia per tutelare gli interessi dell’Unione europea, poiché l’instabilità, i flussi migratori e le tensioni politiche e militari legate alle violazioni dei diritti umani danno origine a crisi che rendono il mondo più pericoloso.</p>
      <p sl="pt">Condivido quindi la questione di fondo, ma dobbiamo fare delle considerazioni relative al metodo. Se l’Unione europea dovesse intrattenere relazioni soltanto con i paesi che rispettano i diritti umani secondo gli standard europei, allora le nostre relazioni si limiterebbero a pochi paesi. Se invece l’Unione dovesse perseguire la strada della Realpolitik all’insegna degli interessi economici, energetici, geostrategici e così via, scoprirebbe ben presto che, piuttosto che tutelare dei benefici immediati, sta creando pericoli futuri ancora più grandi.</p>
      <p sl="pt">Dobbiamo sperare in una strategia comunitaria coerente, che includa nella sua agenda di politica estera la promozione tangibile e quantificabile dei diritti umani. Non possiamo permetterci di stanziare fondi di bilancio senza valutare i risultati della loro attuazione oppure riempirci la bocca di proposte che non vengono mai realizzate.</p>
      <p sl="pt">A tale riguardo, il prossimo vertice UE-Africa rappresenta un’occasione da non mancare. Se vogliamo aiutare l’Africa e gli africani – e lo vogliamo – dobbiamo essere generosi ed esigenti in egual misura. Come ho già detto, non dobbiamo illuderci di poter instaurare relazioni solo con i paesi che rispettano i valori fondamentali, ma dobbiamo mantenere viva la convinzione che la questione dei diritti umani è parte integrante della nostra politica per le relazioni con tali paesi, altrimenti ci piegheremmo alla forza di qualche dittatore e daremmo un segnale non di buona volontà politica, bensì di mancanza di capacità politica e di potere negoziale.</p>
      <p sl="pt">Un mondo migliore, signora Presidente, è un mondo più sicuro, e l’Europa non può confondere il soft power della sua diplomazia con il dream power o, peggio ancora, con una totale mancanza di potere.</p>
    </intervention>
    <intervention id="3-349" speaker_id="23808" name="Csaba Sándor TABAJDI" is_mep="True" mode="spoken" nationality="Hungary" birth_date="26-06-1952" birth_place="Kiskunfélegyháza" p_group="Group of the Progressive Alliance of Socialists and Democrats in the European Parliament" m_state="HU">
      <p sl="hu">Desidero congratularmi con l’onorevole Valenciano per la sua eccellente relazione, per aver presentato alcune proposte molto importanti. Allo stesso tempo vorrei sottolineare alcune lacune, che non sono da attribuire a lei ma che rappresentano mancanze concettuali da parte del Parlamento europeo e dell’Unione europea.</p>
      <p sl="hu">Per fare l’esempio della Cina, protestiamo giustamente contro la violazione dei diritti umani o la limitazione della libertà di religione, ma non parliamo mai dei 700 milioni di persone che vivono nei villaggi e non godono di nessuna sicurezza sociale né hanno una pensione. Vorrei chiedere: non si tratta forse di un importante diritto umano? Vorrei spingermi oltre. Nell’intera relazione non vi è alcuna menzione delle minoranze etniche in Cina.</p>
      <p sl="hu">L’Unione europea deve finalmente svegliarsi e affrontare il fatto che, nei Balcani occidentali come in qualsiasi altra parte del mondo, se vuole la stabilità, allora non deve avere remore a parlare di minoranze, e di minoranze etniche. Il Parlamento europeo deve partecipare a diversi seminari nel palazzo del Consiglio di Europa, per imparare finalmente che i diritti umani e i diritti delle minoranze sono due questioni completamente diverse!</p>
      <p sl="hu">E’ inaccettabile che nell’intera relazione non vi sia alcun accenno alla questione delle minoranze etniche, né vengano menzionate le minoranze migratorie o le minoranze migratorie dell’Europa occidentale. Proprio oggi, in questa stessa Aula, ho detto che in Francia, Gran Bretagna e nei Paesi Bassi l’integrazione delle nuove minoranze è in crisi. Pertanto, se il Parlamento europeo e l’Unione europea non cambieranno attitudine, non saranno in grado di gestire i problemi internazionali e i conflitti internazionali, né avranno l’autorità morale per giudicare legittimamente la Cina. Dobbiamo fare prima ordine in casa nostra, qui in Europa, con le nostre irrisolvibili questioni legate alle minoranze.</p>
    </intervention>
    <intervention id="3-350" speaker_id="28424" name="Tunne KELAM" is_mep="True" mode="spoken" nationality="Estonia" birth_date="10-07-1936" birth_place="Taheva" p_group="Group of the European People's Party (Christian Democrats)" m_state="EE">
      <p sl="en">Signora Presidente, il grado di coerenza dei dialoghi dell’Unione europea con i paesi terzi è stato insufficiente, e una situazione del genere potrebbe minare la stessa credibilità dell’Unione europea nel campo della politica per i diritti umani. La presente relazione trae due conclusioni.</p>
      <p sl="en">Pertanto, il nostro messaggio alla Commissione e al Consiglio è molto chiaro: i diritti umani devono essere elevati di grado e rivestire un ruolo nella definizione concreta delle politiche. In altre parole, non devono essere condizionati da interessi strategici o geopolitici.</p>
      <p sl="en">La sfida più grande rimane attuare questi nobili obiettivi nelle nostre relazioni attuali. Vi è chiaramente un conflitto di interessi e vedute nelle relazioni dell’Unione con la dittatura kazaka. Nel caso della Cina e della Russia, quando esprimiamo preoccupazioni giustificate sulla situazione in tali paesi, dobbiamo chiederci anche se i dialoghi così come sono stati condotti finora abbiano prodotto un reale miglioramento della situazione.</p>
      <p sl="en">Inoltre, parlando della Russia, questo paese dovrebbe cessare di dichiarare che il partenariato UE-Russia si fonda su valori comuni. Nella situazione attuale, tali dichiarazioni appaiono piuttosto ironiche. Dobbiamo chiamare le cose col loro nome, visto che la Russia di Putin si trova allo stesso punto in cui si trovava la Germania di Hitler alla metà degli anni ‘30.</p>
      <p sl="en">Se non affronteremo questa situazione con tutto il potere e l’autorità dell’Unione europea ci renderemo complici delle brutali violazioni dei diritti umani in Russia.</p>
      <p sl="en">Allo stesso tempo, Gerhard Schröder ha invitato l’Unione europea a non gravare la Russia con pretese eccessive nel campo dei diritti umani e della democrazia. Purtroppo l’Unione non ha ancora il pieno controllo della situazione quando cerca di equilibrare i diritti umani e i suoi interessi economici e strategici.</p>
    </intervention>
    <intervention id="3-351" speaker_id="28279" name="Justas Vincas PALECKIS" is_mep="True" mode="spoken" nationality="Lithuania" birth_date="01-01-1942" birth_place="Samara " p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">L’attenzione riservata al dialogo sui diritti umani non è mai troppa, e vorrei pertanto dare il benvenuto a un oratore che ha presentato molte proposte e valutazioni. Il Parlamento europeo deve e può partecipare più attivamente al dialogo condotto dal Consiglio e dalla Commissione con i paesi terzi sulla questione dei diritti umani, perché è dotato del potenziale e dell’esperienza necessari. La creatività e l’indipendenza dei parlamentari può integrare il realismo della Commissione e del Consiglio. Dobbiamo far sentire sempre più la nostra voce sullo stato degli attivisti per i diritti umani e sulle condizioni in cui lavorano, nonché sui diritti umani economici, sociali ed ambientali. Anche se le relazioni fra l’Unione europea e gli Stati Uniti sono state intaccate dalla guerra in Iraq e da Guantánamo, esse sono in buona salute grazie ai nostri valori comuni. L’Unione europea e la Russia sono legate da gasdotti e oleodotti, ma il dialogo sui diritti umani in Russia non può essere edulcorato dalle fonti energetiche e da interessi mercantili. Questo paese grande e importante è in cerca di un’idea nazionale e di una via particolare. Vorrei riferire un’osservazione sentita a Mosca: prima credevamo a torto di essere sulla strada giusta, adesso crediamo a torto di perseguire una via particolare. Nessuno mette in dubbio il diritto della Russia di percorrere una via particolare, se questo è quello che vuole la maggioranza dei cittadini. Ma le cose cambiano completamente se ciò è accompagnato da limitazioni della libertà di parola e di stampa, limitazioni imposte all’attività delle ONG o deroghe per certi partiti. Con la Bielorussia non viene ricercato nessun dialogo sui diritti umani; tuttavia ritengo che non solo vi siano interessati gli attivisti per i diritti umani di quel paese, bensì anche l’Unione europea stessa. La ragione per cui critichiamo attivamente la Bielorussia vale anche per certi paesi dell’Asia centrale e del Caucaso meridionale che fanno persino parte della politica europea di vicinato. Tuttavia, la prospettiva di maggiori perdite e l’odore del petrolio e del gas non devono ammorbidire la nostra posizione sulle violazioni dei diritti umani.</p>
    </intervention>
    <intervention id="3-352" speaker_id="4513" name="Geoffrey VAN ORDEN" is_mep="True" mode="spoken" nationality="United Kingdom" birth_date="10-04-1945" birth_place="Waterlooville" p_group="European Conservatives and Reformists Group" m_state="GB">
      <p sl="en">Signora Presidente, devo dire che non è stato facile navigare questa relazione. Era eccessivamente lunga e ripetitiva, ma affronta una tematica importante.</p>
      <p sl="en">Sono un fermo sostenitore di una vera tutela dei diritti umani, ma devo dire che ho difficoltà ad ampliare questo concetto a qualsiasi aspetto immaginabile dell’attività umana, che siano i diritti sociali, ambientali, economici e culturali, giusto per nominare alcuni diritti ai quali viene fatto ripetutamente riferimento.</p>
      <p sl="en">Ciononostante, le violazioni dei diritti umani in tutto il mondo non hanno mai ottenuto così tanta attenzione come oggi, ma paradossalmente questo non ha prodotto un cambiamento in meglio in molti paesi dove vengono perpetrate le violazioni più gravi. L’Unione europea può rivestire un ruolo importante per quanto riguarda la promozione dello Stato di diritto e il rispetto dei diritti umani, ma la sua consuetudine di farsi beffe delle proprie regole non incoraggia assolutamente i peggiori regimi a introdurre delle riforme. In tale ambito il mio pensiero va in particolar modo allo Zimbabwe e alla Birmania, in relazione ai quali lo stesso divieto di viaggio dell’Unione europea e le sanzioni mirate sono state ignorate sulla base di argomentazioni illegittime in diverse occasioni. E poi ci meravigliamo di come le nostre misure siano inefficaci e del perché i tiranno si facciano beffe di noi!</p>
      <p sl="en">Molti paesi africani non hanno adempiuto ai propri impegni di attenersi al buon governo. Ciò non deve sorprendere se non vi è alcun messaggio forte al riguardo da parte degli interlocutori comunitari.</p>
      <p sl="en">Sono ormai anni che cerchiamo di coinvolgere altri paesi africani nel tentativo di ottenere un miglioramento nello Zimbabwe, ma senza alcun risultato. Nel frattempo, il paese è piombato nel caos economico e milioni di persone soffrono la fame e vivono in povertà sotto l’arrogante dittatura di Mugabe.</p>
      <p sl="en">Sembra esserci nuovamente una possibilità che l’Unione violi ancora una volta le proprie regole e inviti Mugabe o altri ministri dello Zimbabwe per i quali vige il divieto di viaggio al vertice UE-Africa che si terrà a Lisbona a dicembre.</p>
      <p sl="en">Ho scritto a tale riguardo al Primo Ministro portoghese il 3 luglio. Non ho ancora ricevuto una risposta. Poiché il Consiglio non è presente al momento, la Presidenza potrebbe cortesemente indagare su quali sono le sue intenzioni al riguardo? Ieri ho appreso dalle notizie che il Commissario per le relazioni esterne Ferrero-Waldner ha affermato che sarebbe possibile invitare il ministro degli Esteri anziché Mugabe! Ebbene, anche per lui vige il divieto di viaggio, è il numero 83 dell’elenco. Potremmo cortesemente sapere cosa accadrà al riguardo?</p>
    </intervention>
    <intervention id="3-353" speaker_id="33977" name="Gabriela CREȚU" is_mep="True" mode="spoken" nationality="Romania" birth_date="16-01-1965" birth_place="Târgu Frumos" p_group="Socialist Group in the European Parliament" m_state="RO">
      <p sl="ro">Signor Presidente, onorevoli colleghi, affermare che i diritti della donna sono parte integrante dei diritti umani potrebbe sembrare una tautologia perché ciò è inerente allo stesso termine, ma la realtà mostra che vengono ignorati apertamente. Di recente abbiamo fatto un elenco dei ritardi nel raggiungimento degli obiettivi di sviluppo del millennio in cui le donne sono i destinatari ma anche fattori fondamentali per l’acceleramento del processo.</p>
      <p sl="ro">L’eccellente relazione dell’onorevole Elena Valenciano chiede alla Commissione e al Consiglio di tenere conto della dimensione di genere nel dialogo con i paesi terzi. Tuttavia, in un dialogo vi sono almeno due parti coinvolte e noi ne rappresentiamo una. Siamo del parere che l’efficacia delle misure finalizzate a promuovere e tutelare i diritti della donna nonché il controllo della loro applicazione dipendano anch’essi dalla sensibilità dei partiti europei, delle istituzioni e dei nostri governi nei confronti delle questioni di genere. Ciò dipende dal raggiungimento dei loro stessi obiettivi fissati nella tabella di marcia per l’uguaglianza di genere.</p>
      <p sl="ro">Non è necessario inventare indicatori sofisticati per osservare che nell’Unione europea vi sono governi senza una sola donna o altri che difendono tradizioni e pratiche che violano i diritti della donna. Sappiamo tutti che la decisione di avviare un dialogo sui diritti umani viene presa sulla base di diversi criteri stabiliti dal Consiglio, nel caso in cui certe circostanze nel paese in questione siano considerate preoccupanti.</p>
      <p sl="ro">Perfino nel caso ottimistico in cui tutti i membri del Consiglio siano sostenitori dei diritti della donna, mi chiedo quale sia l’esempio che diamo a un paese dal quale pretendiamo che adotti misure nel campo della rappresentatività nelle strutture politiche. Purtroppo questa osservazione vale anche per il Parlamento europeo, dove vi è ancora un grande margine di riforma delle nostre strutture che comprenda una politica di uguaglianza di genere che sia equilibrata.</p>
      <p sl="ro">Esigiamo coerenza da parte delle istituzioni europee e degli Stati membri fra le dichiarazioni e le azioni. E’ necessario rimanere coerenti fra le politiche comunitarie e gli strumenti, in modo che non interferiscano negativamente con le misure finalizzate ad aumentare la capacità delle donne nei paesi terzi. E’ importante parlare delle donne, ma lasciarle parlare è perfino più importante, per migliorare il clima politico, i processi di pace e per ridurre la corruzione in tutti il mondo.</p>
    </intervention>
    <intervention id="3-354" speaker_id="28299" name="Bogusław SONIK" is_mep="True" mode="spoken" nationality="Poland" birth_date="03-12-1953" birth_place="Kraków" p_group="Group of the European People's Party (Christian Democrats)" m_state="PL">
      <p sl="pl">Signora Presidente, la presente relazione gode della mia piena approvazione, in particolare per quanto riguarda uno dei problemi più urgenti non solo per l’Unione, ma per il mondo intero. La qualità del dialogo e delle consultazioni con i paesi terzi nel campo dei diritti umani dipende innanzi tutto dalla coerenza e dalla trasparenza della nostra azione. Vorrei sottolineare che il segreto per massimizzare i vantaggi del dialogo risiede nell’intensificare la cooperazione, soprattutto per quanto riguarda il triangolo decisionale dell’Unione. Dobbiamo precisare quali sono gli obiettivi che ci prefiggiamo.</p>
      <p sl="pl">La proposta di migliorare la coerenza deve interessare anche la pratica diffusa di separare il dialogo sui diritti umani da altre relazioni bilaterali. Va riconosciuto che la relazione enfatizza che tale ipocrisia deve scomparire nel caso della Cina. Tuttavia, tale punto non è espresso con sufficiente vigore per quanto riguarda le relazioni con la Russia. I criteri che applichiamo nel campo dei diritti umani devono essere chiari per tutti i paesi, e soprattutto devono essere identici per tutti.</p>
      <p sl="pl">Mi spiace dover dire che questa regola viene molto spesso ignorata. Gli standard universalmente accettati vengono applicati in maniera selettiva, a seconda dei vantaggi che tale comportamento può apportare. Questo è vero per quanto riguarda la Russia, come ho già detto, essendo l’Unione europea il principale partner commerciale della Russia, dato di fatto da cui indubbiamente derivano dei vantaggi reciproci per entrambe. Tuttavia, non possiamo permettere che i diritti umani vengano relativizzati per mantenere delle buone relazioni commerciali. Spero di non aver bisogno di ricordarvi che nella Federazione russa l’uso della tortura e la persecuzione su basi razziali sono diffuse, come in Cecenia, mentre l’organizzazione Reporters sans frontières mette questo paese al centoquarantasettesimo posto nella sua classifica della libertà di stampa nel mondo, pericolosamente vicino a paesi come la Cina e la Corea del Nord.</p>
      <p sl="pl">La conseguenza di cui parlo concerne anche Cuba che, per inciso, non viene citata nella presente relazione. Come per la Russia, l’Unione europea, in qualità di principale partner commerciale, sembra chiudere gli occhi di fronte a quanto accade in quel paese. Nonostante la risoluzione di giugno, non è stata presa alcuna iniziativa specifica. Di quando in quando leggiamo che il Parlamento europeo esige questo o quello, oppure deplora qualcosa, ma pensiamo a quello che ciò provoca? Il Premio Sacharov non è stato ancora conferito alle Damas de Blanco dell’Avana.</p>
      <p sl="pl">Un altro elemento di gran peso nel campo dei diritti umani è la necessità di mettere a punto lo strumento che regola l’individuazione e lo stanziamento di aiuti finanziari all’opposizione nei paesi con un livello di democrazia inadeguato. Vorrei sottolineare in particolare l’importanza di una corretta identificazione dei bisogni. I gruppi all’opposizione sono spesso caratterizzati da un basso livello di organizzazione formale. Dobbiamo fare tutto il possibile per garantire che il denaro pervenga ai giusti destinatari, e non a coloro che sono al potere. Prendete il mio esempio, conosco questa situazione per mia personale esperienza, e per queste persone le azioni concrete sono molto più apprezzate che non le risoluzioni e le assicurazioni.</p>
      <p sl="pl">Vorrei approfittare di questa discussione sui diritti umani per richiamare la vostra attenzione sulla situazione dei cristiani nei paesi mediorientali, sui quali riceviamo notizie allarmanti. Ad agosto due attivisti cristiani della Middle East Christian Association sono stati arrestati e accusati di pubblicare dei messaggi che attaccavano l’islam . In Algeria il governo ha ristretto la libertà religiosa dei non musulmani, e questo ha avuto un impatto diretto sui cristiani che vivono in quel paese. La repressione ad opera di musulmani sempre più radicali riguarda sempre più i cristiani in paesi come l’Iraq, l’Egitto e il Libano.</p>
    </intervention>
    <intervention id="3-355" speaker_id="photo_generic" name="Joe Borg" is_mep="True" mode="spoken">
      <p sl="en">Membro della Commissione . − Signora Presidente, ho apprezzato lo scambio di vedute sulla relazione, che testimonia l’impegno del Parlamento nei confronti della causa dei diritti umani.</p>
      <p sl="en">Prendendo spunto dalla discussione, vorrei trasmettere le osservazioni della Commissione sulle raccomandazioni per una maggiore trasparenza del dialogo e per un maggior coinvolgimento del Parlamento europeo e delle organizzazioni della società civile in tutti gli aspetti del dialogo e della consultazione, un punto citato nel corso di diversi interventi.</p>
      <p sl="en">Mentre alcune delle raccomandazioni della relazione stanno già divenendo parte integrante della normale prassi, come quelle relative alle riunioni di coordinamento e di informazione, le tre istituzioni devono considerare con attenzione le diverse proposte e trovare delle soluzioni, tenendo conto del quadro giuridico dell’Unione europea, nonché gli accordi fra il Parlamento e la Commissione, previsti dall’accordo quadro del maggio 2005.</p>
      <p sl="en">Nel fare ciò, dobbiamo essere pragmatici. Da un lato, ciò significa non nascondersi dietro la normativa e le scuse dell’“ordinaria amministrazione” e, dall’altro lato, valutare attentamente l’opportunità politica e le conseguenze di una maggiore trasparenza sull’efficacia del dialogo e sulla disponibilità di principio dei paesi terzi a impegnarsi in un dialogo.</p>
      <p sl="en">L’impatto sul dialogo stesso e sulle relazioni con i paesi terzi deve essere valutato con attenzione, al fine di evitare che l’Unione europea venga privata di uno strumento efficace.</p>
      <p sl="en">In ogni caso, sono ottimista sul fatto che riusciremo a trovare accordi adeguati, che soddisfino la necessità sia di informare che di mantenere e migliorare l’efficacia dello strumento.</p>
      <p sl="en">Per quanto riguarda la questione relativa all’inclusione dei diritti umani negli accordi commerciali e settoriali, la Commissione ritiene che non sia necessario replicare la clausola sui diritti umani contenuta nell’accordo di associazione, partenariato e cooperazione o negli accordi settoriali.</p>
      <p sl="en">L’assenza di una tale clausola negli accordi settoriali non ci impedisce di portare avanti delle consultazioni sui diritti umani con il paese in questione o di utilizzare qualsiasi altro strumento a disposizione dell’Unione europea nel campo dei diritti umani.</p>
      <p sl="en">Per quanto riguarda i programmi di cooperazione per la democrazia e i diritti umani, la Commissione vorrebbe ricordare al Parlamento che il nuovo strumento, l’Iniziativa europea per la democrazia e i diritti dell’uomo, prevede fondi specifici per progetti in paesi difficili come Cuba e la Birmania/Myanmar, citate nel corso di questa discussione.</p>
      <p sl="en">Per quanto riguarda l’universalità dei diritti umani, vorrei sottolineare che l’Unione europea sostiene il principio dell’universalità, dell’indivisibilità e dell’interdipendenza di tutti i diritti umani.</p>
      <p sl="en">Secondo tale principio, proclamato dalla Conferenza mondiale sui diritti umani di Vienna, i diritti umani vengono considerati in modo equo, sullo stesso piano e attribuendo loro la stessa importanza. Ovviamente, ciò non esclude il fatto che, in una sessione, un insieme particolare di diritti ottenga più attenzione a causa di avvenimenti sul campo o a causa della disponibilità da parte dei partner del nostro dialogo ad affrontare certe questioni piuttosto che altre.</p>
      <p sl="en">La Commissione è particolarmente soddisfatta di constatare che la relazione dedica diverse raccomandazioni ai diritti delle donne e alla loro inclusione nei dialoghi. Non dobbiamo inoltre dimenticare altri insiemi di diritti e gruppi degni di attenzione.</p>
      <p sl="en">Per quanto riguarda le missioni di osservazione delle elezioni, la Commissione concorda sul fatto che il dialogo politico, e in particolare il dialogo sui diritti umani, fornisce l’opportunità di spingere i paesi partner a dare seguito alle raccomandazioni delle missioni di osservazione delle elezioni dell’Unione europea. In tale contesto, la Commissione ha inoltre sostenuto l’impegno costante dei capi missione dell’Unione europea.</p>
      <p sl="en">Tale monitoraggio dovrebbe concentrarsi sulle azioni delle autorità politiche e elettorali interessate e su un ruolo attivo per la società civile, nonché sulla promozione della democrazia, compresa la riforma elettorale.</p>
      <p sl="en">La Commissione non è convinta della necessità di mettere a punto di un meccanismo protocollare ad hoc , bensì ritiene che la funzione dell’assistenza, degli strumenti del dialogo e dei meccanismi di monitoraggio sia di garantire sostegno alle strategie postelettorali e alla democrazia, e che sia necessario continuare a utilizzare tali meccanismi.</p>
      <p sl="en">Per quanto riguarda la domanda specifica dell’onorevole Van Orden, riferirò delle sue preoccupazioni al Commissario Ferrero-Waldner, che fornirà di certo una risposta al riguardo.</p>
      <p sl="en">Per concludere, vorrei dire che ho preso atto delle molte altre osservazioni fatte su delle situazioni specifiche. Vi garantisco che queste osservazioni saranno trasmesse al Commissario Ferrero-Waldner, che li terrà senza dubbio in dovuto conto.</p>
    </intervention>
    <intervention id="3-356" speaker_id="1237" is_mep="True" mode="spoken" role="Presidente" name="Mechtild ROTHE" nationality="Germany" birth_date="10-08-1947" birth_place="Paderborn" p_group="Socialist Group in the European Parliament" m_state="DE">
      <p sl="unknown">La discussione è chiusa.</p>
      <p sl="unknown">La votazione si svolgerà giovedì, 6 settembre 2007.</p>
      <p sl="unknown">Dichiarazioni scritte (articolo 142)</p>
    </intervention>
    <intervention id="3-995" speaker_id="28427" name="Alessandro BATTILOCCHIO" is_mep="True" mode="written" nationality="Italy" birth_date="03-05-1977" birth_place="Roma" p_group="Non" m_state="IT">
      <p sl="it">Ringrazio di cuore la relatrice per il suo lavoro, perché ritengo fondamentale perseguire una politica europea di coerenza sui diritti umani e sulla democrazia in sede di dialogo internazionale. Troppe volte, infatti, logiche di interesse economico e strategico hanno prevalso sulle buone intenzioni e sui valori europei enunciati in questa sede. Per quanto riguarda in particolare gli accordi economici e commerciali con i paesi terzi o i negoziati all’interno dell’OMC, l’UE presta a volte un’attenzione insufficiente ai diritti dei lavoratori, delle minoranze, delle donne e dei bambini al di fuori dell’UE, rendendosi tacito complice di atroci crimini e di prassi intollerabili. Una politica europea sociale economica ed energetica che rendesse l’UE più autonoma in materia di risorse umane ed energetiche, aiuterebbe, inoltre, l’Europa a disfarsi di alcuni vincoli geopolitici che in alcune situazioni la costringono al silenzio in materia di diritti umani. Infine, molte risoluzioni e dichiarazioni del PE su situazioni puntuali restano spesso inascoltate: sarebbe importante che sia il Consiglio che la Commissione prestassero una maggiore attenzione agli appelli dei deputati, che danno voce a istanze di persone o gruppi etnici altrimenti escluse da ogni forma di comunicazione.</p>
    </intervention>
    <intervention id="3-357" speaker_id="34930" name="Hanna FOLTYN-KUBICKA" is_mep="True" mode="written" nationality="Poland" birth_date="23-05-1950" birth_place="Jelenia Góra" p_group="Union for Europe of the Nations Group" m_state="PL">
      <p sl="pl">Fra le molte cose positive che sono state citate nella presente relazione, è lodevole il fatto che vi si esorti il Consiglio e la Commissione a coinvolgere maggiormente il Parlamento nella preparazione e nel monitoraggio dei dialoghi con i paesi terzi. Il Parlamento europeo è, dopotutto, un’istituzione la cui opinione sui diritti umani viene tenuta in alta considerazione in tutto il mondo.</p>
      <p sl="pl">Non dobbiamo tuttavia dimenticare che il dialogo con i paesi al di fuori dell’Unione europea non deve diventare fine a se stesso. E’ necessario sottolineare categoricamente che i diritti umani non possono essere oggetto di scambio in negoziati o trattative di carattere diplomatico o economico. Le violazioni di questi diritti non possono essere tollerate, e l’Unione europea, con le sue agenzie, deve difendere questo principio ad ogni costo, alla luce dei valori storici, culturali e morali su cui si fonda.</p>
      <p sl="pl">Quello che dobbiamo fare è essenzialmente esercitare un’influenza costante e coerente su paesi come la Russia e la Cina, con i quali è già da tempo in corso un dialogo istituzionalizzato. E’ essenziale monitorare i risultati degli accordi e degli impegni assunti da parte di questi paesi durante tornate successive di consultazioni, poiché è solo così che è possibile fare dei passi in avanti. In questo contesto rincuora il fatto che la relazione citi dei settori in cui tali paesi hanno ancora molto da fare. Purtroppo però vi sono ancora molti problemi come questi.</p>
    </intervention>
  </section>
  <section id="creitem25" title="15. Conseguimento della sostenibilità della pesca nell’UE tramite l’applicazione del rendimento massimo sostenibile (discussione)">
    <intervention id="3-359" speaker_id="1237" is_mep="True" mode="spoken" role="Presidente" name="Mechtild ROTHE" nationality="Germany" birth_date="10-08-1947" birth_place="Paderborn" p_group="Socialist Group in the European Parliament" m_state="DE">
      <p sl="unknown">L’ordine del giorno reca la relazione, presentata dall’onorevole Fraga Estévez a nome della commissione per la pesca, sul conseguimento della sostenibilità della pesca nell’UE tramite l’applicazione del rendimento massimo sostenibile (2006/2224(INI)) (A6-0298/2007).</p>
    </intervention>
    <intervention id="3-360" speaker_id="1993" name="Carmen FRAGA ESTÉVEZ" is_mep="True" mode="spoken" role="relatore" nationality="Spain" birth_date="19-10-1948" birth_place="Léon" p_group="Group of the European People's Party (Christian Democrats)" m_state="ES">
      <p sl="es">Signor Presidente, mi sia consentito dire, innanzi tutto, che oggi un peschereccio spagnolo è affondato al largo della costa andalusa, causando tre morti e cinque dispersi. Invito il Parlamento a stringersi attorno alle famiglie nel loro dolore e a esprimere l’augurio che i marinai dispersi possano essere tratti in salvo.</p>
      <p sl="es">Adesso per quanto riguarda la relazione oggetto dell’odierna discussione. La prima cosa che vorrei sottolineare, come ammette anche la Commissione, e come il Parlamento ha dichiarato in numerose occasioni, è il chiaro fallimento del sistema comunitario di gestione della pesca che, nel corso dei molti anni di applicazione, non ha garantito la sostenibilità delle risorse, e ha fatto ancora meno per sostenere un settore della pesca efficiente e redditizio.</p>
      <p sl="es">Paradossalmente, il sistema di gestione è l’unico che non era una parte essenziale delle riforme fondamentali del 2002 e, a causa di tutto ciò, la Commissione deve tappare le falle qua e là, affrontando i rigetti in mare non sostenibili, inventando, giorno dopo giorno, misure di controllo e stabilendo piani di ricostituzione, ma senza affrontare la questione di fondo, ovvero la creazione di un quadro coerente e aggiornato per il modello di gestione della pesca.</p>
      <p sl="es">E’ questo il contesto in cui abbiamo ricevuto la comunicazione della Commissione, che opta per il rendimento massimo sostenibile come la misura delle attività di pesca a lungo termine, un modello teorico che cerca di sfruttare in modo efficiente una specie e garantire al contempo la sostenibilità biologica. Il problema è che il rendimento massimo sostenibile, il quale, a livello intellettuale e teorico, è impeccabile, ha evidenziato diverse contraddizioni quando viene applicato nella pratica, e in effetti gran parte della comunità scientifica lo ritiene ormai ampiamente superato.</p>
      <p sl="es">La questione riguarda quindi la ridefinizione del modello in modo tale da adattarlo alla realtà delle comunità di pescatori. A questo riguardo sorge una serie di domande su come raggiungere questo obiettivo, argomento che la presente relazione cerca di affrontare, e che la comunicazione della Commissione, che è vaga ed ambigua, non affronta in alcun modo.</p>
      <p sl="es">E’ chiaro che non critichiamo l’intenzione della Commissione di imporre un nuovo modello gestionale, bensì la sua incapacità di spiegarci come farà a superare le difficoltà associate alla sua applicazione e come eviterà le trappole di cui è disseminata la formulazione vera e propria del rendimento massimo sostenibile. Fra queste, sappiamo che il rendimento massimo sostenibile necessita di una grande quantità di dati scientifici affidabili e precisi, mentre per la maggior parte delle specie non è possibile avere questo grado di certezza.</p>
      <p sl="es">In secondo luogo, il modello è stato ideato sulla base dello sfruttamento di un’unica popolazione, mentre la maggior parte della pesca comunitaria è rappresentata dalla pesca multispecifica, che significa che per molte di esse si avrà una pesca eccessiva o insufficiente, cosa che ovviamente va contro la definizione di rendimento massimo sostenibile. Ciò non funziona neanche per le specie pelagiche, e sappiamo ormai che altri fattori influenzano lo stato delle popolazioni, come gli errori nei fattori di reclutamento e ambientali, che possono portare a definizioni errate del rendimento massimo sostenibile.</p>
      <p sl="es">Quello che è certo è che la rigida applicazione del rendimento massimo sostenibile porterà, a breve termine, a una riduzione a volte drastica delle opportunità di pesca, e pertanto dell’attività, del reddito e dell’impiego della flotta comunitaria.</p>
      <p sl="es">Signora Presidente, vorrei ringraziare tutti i miei colleghi per il loro contributo e vorrei invitare ad adottare una relazione per mezzo della quale la commissione per la pesca desidera spronare la Commissione europea a chiarire tutte queste incertezze prima di imporre l’introduzione di un tipo di modello per alcune specie di grande importanza economica, la cui efficacia, per molti tipi di pesca, è opinabile sia dal punto di vista economico che scientifico. La commissione invita inoltre la Commissione a considerare prima seriamente un sistema chiaro di gestione della pesca, che tenga conto dell’ecosistema, e solo dopo decidere su come adattare i punti di riferimento al modello prescelto, sia che esso si basi sul rendimento massimo sostenibile o su qualcos’altro. Ciò non deve essere fatto – e devo sottolineare questo punto – senza prima effettuare un’analisi socioeconomica delle ripercussioni che la sua applicazione avrebbe e delle misure da adottare per contrastare il suo impatto. Tutte queste questioni sono attualmente di grande importanza per il nostro settore e per noi.</p>
    </intervention>
    <intervention id="3-361" speaker_id="photo_generic" name="Joe Borg" is_mep="True" mode="spoken">
      <p sl="en">Membro della Commissione . − Signora Presidente, innanzi tutto vorrei ringraziare la relatrice, l’onorevole Fraga Estévez, e tutti i membri della commissione per la pesca per aver preparato una relazione molto dettagliata sull’attuazione di una pesca sostenibile che si fondi sul rendimento massimo sostenibile (MSY).</p>
      <p sl="en">Sono lieto di vedere che vi è un ampio consenso sul tema, in particolare per quanto riguarda la necessità di abbandonare il processo decisionale a scadenza annuale per permettere di assumere un approccio più graduale e una migliore pianificazione da parte del settore. Un approccio a lungo termine permetterà di garantire una stabilità e una sostenibilità maggiori nel campo dello sfruttamento delle risorse della pesca.</p>
      <p sl="en">Sono certo che vi è consenso sul fatto che sia urgente migliorare lo stato molto precario delle risorse della pesca in Europa per portare gli stock a livelli accettabili, il che migliorerà al contempo la redditività dell’industria della pesca a lungo termine.</p>
      <p sl="en">Oltre ai benefici per l’industria, vi è un impegno politico internazionale che va rispettato. In particolare apprezzo e condivido la posizione della commissione per la pesca che la politica comune per la pesca necessita di un nuovo modello gestionale per mettere a punto le possibilità di pesca, il recupero degli stock depauperati e l’adattamento dei livelli dello sforzo di pesca a livelli sostenibili e redditizi.</p>
      <p sl="en">Inoltre, cosa molto importante, l’adattamento degli sforzi di pesca ai livelli MSY rappresenta la misura più importante che possa essere presa per ridurre i rigetti nelle acque europee.</p>
      <p sl="en">Sono consapevole che vi sono anche motivi di preoccupazione. Condivido tali preoccupazioni e so che devono essere affrontate. Innanzi tutto, sono cosciente del fatto che valutare il rendimento massimo sostenibile non compito facile. Vi sono dubbi dal punto di vista scientifico, a causa degli effetti sull’ecosistema e di questioni relative alla pesca multispecifica.</p>
      <p sl="en">La scienza alieutica non è ancora in grado di prevedere con precisione quale sarà il rendimento massimo sostenibile per ogni stock particolare o per vari stock . Ma non dobbiamo guardare soltanto alle difficoltà. La scienza può dirci in quale direzione la pesca debba andare per migliorare i rendimenti e diminuire i costi. Anche se l’approdo non è ben definito, la direzione lo è.</p>
      <p sl="en">Dobbiamo cominciare a muoverci nella giusta direzione e, man mano che la pesca si sviluppa, valutare e rivedere progressivamente i punti di riferimento del rendimento massimo sostenibile.</p>
      <p sl="en">E’ necessario studiare a fondo la pesca mista e le soluzioni migliori identificate in relazione al rendimento potenziale dell’intero sistema della pesca.</p>
      <p sl="en">Questo approccio progressivo consentirà di esplorare gli aspetti ambientali, economici e sociali. E’ anche l’approccio che è stato adottato nel piano di lungo termine per la passera di mare e la sogliola nel Mare del Nord, che è stato adottato quest’anno e che a mio avviso è un buon modello per l’attuazione di questo approccio. Come sottolineato dalla sua relazione, è urgente che cominciamo a muoverci nella giusta direzione.</p>
      <p sl="en">Vorrei sottolineare qui che i piani di gestione a lungo termine spingono in concreto la gestione della pesca nella giusta direzione, ovvero favoriscono l’abbandono dello sfruttamento eccessivo senza per questo muoversi necessariamente verso un obiettivo di rendimento massimo sostenibile fisso.</p>
      <p sl="en">I piani includono delle disposizioni che prevedono delle revisioni regolari degli obiettivi che consentono di adattare degli obiettivi MSY ove necessario, come ad esempio quando si è verificato un cambiamento nell’ambiente naturale o dove è in corso una revisione della consulenza scientifica.</p>
      <p sl="en">In secondo luogo, concordo sul fatto che è importante affrontare le questioni relative alla pesca in loco , nonché coinvolgere le parti interessate nelle decisioni importanti che riguardano la definizione degli obiettivi, la tabella di marcia per il raggiungimento di tali obiettivi e la giusta combinazione di misure da prendere come le questioni fiscali, la gestione dello sforzo di pesca e gli adeguamenti di carattere tecnico.</p>
      <p sl="en">La Commissione preparerà i piani MSY soltanto su base regionale e solo dopo aver consultato nel dettaglio i settori interessati. I consigli consultivi regionali rivestiranno un ruolo importante a tale riguardo e hanno già iniziato a operare. In questo processo anche le analisi socioeconomiche sono importanti, e la Commissione, laddove verranno analizzati gli aspetti economici, sociali e ambientali delle proposte, affiancherà a tutte le proposte per piani gestionali delle valutazioni d’impatto.</p>
      <p sl="en">Un maggior sostegno alla ricerca nel campo della pesca rappresenta una parte importante dello sviluppo dei piani MSY. I programmi quadro, il lavoro del comitato scientifico, tecnico ed economico per la pesca e il sostegno del Consiglio internazionale per l’esplorazione del mare saranno fattori importanti in questo campo, che costituirà una priorità negli anni a venire.</p>
      <p sl="en">Il passaggio alla pesca MSY comporterà in molti casi una serie di adeguamenti della capacità della flotta e una riduzione dello sforzo di pesca. Il Fondo europeo per la pesca è stato ideato in modo tale che gli Stati membri possano pianificare lo sviluppo della capacità della flotta nazionale e utilizzare il cofinanziamento a partire dal bilancio comunitario per contribuire all’adeguamento delle dimensioni della flotta agli obiettivi a lungo termine e per prendere in considerazione delle disposizioni adeguate nel campo socioeconomico.</p>
      <p sl="en">Vorrei inoltre spendere qualche parola sui tre emendamenti proposti dall’onorevole Schlyter. La Commissione ritiene che un avvicinamento graduale alle condizioni del rendimento massimo sostenibile debba essere una regola generale. Non vi è comunque alcun bisogno di avvicinarsi in modo drastico al rendimento massimo sostenibile. Per quanto riguarda la metodologia scientifica per raggiungere il rendimento massimo sostenibile, la Commissione richiederà consulenze scientifiche caso per caso. Non dobbiamo compromettere il dibattito scientifico decidendo a priori quali sono i metodi migliori.</p>
      <p sl="en">Infine, come ho già detto, è corretto dire che il Fondo europeo per la pesca consente agli Stati membri di stanziare aiuti pubblici per ristrutturare le flotte di pescherecci in conformità alle strategie MSY. Ciò non deve essere visto però come una compensazione, per il motivo che sarà proprio l’industria della pesca a beneficiare della nuova politica, ma come un incentivo finanziario per portare a termine la transizione.</p>
      <p sl="en">La Commissione proseguirà il dialogo col settore della pesca e comincerà a discutere di piani ad hoc a lungo termine per una serie di tipi di pesca in una prospettiva di rendimento massimo sostenibile. L’attuazione di tali piani migliorerà la stabilità e la produttività degli stock e dell’industria.</p>
      <p sl="en">Sono ansioso di avere ulteriori discussioni con voi su questi piani nel futuro, dopo che la Commissione avrà sviluppato le valutazioni d’impatto, avrà consultato l’industria e preparato le sue proposte. Vi è molto da fare e vi sarò molto grato per il sostegno dato allo sviluppo in questo settore strategico.</p>
    </intervention>
    <intervention id="3-362" speaker_id="4382" name="Avril DOYLE" is_mep="True" mode="spoken" nationality="Ireland" birth_date="18-04-1949" birth_place="Dublin" p_group="Group of the European People's Party (Christian Democrats) and European Democrats" m_state="IE">
      <p sl="en">a nome del gruppo PPE-DE. – Signora Presidente, accolgo con favore la relazione dell’onorevole Fraga Estévez, e in particolare il suo aver evidenziato le preoccupazioni riguardo a questa proposta della Commissione, dal momento che ho serie riserve sulle proposte del Commissario di adottare un modello di rendimento massimo sostenibile (MSY) come punto di riferimento per la gestione delle risorse ittiche.</p>
      <p sl="en">Il 2015 rappresenta una data dal significato politico, e non scientifico. Per quanto riguarda la pesca eccessiva, per certi stock è troppo presto mentre per altri è troppo tardi. Anche se la proposta ha per obiettivo quello di ottimizzare il rendimento economico di un tipo specifico di pesca, nonché conservare la capacità dello stock di garantire dei ritorni sostenibili nel lungo termine, temo che, lungi dal ridurre i livelli delle catture rigettate in mare, delle pecche inerenti al modello possano portare a uno sfruttamento eccessivo, dal momento che i presupposti utilizzati per calcolare i livelli delle catture si basano sulla pesca di una sola specie in acque poco profonde e non tengono conto della diversità geografica e biologica.</p>
      <p sl="en">Sostengo l’obiettivo di incrementare l’efficienza della tutela delle specie ittiche, come dobbiamo tutti fare, ma ritengo che la Commissione non abbia esplorato tale questione a sufficienza. Non vi è stata alcuna valutazione dei rischi di errore nel modello MSY. Inoltre, per la grande maggioranza degli scienziati, nonché per l’Organizzazione delle Nazioni Unite per l’alimentazione e l’agricoltura, il modello MSY tradizionale è ormai superato da nuovi metodi all’avanguardia che considerano l’ecosistema nel suo insieme, piuttosto che fare affidamento su un concetto antiquato basato sulle dinamiche della popolazione animale.</p>
      <p sl="en">Il rendimento massimo sostenibile è uno strumento spuntato, che si basa sulla raccolta della produzione in eccesso in periodi di grande crescita della popolazione prima che raggiunga la capacità di carico, e può portare ad una pesca eccessiva se applicato alla pesca multispecifica, dal momento che è possibile raggiungere livelli ottimali per tutte le specie contemporaneamente, oppure quando viene applicato alle specie pelagiche che vivono nelle profondità marine e in acque aperte come il Mare del Nord e l’Atlantico.</p>
      <p sl="en">Nel caso in cui verrà adottato, il presente modello provocherà allo stesso tempo il crollo degli stock e il crollo del mercato. Invito il Commissario ad adottare un approccio solido e scientifico, che si fondi su dati di fatto. Per dirla con le sue stesse parole, signor Commissario, il dibattito scientifico non deve essere compromesso, e condivido la sua opinione. Adotti un approccio scientifico che si basi sui dati di fatto e riveda la presente proposta, invece di seguire pedissequamente – con tutto il rispetto –, anche se tardivamente, i dettami del Consiglio internazionale per l’esplorazione del mare.</p>
    </intervention>
    <intervention id="3-363" speaker_id="4447" name="Paulo CASACA" is_mep="True" mode="spoken" nationality="Portugal" birth_date="02-07-1957" birth_place="Lisboa" p_group="Socialist Group in the European Parliament" m_state="PT">
      <p sl="pt">a nome del gruppo PSE. – Signora Presidente, signor Commissario, signor presidente della commissione per la pesca, vorrei innanzi tutto congratularmi con la relatrice per il suo eccellente lavoro e con la Commissione per la sua comunicazione, la quale soddisfa uno dei criteri da essa stessa approvati al vertice mondiale di Johannesburg del 2002 e corrisponde a uno degli otto obiettivi definiti a quella conferenza. La Commissione europea ha sicuramente già ottenuto molti progressi per quanto riguarda gli otto obiettivi di cui sopra, ma vorrei ricordare al Commissario che siamo nel 2007, con obiettivi definiti per il 2015 da un vertice che si è tenuto nel 2002. Il fatto che stiamo ancora discutendo di questa comunicazione non mi sembra una risposta sufficientemente rapida alle importanti sfide che dobbiamo affrontare.</p>
      <p sl="pt">Sono rincuorato da quanto ha detto il Commissario sulla necessità di introdurre un modello gestionale nuovo e, poiché la proposta pone l’accento sul concetto di gestione dell’ecosistema, penso che siamo sulla strada giusta. Tuttavia, se consideriamo il concetto di rendimento massimo sostenibile come un qualcosa di completamente nuovo, ci sbagliamo, perché tale concetto, che costituisce un concetto teorico, è sempre stato alla base della determinazione di tutte le quote e dei TAC, che potevano essere determinati solo in base a tale concetto. Il problema è che l’attuazione di tale concetto comporta molti problemi i quali, fra l’altro, sono stati descritti molto bene dalla relatrice e dall’onorevole Doyle, e non possiamo basare le nostre azioni meramente su una cieca attuazione di questo concetto, ma dobbiamo cercare di migliorare la sua efficacia, verificando dove ha fallito e dove invece ha portato a dei buoni risultati, cosa che sinceramente a mio avviso la presente comunicazione non ha fatto; dobbiamo quindi utilizzare tutti gli altri mezzi a disposizione per andare avanti.</p>
      <p sl="pt">E’ questa la sfida che la Commissione deve affrontare, Commissione che speriamo ci porterà buone notizie quanto prima.</p>
    </intervention>
    <intervention id="3-364" speaker_id="4554" name="Chris DAVIES" is_mep="True" mode="spoken" nationality="United Kingdom" birth_date="07-07-1954" birth_place="Lytham St Annes" p_group="Renew Europe Group" m_state="GB">
      <p sl="en">a nome del gruppo ALDE . – Signora Presidente, sono spiacente di dover dire che sono lieto del fatto che il Parlamento ha poteri così limitati in questo campo, soprattutto visto che vi è la possibilità concreta che la presente relazione venga adottata domani.</p>
      <p sl="en">In tal caso, qualcuno potrebbe dire “beh, il Parlamento ha esortato la Commissione a rivedere le sue proposte”. Spero che non venga fatto un tale gesto di pubbliche relazioni; vorrei che la Commissione sapesse che vi sono almeno alcuni parlamentari che sono in totale disaccordo con quanto contenuto nelle proposte.</p>
      <p sl="en">La relazione della Commissione del 2006 era debole – un compitino fatto bene, a dire il vero – ed era a malapena degna di essere messa nero su bianco. Vi si proponevano un numero enorme di piani, ma molto poco in termini di azioni concrete. Tuttavia, quello che ci viene proposto dalla relatrice, ovvero dal Parlamento, è a mio parere perfino peggiore. Mi soffermo su un paragrafo in particolare: “ritiene dunque che non siano ancora sufficientemente mature le condizioni per una proposta intesa ad introdurre il MSY”. A quanto pare, occorre più analisi. Dunque, mentre la Commissione vuole una serie di piani, noi vogliamo semplicemente continuare a parlare di questi piani. Quando si farà qualcosa? Se la presente relazione verrà adottata domani dal Parlamento, spero che la Commissione non ne terrà assolutamente conto, perché a mio parere tutto ciò è assolutamente irresponsabile.</p>
      <p sl="en">Vi è una domanda, una domanda legittima, sulla metodologia da applicare nel raggiungere il rendimento massimo sostenibile. Sinceramente sappiamo di cosa vi è bisogno; non facciamo che giocare con le parole. Se due terzi delle risorse ittiche vengono pescati al di là dei mezzi biologici sicuri, allora dobbiamo fermare la pesca; è necessario accantonare le flotte, mettere in congedo i pescatori, magari con una compensazione, fintanto che gli stock non saranno stati ripristinati e non si sarà garantita a tutti la possibilità di un buon futuro nel lungo termine. E’ necessario permettere alle risorse alieutiche di ricostituirsi.</p>
      <p sl="en">A dire il vero, possiamo discutere dei dettagli relativi al come perfezionare il rendimento massimo sostenibile una volta che vi sarà il pesce e che avremo la sicurezza a lungo termine che tale pesce sarà garantito.</p>
      <p sl="en">Signor Commissario, nutro il più grande rispetto per lei, fin dal nostro primo incontro ho sempre apprezzato quello che lei ha detto. Posso aggiungere due osservazioni? In primo luogo, penso che stia tenendo un profilo troppo basso; credo che il suo gabinetto la tenga occupato in riunioni che si svolgono dietro le quinte. A mio avviso l’Europa ha bisogno di qualcuno che tuteli il suo pesce e, così come deve risolvere certi problemi, deve anche apparire davanti alle telecamere dell’Europa per dire cosa occorre fare.</p>
      <p sl="en">Il secondo punto è il seguente: lei è al terzo anno di un mandato quinquennale. Sono state avanzate molte buone idee, ma senza i dovuti risultati. Sarei lieto che lei lasciasse un segno nella storia europea della deprecabile politica comune per la pesca nonché della sua riforma. La prego, smetta quindi di considerarsi un corollario e cerchi di avere un impatto!</p>
      <p sl="en">Cinque anni fa, mi recai a Johannesburg, dove l’Unione europea si impegnò a ottenere il rendimento massimo sostenibile entro il 2015. Allora non discutemmo di introdurre una politica entro il 2015, bensì di raggiungere tali livelli di stock entro il 2015. Non si trattava di fare un piccolo sforzo, ma di farne uno ben maggiore.</p>
      <p sl="en">Se vogliamo farlo in otto anni, sarà probabilmente già troppo tardi. Dobbiamo cominciare a vedere dei risultati, e ogni giorno che passa senza risultati è da considerarsi un fallimento.</p>
      <p sl="en">Non dia ascolto al Parlamento; né ai ministri che cercano in continuazione di bloccarla, bensì inizi a produrre risultati.</p>
    </intervention>
    <intervention id="3-365" speaker_id="28139" name="Carl SCHLYTER" is_mep="True" mode="spoken" nationality="Sweden" birth_date="07-01-1968" birth_place="Danderyd" p_group="Group of the Greens/European Free Alliance" m_state="SE">
      <p sl="sv">a nome del gruppo Verts/ALE . – Signora Presidente, concordo con gran parte di quello che ha detto l’onorevole Davies. I pesci stanno morendo! Quando saranno morti, i pescatori non avranno più alcun reddito. E’ quindi molto più assennato investire nel futuro avendo rendimenti massimi sostenibili adesso, piuttosto che un rendimento massimo disponibile, che è stata fino ad ora la politica dell’Unione. Questo è assolutamente insostenibile!</p>
      <p sl="sv">E’ poi possibile discutere delle divergenze scientifiche per quanto riguarda i metodi e il fatto che probabilmente si tratta di uno strumento spuntato. Ma l’Unione ha come obiettivo generale della sua politica economica un basso livello di inflazione. Si tratta di uno strumento estremamente inefficace, ma nessuno l’ha criticato. In tali casi è uno strumento molto più incisivo, motivo per cui voglio ringraziare il Commissario. Lei ha compreso che la politica perseguita è completamente errata, è un fallimento completo, e sta tentando adesso di correggere la rotta.</p>
      <p sl="sv">Più tardi discuteremo del problema del rigetto delle catture in mare e di un insieme di misure che potrebbero cominciare a risolvere i problemi. Ma quando parliamo di valutazioni socioeconomiche, dobbiamo dotarci di una prospettiva temporale più a lungo termine. Ecco l’essenza del mio emendamento. Senza di esso, potreste dire, “tanto i pescatori di oggi non hanno voglia di far niente!” Privare tutti le generazioni future di pescatori del loro lavoro significa, se non altro, aver fatto una pessima valutazione socioeconomica.</p>
    </intervention>
    <intervention id="3-366" speaker_id="31123" name="Pedro GUERREIRO" is_mep="True" mode="spoken" nationality="Portugal" birth_date="25-02-1966" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">a nome del gruppo GUE/NGL. – Vorrei fare un’osservazione di ordine generale su alcuni punti fondamentali contenuti nella presente relazione, che sono di importanza vitale per il settore della pesca: riteniamo che sia importante sottolineare le differenze fra l’attuazione a lungo termine e quella a breve termine del principio di sostenibilità nel campo della pesca. Ovverosia, i piani a lungo termine hanno per obiettivo quello di definire obiettivi per raggiungere, dopo un periodo di tempo relativamente lungo, una situazione stabile, mentre le misure a breve termine si basano su proposte redatte annualmente, intese a correggere, in un breve lasso di tempo, la mortalità per pesca finché non viene raggiunto il livello fissato come obiettivo a lungo termine.</p>
      <p sl="pt">Per quanto riguarda l’obiettivo a lungo termine per la pesca, l’obiettivo principale fissato a Johannesburg, ovvero il raggiungimento della cattura massima sostenibile di risorse ittiche, è accettabile. Tuttavia, è importante sottolineare che, per formulare l’obiettivo del rendimento massimo sostenibile, è fondamentale eseguire un’analisi scientifica per determinare la mortalità per pesca che garantisce la cattura massima che le risorse ittiche possono dare in maniera sostenibile. E’ importante prendere in considerazione le caratteristiche naturali di ogni risorsa ittica, nonché conoscere la natura e il tipo di metodo di pesca. Per valutare il livello di pesca adeguato per l’obiettivo a lungo termine è necessario verificare le previsioni degli scienziati, il che vuol dire che tali previsioni devono fondarsi su informazioni affidabili, che saranno adottate da manager e accettate e seguite dai pescatori, salvaguardando sempre, e sottolineo il sempre, la situazione socioeconomica del settore della pesca e delle comunità di pescatori.</p>
      <p sl="pt">In pratica, l’obiettivo è quello di fare una stima delle catture a lungo termine e dei relativi tassi di mortalità per pesca. A tale fine dobbiamo selezionare un criterio per la sostenibilità e determinare il livello della pesca che dà come risultato la cattura massima sostenibile. E’ qui che inizia la vera discussione.</p>
      <p sl="pt">Sono stati proposti diversi valori in relazione alla mortalità per pesca per la gestione a lungo termine degli stock nelle zone economiche esclusive degli Stati membri. Vari scienziati pensano che sia preferibile fissare F0.1 come tasso di mortalità per pesca piuttosto che, per esempio, FMSY, che a loro avviso è meno adeguato. Va notato che FMSY, che è il tasso di mortalità per pesca, non è da confondersi con MSY, che è il livello di cattura.</p>
      <p sl="pt">Infine, concordo sul fatto che sia di fondamentale importanza che le misure di sostenibilità siano accompagnate da una valutazione delle conseguenze socioeconomiche e dei costi connessi alla loro attuazione.</p>
    </intervention>
    <intervention id="3-367" speaker_id="28496" name="Thomas WISE" is_mep="True" mode="spoken" nationality="United Kingdom" birth_date="13-05-1948" birth_place="Bournemouth" p_group="Independence/Democracy Group" m_state="GB">
      <p sl="en">a nome del gruppo IND/DEM . – Signora Presidente, non succede spesso che un membro dell’UKIP si congratuli con un relatore in quest’Assemblea. In questo caso farò una rara eccezione.</p>
      <p sl="en">L’Organizzazione delle Nazioni Unite per l’alimentazione e l’agricoltura ha stimato che la cattura del 70 per cento delle specie ittiche del pianeta ha già raggiunto e superato il rendimento massimo sostenibile (MSY). La politica comune della pesca, con lo scandaloso problema dei rigetti in mare che ne consegue, ha contribuito in maniera fondamentale a quello che potenzialmente è un grave disastro ecologico, specialmente nel Mare del Nord.</p>
      <p sl="en">Negli anni ‘80, il governo canadese venne avvertito dai pescatori che gli stock di merluzzo andavano pericolosamente esaurendosi. Il governo ignorò gli avvertimenti e nel 1992 la pesca di merluzzo era crollata completamente. Adesso sembra delinearsi una situazione analoga nelle acque europee.</p>
      <p sl="en">La relatrice si riferisce all’analisi difettosa e alle soluzioni inadeguate fornite nella comunicazione della Commissione, che procede a descrivere come semplicistica. Di recente la Commissione è stata criticata per il modo in cui raccoglie e interpreta le statistiche sulle questioni marittime. In una recente riunione informativa, il governo britannico cita “un’assenza di dati indispensabili sugli obiettivi da perseguire”. L’interpretazione da parte della Commissione del MSY si basa su modelli obsoleti e su nozioni ecologiche di carattere dogmatico. Ciò mostra chiaramente il desiderio di ottenere nuove competenze a ogni costo.</p>
      <p sl="en">La perdita delle nostre risorse ittiche è un prezzo troppo alto da pagare, e ringrazio la relatrice per la sua condanna senza mezzi termini della comunicazione della Commissione. E’ emblematico che il gruppo proeuropeo PPE-DE riecheggi la linea dell’UKIP. Ma prima o poi tutti giungono a questa conclusione.</p>
    </intervention>
    <intervention id="3-368" speaker_id="966" name="Jean-Claude MARTINEZ" is_mep="True" mode="spoken" nationality="France" birth_date="30-07-1945" birth_place="Sète" p_group="Non" m_state="FR">
      <p sl="fr">a nome del gruppo ITS. – Signora Presidente, signor Commissario, le relazioni di entrambi i nostri colleghi, compresa quella dell’onorevole Fraga, si riferiscono al problema irrisolvibile della pesca, irrisolvibile perché le risorse ittiche sono limitate e la domanda è in continuo aumento. Di conseguenza, la politica della pesca non è la PAC.</p>
      <p sl="fr">Dal 1968 e da Sicco Mansholt, la Commissione per 40 anni ha fatto un errore strategico con la PAC, il che equivale a un crimine contro l’umanità: l’umanità ha bisogno di cereali e latte e questi sono scarsi, come dimostra l’aumento dei prezzi.</p>
      <p sl="fr">Per quanto riguarda la politica della pesca le cose stanno diversamente. Gli errori della Commissione derivano dal suo peccato intrinseco, ovvero dalla tecnocraticità, ma non da un crimine strategico. La gestione delle risorse ittiche con i TAC, le quote, gli SFOP e i POP è fallita. La Commissione ha legiferato su tutto: sulle reti, sulle stazzature, sulla potenza della flotta, sul numero delle unità, e alla fine di tutto questo, come ci dice la relatrice, vi sono meno pescatori, meno merluzzo e perfino meno tonno rosso nel Mediterraneo; da qui l’ira dei pescatori scoppiata a giugno e luglio. Nei luoghi da cui provengo ad esempio, nel porto di Sète o a Le Grau-du-Roi, I pescatori che utilizzano la rete thonaille , che è una pesca tradizionale costiera con reti piccole, protestavano contro il fatto che non potevano pescare più a partire da luglio.</p>
      <p sl="fr">Comunque, nonostante tutti questi controlli, tutta quest’opera di distruzione, tutte queste sanzioni – forse un giorno metteremo persino delle piastrine elettroniche sui pescatori per controllarli – la relatrice ci dice che le risorse ittiche sono a rischio. La politica comune della pesca non ha funzionato. Qual è il motivo? Il motivo è che il problema è globale: la Cina, l’Indonesia, le Filippine e il Perù pescano. Come per il vino, dove stiamo sradicando vigne mentre il resto del mondo le pianta, rottamiamo le nostre imbarcazioni, quando invece gli Stati Uniti ne costruiscono di nuove e la Russia, l’Islanda e la Norvegia aumentano le dimensioni dei motori delle loro imbarcazioni.</p>
      <p sl="fr">E’ possibile inventare indicatori, un tipo di rendimento massimo sostenibile, ma se il proprio vicino pesca di più, se peschi di meno ciò non migliorerà gli stock . Inoltre, poiché la piscicoltura, o acquacoltura, non è una soluzione a causa delle farine di pesce, la pesca è la perfetta dimostrazione che il livello fissato dalla Comunità è sia troppo alto quando la pesca è costiera e le decisioni dovrebbero essere prese a livello locale, sia troppo basso quando la pesca avviene nelle profondità marine. In questi casi, o raggiungiamo con grande rapidità il livello globale con l’ausilio degli scienziati, oppure, alla fine del XXI secolo, l’unico posto che sarà rimasto per vedere dei pesci sarà il cinema, dove verrà proiettato l’ennesimo episodio di Nemo .</p>
    </intervention>
    <intervention id="3-369" speaker_id="28512" name="Jim ALLISTER" is_mep="True" mode="spoken" nationality="United Kingdom" birth_date="02-04-1953" birth_place="Crossgar" p_group="Non" m_state="GB">
      <p sl="en">Signora Presidente, accolgo con favore e sostengo la presente relazione, così come mi congratulo con la relatrice per il suo lavoro. Per anni abbiamo parlato di pesca sostenibile, e per anni abbiamo avuto controlli burocratici, eppure gli stock in generale non sono migliorati, e i pescatori sono molto diminuiti di numero e si sono impoveriti notevolmente. E’ difficile evitare la conclusione che la politica della pesca ha rappresentato finora un misero fallimento.</p>
      <p sl="en">I pescatori lo dicono da anni, ma finora la Commissione non ha ascoltato, né ha prestato ascolto, a quanto pare, l’onorevole Davies, il quale vuole che si continui imperterriti sulla stessa strada fallimentare. L’utilizzo dei totali ammissibili di cattura (TAC) e dei contingenti come strumento chiave di controllo si è rivelato un disastro, dando origine allo scandalo dei rigetti in mare e lasciando molti pescatori letteralmente sul lastrico. Eppure nel nuovo modello di rendimento massimo sostenibile avanzato permane la sovrapposizione del sistema di quote TAC con il sistema di sforzo della pesca. Tali sistemi devono essere separati. Non possono coesistere. Tutti vogliamo che la pesca sia sostenibile, ma ciò significa anche sostenibilità per i pescatori, significa scoraggiare i rigetti, significa semplificare le misure tecniche, nonché fare propria la flessibilità. Cerchiamo di raggiungere questo obiettivo il prima possibile.</p>
    </intervention>
    <intervention id="3-370" speaker_id="4349" name="Rosa MIGUÉLEZ RAMOS" is_mep="True" mode="spoken" nationality="Spain" birth_date="27-08-1953" birth_place="Ferrol" p_group="Socialist Group in the European Parliament" m_state="ES">
      <p sl="es">Signora Presidente, è molto tardi, siamo tutti molto stanchi e penso affranti dalla terribile notizia della morte di tre pescatori e dal fatto che altri cinque pescatori risultano dispersi nelle acque di Cadice –l’imbarcazione apparteneva alla flotta di Barbate – e penso che delle notizie del genere dovrebbero farci riflettere tutti, perché esemplificano le difficoltà legate a una professione che, ancora oggi, può portarsi via otto uomini in un colpo solo.</p>
      <p sl="es">A mio parere quindi, signor Commissario, uno dei problemi principali sollevati da questa comunicazione è che, cercando di prendere delle misure nel campo delle risorse, limitando solamente l’attività della pesca ma senza imporre obblighi sugli altri attori economici le cui attività hanno dei legami con l’ecosistema marino, essa perde, e tutti noi perdiamo, legittimità politica, soprattutto perché la Direzione della Commissione responsabile della pesca è anche responsabile degli affari marittimi.</p>
      <p sl="es">La seconda questione che mi sta a cuore è come la Commissione intenda applicare il rendimento massimo sostenibile da un punto di vista pratico, poiché tutto lascia intendere che creerà problemi, soprattutto per quanto riguarda la pesca mista, in cui specie diverse interagiscono fra loro e il livello di cattura che determina il livello di sforzo non corrisponde al rendimento massimo sostenibile di ogni singola specie. Un altro problema riguarda le popolazioni, per le quali non abbiamo alcun tipo di valutazione.</p>
      <p sl="es">Ciò che è certo è che gli operatori del settore sono preoccupati, e hanno ragione quando dicono che i vuoti lasciati dalla flotta comunitaria per rispondere al rendimento massimo sostenibile, all’impegno politico assunto nei confronti del rendimento massimo sostenibile, saranno immediatamente riempiti da paesi terzi, poiché il mercato della pesca è regolato dalla necessità di rifornirlo continuamente.</p>
    </intervention>
    <intervention id="3-371" speaker_id="2338" name="Ian HUDGHTON" is_mep="True" mode="spoken" nationality="United Kingdom" birth_date="19-09-1951" birth_place="Forfar" p_group="Group of the Greens/European Free Alliance" m_state="GB">
      <p sl="en">Signora Presidente, nel corso degli anni non sempre mi sono trovato d’accordo con la relatrice, l’onorevole Fraga Estévez, ma nel caso di questo testo concordo con molti dei suoi elementi. La relazione afferma che il sistema comunitario ha reso i controlli difficili e promosso i rigetti in mare. Afferma inoltre di sostenere la comunicazione della Commissione, ammettendo che l’attuale politica di gestione della pesca è fallita. Sottolinea che sarà difficile applicare il modello di rendimento massimo sostenibile alla pesca multispecifica, attività che riguarda certamente da vicino gran parte dell’attività condotta dai pescatori scozzesi. Fa notare che il modello non è applicabile alle specie pelagiche.</p>
      <p sl="en">Non condivido l’espressione “elimini le discriminazioni” e domani chiederò una votazione per parti separate per toglierle, perché so dalle discussioni avute nel passato con la relatrice che dietro tale espressione si cela un attacco alla relativa stabilità che, finché avremo una politica comune della pesca, deve essere mantenuta. Tuttavia concordo con le osservazioni fatte in precedenza dal Commissario sul fatto che dobbiamo cominciare a muoverci nella giusta direzione. Dopo tutti gli anni di sacrifici imposti direttamente dalla politica comune della pesca, dovremmo avere fatto molta più strada a quest’ora.</p>
    </intervention>
    <intervention id="3-372" speaker_id="28334" name="Urszula KRUPA" is_mep="True" mode="spoken" nationality="Poland" birth_date="20-10-1949" birth_place="Łódź" p_group="European Conservatives and Reformists Group" m_state="PL">
      <p sl="pl">Signora Presidente, avendo un solo minuto a disposizione, mi è stato chiesto di prendere la parola a nome dei pescatori polacchi, che vogliono dichiarare che il regolamento introdotto in relazione ad un divieto sulla pesca al merluzzo opera una discriminazione nei confronti dei pescatori polacchi, soprattutto alla luce delle diffuse conoscenze relative alle catture degli altri paesi.</p>
      <p sl="pl">I pescatori sperano che la formulazione del regolamento sia dovuta al fatto che la Commissione europea non era a conoscenza della reale portata della pesca ad opera dei singoli paesi nel Mar Baltico. Essi hanno chiesto non solo che il regolamento venga revocato, ma anche che sia istituita una commissione indipendente ad hoc sotto l’egida del Parlamento europeo, al fine di indagare e spiegare i principi e il metodo impiegati per contare le popolazioni ittiche nel Mar Baltico in seguito all’allargamento dell’Unione nel 2004, e in modo da comprendere l’entità delle irregolarità.</p>
    </intervention>
    <intervention id="3-373" speaker_id="4545" name="Catherine STIHLER" is_mep="True" mode="spoken" nationality="United Kingdom" birth_date="30-07-1973" birth_place="Bellshill" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Signora Presidente, pochi fra noi mettono in dubbio l’importanza di garantire una sostenibilità a lungo termine delle risorse ittiche di importanza commerciale. L’Unione europea ha sottoscritto l’impegno assunto al vertice mondiale sullo sviluppo sostenibile svoltosi a Johannesburg nel 2002 di raggiungere il rendimento massimo sostenibile (MSY) nella pesca entro il 2015.</p>
      <p sl="en">E’ fondamentale avviare una discussione su come raggiungere l’obiettivo di ridurre la pressione della pesca sulle specie vulnerabili, e la relazione dell’onorevole Fraga Estévez rappresenta una parte importante di tale processo.</p>
      <p sl="en">Nella relazione Net Benefits Report elaborata dall’unità strategica del Primo Ministro britannico sono stati riportati anche i pregi della pesca a livelli bassi di mortalità per pesca e della costituzione di uno stock di riproduzione.</p>
      <p sl="en">In quanto scozzese sono ben consapevole delle pressioni cui sono sottoposti gli stock vulnerabili come il merluzzo del Mare del Nord, e sempre più con le difficoltà pratiche legate all’applicazione dei piani gestionali nelle zone a pesca mista, quali sono le zone al largo delle coste scozzesi. Le attuali difficoltà non esentano dall’obbligo di agire.</p>
      <p sl="en">Accolgo con favore il fatto che la Commissione riconosca la necessità di coinvolgere le parti interessate nonché il fatto che i consigli consultivi regionali siano coinvolti nel processo proposto per raggiungere questo obiettivo. Alcuni di tali consigli hanno già cominciato a considerare la gestione a lungo termine e la questione del rendimento massimo sostenibile, e sarà importante sviluppare la strategia di concerto con le parti interessate.</p>
      <p sl="en">A questo punto non dobbiamo lasciarci fuorviare troppo dai dettagli tecnici su cosa sia il rendimento massimo sostenibile e su come debba essere applicato. Un’attenzione maggiore sta equilibrando meglio le possibilità di pesca con gli stock disponibili per un futuro più sostenibile.</p>
    </intervention>
    <intervention id="3-374" speaker_id="28421" name="Marianne MIKKO" is_mep="True" mode="spoken" nationality="Estonia" birth_date="26-09-1961" birth_place="Võru" p_group="Socialist Group in the European Parliament" m_state="EE">
      <p sl="et">Signore e signori, cinque anni fa, al vertice sullo sviluppo sostenibile di Johannesburg, abbiamo assunto l’impegno di conservare le risorse alieutiche e ricostituirle rapidamente a un livello che garantisca il rendimento massimo sostenibile. Il cambiamento del sistema di gestione attualmente in fase di pianificazione fissa degli obiettivi ben più ambiziosi se paragonati all’attuale livello di sicurezza e al principio precauzionale. Tuttavia, è necessario valutare i pro e i contro del cambiamento in modo molto attento.</p>
      <p sl="et">L’Unione europea necessita di un sistema flessibile per gestire le risorse ittiche e gli strumenti per reagire con rapidità. Vi è inoltre bisogno di una disposizione nei piani a lungo termine che preveda degli adeguamenti ragionevoli ma flessibili su base annua. La Commissione europea parte dal presupposto che le risorse ittiche siano interessate principalmente dalle catture, anche se gli agenti atmosferici, i predatori, le specie estere e i problemi creati dall’uomo possono avere un impatto ancora più pesante sugli stock . L’impatto del gasdotto fra la Russia e la Germania sull’ambiente del Mar Baltico non è ancora stato valutato, benché la sua costruzione sia già cominciata.</p>
      <p sl="et">E’ motivo di grande preoccupazione il fatto che lo ctenoforo sia stato avvistato di recente nel Mar Baltico, dal momento che la specie, originaria dell’America, portò quasi al crollo delle risorse ittiche del Mar Nero negli anni ‘80 e sta facendo disastri nel Mar Caspio. In un anno si è diffuso dalla costa svedese al cuore del Mar Baltico. Non dobbiamo stare con le mani in mano per poi accorgerci che anche le risorse ittiche del Mar Baltico sono state distrutte.</p>
      <p sl="et">Le conseguenze del nuovo sistema di gestione deve pertanto essere esplorato soprattutto a livello regionale piuttosto che a livello europeo, perché la flotta peschereccia di ogni Stato membro presenta le proprie caratteristiche. E’ estremamente importante coinvolgere gli organi consultivi regionali se vogliamo attuare una politica della pesca all’avanguardia. Il cambiamento del sistema di gestione richiede una riduzione delle flotte pescherecce in termini numerici e di carico, il che comporterà ingenti perdite per la nostra pesca. Il Fondo europeo per la pesca non dispone di mezzi sufficienti per affrontare delle perdite così ingenti.</p>
      <a text="(Il Presidente interrompe l’oratore)"/>
    </intervention>
    <intervention id="3-375" speaker_id="photo_generic" name="Joe Borg" is_mep="True" mode="spoken">
      <p sl="en">Membro della Commissione . − Signora Presidente, innanzi tutto vorrei fare riferimento all’incidente citato dalle onorevoli Fraga Estévez e Miguélez Ramos. Sono loro vicino nel dolore per la perdita di vite umane, e spero che i pescatori dispersi possano essere tratti in salvo.</p>
      <p sl="en">Vorrei soffermarmi su alcuni dei punti sollevati durante la discussione, i quali sono stati piuttosto vari, per usare un eufemismo – agli antipodi gli uni dagli altri riguardo a come proseguire. Detto questo però, è emerso chiaramente dalla discussione che condividiamo l’opinione secondo cui la pesca deve essere portata a livelli sostenibili quanto prima. Ciò non significa che proponiamo di agire in maniera drastica e immediata, bensì ci prefiggiamo l’obiettivo di pervenire al rendimento massimo sostenibile (MSY) in modo graduale e flessibile. Ad ogni fase rivaluteremo gli obiettivi che abbiamo fissato e, se necessario, li adatteremo alle nuove condizioni.</p>
      <p sl="en">In altre parole, l’approccio MSY ci fornisce una direzione senza fornirci necessariamente un obiettivo fisso. Vorrei ribadire che con l’approccio MSY la gestione della pesca ha imboccato la strada giusta, lasciandosi alle spalle lo sfruttamento eccessivo per giungere a condizioni che garantiscano catture maggiori e più stabili e costi inferiori.</p>
      <p sl="en">Tale approccio deve essere improntato all’adattabilità, in modo che, via via che acquisiamo nuove conoscenze, oppure, man mano che le condizioni ambientali e l’ecosistema cambiano, queste nuove conoscenze possano essere applicate all’approccio.</p>
      <p sl="en">E’ stata fatta l’osservazione che il rendimento massimo sostenibile non ha funzionato e non è adeguato per gli stock pelagici, e che si tratta di un concetto superato. Vorrei dire che vi sono state, in Europa come nel resto del mondo, strategie di gestione della pesca di successo. Anche se il concetto non è nuovo, ciò non significa che sia obsoleto. Il punto importante è che, fintanto che traccia un percorso per la gestione della pesca ed è sufficientemente flessibile per permettere revisioni periodiche, ha buone probabilità di riuscire.</p>
      <p sl="en">Buoni esempi di successo si possono osservare in stock come il merluzzo carbonaro, l’aringa del Mare del Nord e lo sgombro, pesci vicini al livello MSY e generalmente stabili e redditizi.</p>
      <p sl="en">Vorrei evidenziare un aspetto. Lo scopo di questa proposta non è di penalizzare i pescatori che, bisogna ammetterlo, dovranno fare una serie di aggiustamenti, ma piuttosto di raggiungere un obiettivo e imboccare una direzione in cui il settore operi in un ambiente più stabile e redditizio. Come ho affermato nel mio intervento di apertura, il Fondo europeo per la pesca permette agli Stati membri di sviluppare delle misure relative all’adeguamento della capacità e dello sforzo della pesca nel contesto di piani a lungo termine, ivi comprese le disposizioni socioeconomiche che riguardano l’uso appropriato di denaro pubblico, nei loro programmi operativi.</p>
      <p sl="en">Un altro punto sollevato si riferisce al fatto che il rendimento massimo sostenibile non funzionerà nella pesca mista, perché cercando di far avvicinare uno stock al rendimento massimo sostenibile potrebbe succedere che gli altri stock catturati in tale pesca mista risultino non sfruttati a sufficienza. Ritengo che dobbiamo avere una visione realistica della situazione e della maggioranza delle attività di pesca multispecifica. Anche gli stock interessati sono sfruttati a livelli insostenibili. E’ chiaro che l’applicazione dell’approccio MSY alla pesca multispecifica sarà difficile e dovrà essere studiata caso per caso. Tuttavia, il problema di tale tipo di pesca esiste e, se non lo affronteremo, non vi saranno miglioramenti e non sarà possibile fare passi nella giusta direzione.</p>
      <p sl="en">Per quanto riguarda la consultazione, vorrei dire che la Commissione si impegna a coinvolgere le parti interessate e ad avere con questi delle consultazioni. Molte consultazioni si sono già svolte da quando l’obiettivo del rendimento massimo sostenibile fu adottato al vertice di Johannesburg. Tali consultazioni hanno coinvolto gli Stati membri, gli scienziati e i consigli consultivi regionali, che stanno esaminando la nostra proposta nonché cercando di consigliarci sul modo migliore di proseguire. Le discussioni sui piani saranno tenute in un secondo momento, dopo aver effettuato le valutazioni d’impatto, consultato l’industria ed elaborato proposte specifiche. Spero nel seguito del dialogo su questi piani.</p>
    </intervention>
    <intervention id="3-376" speaker_id="1237" is_mep="True" mode="spoken" role="Presidente" name="Mechtild ROTHE" nationality="Germany" birth_date="10-08-1947" birth_place="Paderborn" p_group="Socialist Group in the European Parliament" m_state="DE">
      <p sl="unknown">La discussione è chiusa.</p>
      <p sl="unknown">La votazione si svolgerà giovedì, 6 settembre 2007.</p>
    </intervention>
  </section>
  <section id="creitem26" title="16. Ordine del giorno della prossima seduta: vedasi processo verbale"/>
  <section id="creitem27" title="17. Chiusura della seduta"/>
</text>
