<?xml version='1.0' encoding='utf-8'?>
<text id="20080410.IT" lang="it" date="2008-04-10" place="Bruxelles" edition="Edizione GU">
  <section id="creitem1" title="1. Apertura della seduta"/>
  <section id="creitem2" title="2. Composizione dei gruppi politici: vedasi processo verbale"/>
  <section id="creitem3" title="3. Presentazione di documenti: vedasi processo verbale">
    <intervention id="4-007" speaker_id="4346" is_mep="True" mode="spoken" role="Presidente">
      <p sl="unknown">Prima di iniziare con l’ordine del giorno, consentitemi di porgere un caloroso benvenuto alla mia connazionale, la signora Victoria Sobrino, vicepresidente del consiglio provinciale di Ciudad Real, la mia terra, che oggi è qui con noi nella tribuna.</p>
    </intervention>
  </section>
  <section id="creitem4" title="4. Adattamento ai cambiamenti climatici in Europa - Possibilità d’intervento per l’UE (Libro verde) (discussione)">
    <intervention id="4-009" speaker_id="4346" is_mep="True" mode="spoken" role="Presidente">
      <p sl="unknown">L’ordine del giorno reca l’interrogazione orale dell’onorevole Guido Sacconi, a nome della commissione temporanea sul cambiamento climatico, sul Libro verde della Commissione “L’adattamento ai cambiamenti climatici in Europa – quali possibilità di intervento per l’UE”, alla Commissione (O-0013/2008 – B6-0014/2008).</p>
    </intervention>
    <intervention id="4-010" speaker_id="4425" name="Guido Sacconi" is_mep="True" mode="spoken">
      <p sl="it">Autore . − Signor Presidente, onorevoli colleghi, io ho un’opinione molto precisa circa l’importanza che finalmente nel Parlamento europeo si affronti con sistematicità il tema anche dell’adattamento al cambiamento climatico che, per la verità, noi finora abbiamo sottoconsiderato nella sua importanza. E’ quindi molto importante l’opportunità che è stata fornita dal Libro verde della Commissione per spingere anche noi ad approfondire questo tema.</p>
      <p sl="it">Ormai lo sappiamo: noi siamo impegnati in una battaglia molto forte per fare il possibile per mitigare il riscaldamento globale e stiamo discutendo di un pacchetto legislativo che dovrebbe far compiere un passo in avanti molto importante a questo impegno. E tuttavia sappiamo che gli effetti del cambiamento climatico si fanno già sentire in tanta parte del mondo, soprattutto per la verità nelle zone più povere e anche in importanti parti del nostro continente e della nostra Europa. Bisogna quindi reagire e sviluppare una politica adeguata anche in questa direzione che non è contraddittoria, tutt’altro, con l’azione prioritaria che va condotta, ripeto, in materia di riduzione delle emissioni e di mitigazione del riscaldamento globale.</p>
      <p sl="it">Io penso che a Bali anche da questo punto di vista si sia fatto un passo in avanti molto importante nel momento in cui si è deciso di alimentare finanziariamente il Fondo mondiale per l’ambiente, destinando queste quote del CDM proprio al finanziamento di progetti di adattamento nei paesi in via di sviluppo. E ho visto, se ho ben letto, che anche a Bangkok la scorsa settimana, nel dopo Bali, diciamo nel primo appuntamento importante dopo Bali, si è fissato un programma di lavoro che prevede che a giugno a Bonn, nel prossimo appuntamento, si metta a fuoco proprio il tema dell’adattamento.</p>
      <p sl="it">Ho ripreso questo aspetto della dimensione internazionale, perché nell’elaborazione della risoluzione che abbiamo adottato come commissione CLIM e che portiamo alla valutazione dell’Aula, questa della cooperazione internazionale è per me la priorità assoluta: come l’Unione europea si attrezza per sviluppare rapporti di cooperazione e collaborazione finanziaria e tecnico-scientifica con i paesi che hanno più bisogno di essere aiutati, avendo loro meno capacità per fronteggiare gli effetti, talora devastanti, che il riscaldamento globale ha già prodotto. Pensiamo alle isole del Pacifico: abbiamo avuto un’audizione dove sono venuti i rappresentanti di alcune di queste realtà e ci hanno spiegato la drammaticità, già oggi, della loro situazione.</p>
      <p sl="it">L’altra priorità è naturalmente un’attenta calibratura per mantenere un’interdipendenza dinamica fra mitigazione e adattamento.</p>
      <p sl="it">La terza è un forte impulso alla ricerca e alla sperimentazione. Le conoscenze sono ancora insufficienti per misurare effettivamente, nell’estrema varietà delle situazioni territoriali, gli effetti che il riscaldamento globale propone e quindi è difficile impostare politiche di lungo termine per adattarsi, per prevenire gli aspetti più preoccupanti.</p>
      <p sl="it">Naturalmente, punto chiave sarà nei prossimi anni, con una forte volontà politica di tutti gli attori a tutti i livelli, l’integrazione con le altre politiche. Noi abbiamo sottolineato soprattutto il rapporto, il ripensamento che deve essere svolto per tener conto del cambiamento climatico delle politiche di coesione, un ripensamento che va condotto anche a partire dal tema dell’adattamento delle politiche agricole e, più in generale, della gestione del territorio. A questo proposito io penso dovrà essere sostenuto l’emendamento che è stato presentato per spingere il Consiglio finalmente ad adottare la posizione comune sulla direttiva per la tutela del suolo.</p>
      <p sl="it">Infine – credo di stare nei cinque minuti, signor Presidente – io credo che sia molto importante trovare anche qui l’equilibrio giusto, diciamo, nel rapporto fra politiche europee e azioni a livello locale. Diciamo interpretare dinamicamente e non burocraticamente il principio di sussidiarietà.</p>
      <p sl="it">L’estrema varietà delle situazioni in Europa fa sì che non si possa definire una politica unica. Naturalmente ci sono le zone del Mezzogiorno dell’Europa, c’è la fascia alpina, che hanno effetti molto diversi e molto importanti. Allora credo che bisognerà stabilire un rapporto molto stretto, biunivoco, con le realtà regionali da parte delle commissioni. Penso a esperienze regionali su scala vasta, come la Convenzione delle Alpi o la Convenzione dei Carpazi, che stanno sviluppando iniziative molto importanti e che possono essere prese anche a modello proprio per proiettarle sullo scenario della cooperazione internazionale.</p>
      <p sl="it">La ringrazio, signor Commissario, e spero lei ci dirà come vanno i lavori per la preparazione del Libro bianco, dopo la consultazione che si è svolta sul Libro verde.</p>
    </intervention>
    <intervention id="4-011" speaker_id="photo_generic" name="Stavros Dimas" is_mep="True" mode="spoken">
      <p sl="el">Membro della Commissione. − Signor Presidente, grazie per quest’opportunità di parlare dei lavori della Commissione. Stiamo lavorando per facilitare l’adattamento al cambiamento climatico in Europa e nel resto del mondo. Ma saranno soprattutto i paesi molto poveri, che non hanno peraltro contribuito all’effetto serra, a subire le conseguenze più nocive.</p>
      <p sl="el">L’onorevole Sacconi ha accennato che la Commissione sta preparando un Libro Bianco, che sarà reso pubblico nell’autunno 2008, come seguito del Libro verde sull’adattamento al cambiamento pubblicato nel giugno 2007. Obiettivo principale del Libro bianco è che l’UE persegua una strategia ambiziosa ed efficace per limitare gli effetti dell’inevitabile cambiamento climatico. Questo cambiamento è già in atto e continuerà ad avanzare anche in futuro, nonostante le misure che, mi auguro, adotteremo e potremo concordare a Copenaghen nel 2009 ai fini del contenimento delle emissioni di biossido di carbonio.</p>
      <p sl="el">L’UE continuerà a svolgere un ruolo leader nelle iniziative internazionali in materia di adattamento. Tali iniziative vengono intraprese nell’ambito della convenzione internazionale delle Nazioni Unite. Nel frattempo, la Commissione ha continuato a cooperare con il Gruppo intergovernativo di esperti sul cambiamento climatico e con altre organizzazioni scientifiche che realizzano la ricerca in settori attinenti, al fine di determinare i metodi più adeguati per consentire alla comunità internazionale di affrontare le sfide individuate nelle nostre relazioni recenti.</p>
      <p sl="el">La Commissione accoglie con favore la risoluzione del Parlamento europeo sul Libro verde e posso dirvi che la sostiene per la maggior parte. Mi riferisco, in particolare, all’esigenza di ottenere i massimi vantaggi possibili dall’armonizzazione degli sforzi volti a ridurre le emissioni e l’adattamento. E’ necessario incrementare la ricerca e raccogliere più informazioni scientifiche, proteggere gli ecosistemi e analizzare e valutare le strategie di finanziamento attuali e future. E’ importante, altresì, rafforzare il rapporto esistente fra la ricerca e le varie politiche e integrare i parametri di adattamento nelle politiche interne ed estere dell’UE, laddove necessario. Dobbiamo garantire la partecipazione a pieno titolo di tutti gli organi amministrativi nazionali e della società civile alla risoluzione del problema.</p>
      <p sl="el">Per l’elaborazione del Libro bianco sull’adattamento, la Commissione si avvarrà, ovviamente, dei contributi delle parti interessate nel quadro del dialogo, nonché delle opinioni espresse da quest’Assemblea. Vorrei ringraziarvi per il sostegno che avete dimostrato finora per gli sforzi della Commissione europea.</p>
    </intervention>
    <intervention id="4-012" speaker_id="28269" name="Jerzy Buzek" is_mep="True" mode="spoken">
      <p sl="pl">a nome del gruppo PPE-DE . – Signor Presidente, vorrei ringraziare il relatore, l’onorevole Sacconi, per l’eccellente documento che trova il mio pieno sostegno. Vorrei sottolineare che è stato possibile evitare di discutere questioni diverse dall’adattamento in questo documento. Ci siamo incentrati sull’adattamento e vorrei congratularmi con il relatore per avere limitato la portata del documento a questioni legate all’adattamento e alla mitigazione degli effetti del cambiamento climatico. Tuttavia, vorrei mettere in risalto quattro questioni che considero molto importanti.</p>
      <p sl="pl">Dovremmo ricordare che, oltre che in Europa, gli effetti del cambiamento climatico sono molto ingenti anche in Asia, Africa e Oceania e non possono essere paragonati a quelli cui stiamo assistendo nel nostro continente. In secondo luogo, dobbiamo sviluppare la tecnologia e i modi di adattamento che ridurranno l’impatto dei cambiamenti climatici in atto e che ci consentiranno di adeguarci e adattarci a quanto sta accadendo al clima. Un ulteriore motivo per agire è la possibilità di condividere le nostre esperienze con i paesi più poveri e in via di sviluppo.</p>
      <p sl="pl">Potremmo chiederci il perché di tutto questo, onorevoli colleghi. E il motivo è che negoziare il protocollo post-Kyoto è una sfida politica importantissima che l’Unione europea si trova a affrontare. Perché è molto più economico difenderci dal cambiamento climatico e impedire che accada piuttosto che adattarci a esso. Chiunque viaggi nei paesi asiatici o africani o nelle isole dell’Oceania se ne renderà subito conto. Il nostro obiettivo, quindi, deve essere garantire che l’intero mondo si impegni a prevenire il cambiamento climatico. Di questo si dovrà parlare a Poznań e a Copenaghen, ed è nostra responsabilità come Unione europea garantirlo.</p>
      <p sl="pl">Il mio punto finale è che il bilancio dell’Unione non prevede rubriche per le nostre priorità. La nostra priorità attuale è vincere il cambiamento climatico e anche prevenirlo e questo aspetto è collegato alla politica energetica dell’Unione. Attualmente non abbiamo tali rubriche. Le rubriche di bilancio dovrebbero essere riviste nella revisione interlocutoria, perché il nostro bilancio dovrebbe essere all’altezza di quello che l’Unione europea ritiene sia più importante.</p>
    </intervention>
    <intervention id="4-013" speaker_id="28579" name="Katerina Batzeli" is_mep="True" mode="spoken">
      <p sl="el">a nome del gruppo PSE . Signor Presidente, vorrei congratularmi innanzi tutto con il relatore, l’onorevole Sacconi, che ha sfruttato la sua esperienza pratica sul problema dell’ambiente e del cambiamento climatico e ha elaborato un’eccellente relazione.</p>
      <p sl="el">Signor Commissario, mentre noi siamo impegnati in un dibattito concreto sul cambiamento climatico, i problemi iniziano tutti a farsi sentire, con grande chiarezza e rapidità, soprattutto per quanto riguarda gli aspetti ambientali, economici ed energetici, sui quali sono modellati lo sviluppo e la crescita dell’economia europea e internazionale. Sembra che lo sviluppo sia andato avanti senza scopo, sprecando risorse naturali e umane, con il chiaro intento di accumulare capitale. Tuttavia, l’ambiente ha raggiunto una condizione precaria, come dimostrano i disastri naturali, ed è stata raggiunta una crisi di credibilità. Il mercato dei prodotti energetici è in agitazione perché non vi è più equilibrio. La pianificazione spaziale per le fonti energetiche e il mercato dei prodotti alimentari sono in agitazione perché l’agricoltura è impiegata per fornire energia. Tutto ciò stimolerà significativi cambiamenti del modello di produzione dell’UE. Tuttavia, anche altre potenze rivali come la Cina e gli Stati Uniti agiranno a loro volta, con l’intento di ridistribuire il capitale produttivo e i fattori di produzione.</p>
      <p sl="el">Ci auguriamo che la politica di adattamento al cambiamento climatico preparerà il nuovo modello di sviluppo europeo dell’UE. Forse proteggerà l’ambiente e l’occupazione e darà nuovo impulso alle politiche sociali, a misure di cooperazione transfrontaliera e alla politica fiscale. A questo fine, le risorse e il bilancio comunitario devono essere ridistribuiti e rafforzati perché, a nostro avviso, sono insufficienti per affrontare l’adattamento. Signor Commissario, questo è essenziale perché affrontare il problema dell’adattamento è politicamente costoso; non deve esistere alcun divario fra le politiche che annunciamo e il bilancio che stanziamo. Se tale divario esiste, non otterremo la fiducia né dei cittadini di oggi né delle generazioni future.</p>
      <p sl="el">Vorrei dire che sosteniamo appieno la relazione dell’onorevole Sacconi e abbiamo tre richieste fondamentali. La prima: la politica di adattamento dovrebbe aggiungersi alle altre politiche comunitarie. La seconda: le amministrazioni locali, regionali e centrali dovrebbero cooperare; tutte le politiche, ovvero le politiche in materia di occupazione, coesione e agricoltura, dovrebbero essere coordinate; è una questione importante accennata dal relatore. La terza, e più importante: gli accordi internazionali devono essere oggetto di cooperazione. Dovremo promuovere queste politiche e il fondo, cui è stato fatto riferimento.</p>
      <p sl="el">Signor Commissario, attendiamo anche i risultati del Libro bianco cui lei ha accennato. Considerata la sua sensibilità per quelle questioni e per la cooperazione interistituzionale fra Parlamento e Commissione, riteniamo che quest’Assemblea svolgerà un ruolo importante nei suoi sforzi.</p>
    </intervention>
    <intervention id="4-014" speaker_id="28370" name="Vittorio Prodi" is_mep="True" mode="spoken">
      <p sl="it">a nome del gruppo ALDE . – Signor Presidente, onorevoli colleghi, vorrei dire che questo dibattito è il primo risultato della commissione temporanea sul cambiamento climatico, che noi abbiamo voluto proprio per avere una sede di sviluppo di una politica di sistema, perché l’adattamento e la mitigazione sono intimamente collegate fra loro.</p>
      <p sl="it">Qui parliamo dell’adattamento specificamente, ma non dobbiamo dimenticare come in effetti dobbiamo fare in modo che le risorse per l’adattamento derivino anche dallo scambio, dal meccanismo di scambio delle emissioni. Proprio perché sono i paesi più poveri che sopportano il maggiore carico del cambiamento climatico, dobbiamo fare in modo che le risorse che derivano dal complesso dello scambio di emissioni siano in origine messe a disposizione dei paesi in via di sviluppo Questo credo che lo possiamo fare prendendo un principio di equità generale, che è quello di dare i diritti di emissione gratuiti, che saranno poi stabiliti, sostanzialmente sulla base di un principio di equità, che è quello di "una persona, un diritto di emissione".</p>
      <p sl="it">E allora vedete, se noi pensiamo al miliardo e mezzo di poveri nel mondo con le quotazioni che adesso noi abbiamo nell’attuale protocollo di Kyoto, che sono circa 20 euro per tonnellata, il dare un diritto di emissione pari per esempio a una tonnellata potrebbe mettere a disposizione dei poveri del mondo 30 miliardi di euro all’anno per le misure di mitigazione. Pensate, questo potrebbe essere quello che è necessario per il Bangladesh per potere fare questa minima mitigazione. Alcuni Stati africani stanno già pensando in questa direzione e quindi questo principio di equità vuol dire anche che siamo noi i maggiori responsabili di questo fenomeno e che ci prendiamo appunto la responsabilità anche di portare avanti una mitigazione.</p>
      <p sl="it">Nel nostro territorio poi noi abbiamo un cambiamento climatico che vuol dire piogge più intense, siccità più lunghe e meno nevicate. Allora dobbiamo fare una manutenzione integrata del territorio per la difesa del suolo e sottolineo questa importanza anche nell’intervento del presidente Sacconi, proprio perché l’acqua, in situazioni di scarsità complessiva, va tenuta dove precipita proprio perché alimenti le falde. E siccità più lunghe vuol dire anche maggiori probabilità di incendio a cui noi possiamo rispondere attraverso uno sfoltimento del bosco per estrarre un carico di incendio. Ma è tutto uno sforzo generale che noi dobbiamo fare con coerenza e con determinazione.</p>
    </intervention>
    <intervention id="4-015" speaker_id="28337" name="Bogdan Pęk" is_mep="True" mode="spoken">
      <p sl="pl">a nome del gruppo UEN . – Signor Presidente, il cambiamento climatico è realmente uno dei problemi più gravi che l’umanità deve affrontare ai nostri giorni. Contrariamente a quello che si potrebbe credere, tuttavia, l’umanità non può causare un impatto significativo sul cambiamento climatico. Esso fa parte di un ciclo ambientale naturale collegato all’attività del sole e ai cambiamenti che si verificano sulla crosta terrestre. Non vi sono prove scientifiche degne di nota che suggeriscano che drastiche riduzioni delle emissioni di biossido di carbonio apporteranno un sostanziale contributo al contenimento del cambiamento climatico. Ribadisco, signor Commissario, non vi sono prove scientifiche al riguardo. Esiste solo la quasi-religione che così tanti sforzi creeranno tali prove. In ogni caso, le riduzioni delle emissioni di biossido di carbonio sono realmente possibili solo in Europa.</p>
      <p sl="pl">Se la situazione è come io la descrivo e noi spendiamo somme incredibili di denaro per limitare le emissioni di biossido di carbonio, mentre India, Cina e Stati Uniti non ci sostengono, non faremmo altro che sprecare quelle ingenti somme di denaro. Quel denaro potrebbe essere impiegato per molti altri usi. Ad esempio, potrebbe servire per fornire alle persone in tutta l’Europa acqua pulita. Potrebbe anche essere usato per ridurre l’inquinamento ed eliminare gas tossici, ossidi, nitrati, solfuri, fluoruri e altri. Tutti potrebbero fruire di aria e di acqua pulita e rimarrebbe ancora denaro per altri fini.</p>
      <p sl="pl">Non credo che il cambiamento climatico si verificherà mai e che non sia necessario economizzare. Ripeto, tuttavia, che non vi sono motivi che giustifichino l’approccio adottato qui, dove il problema principale è l’emissione di biossido di carbonio come gas principale responsabile dell’effetto serra e il fatto che l’azione da parte degli esseri umani può cambiare, ridurre o limitare il cambiamento climatico. E’ semplicemente un mito.</p>
      <p sl="pl">Signor Commissario, attualmente sono disponibili studi molto seri. Vi sono documenti firmati da diverse centinaia di scienziati climatologi che mettono in dubbio questo tipo di soluzione. Chiedo al Commissario, a lei, e agli scienziati con i quali sta lavorando, di valutare la questione con attenzione prima di prendere decisioni strategiche, perché saranno molto dannose per l’ulteriore sviluppo dell’umanità.</p>
    </intervention>
    <intervention id="4-016" speaker_id="28233" name="Rebecca Harms" is_mep="True" mode="spoken">
      <p sl="de">a nome del gruppo Verts/ALE . – Signor Presidente, come hanno appena illustrato i precedenti oratori, nel Parlamento europeo siamo ancora lontani dal raggiungimento di una visione unanime sul riscaldamento globale. Né credo che per adesso saremo in grado di riconciliare le due posizioni: coloro che ritengono che il riscaldamento globale sia un problema importante e coloro che ripetutamente e sostanzialmente dubitano che il problema addirittura esista in questa forma.</p>
      <p sl="de">Ma sono sicura, tuttavia, che vi sia un ragionamento convincente anche per quelli di voi che condividono la suddetta opinione. La grande sfida del cambiamento climatico e la grande sfida di garantire un approvvigionamento energetico affidabile, economicamente accessibile e sostenibile in Europa e in altre parti del mondo possono essere affrontate con gli stessi strumenti. Ritengo, pertanto, che tutto ciò che è stato discusso in Europa fino a oggi come risposta al cambiamento climatico debba avere un senso anche per gli scettici: la limitatezza delle risorse o il difficile acceso alle risorse energetiche, che spesso sono ubicate in regioni del mondo in crisi, devono essere affrontati con concetti basati sulle energie rinnovabili, sull’efficienza energetica e sul risparmio energetico. Sono strumenti validi che consentono di compiere progressi in entrambi i settori. Forse, dopotutto, esiste la possibilità di raggiungere un’intesa.</p>
      <p sl="de">Per quanto riguarda l’importante dibattito sull’adattamento al cambiamento climatico che stiamo conducendo nella commissione, sembra esserci un ampio consenso, e questo mi rende alquanto sospettosa. A mio avviso, la questione è la seguente: perché per noi è così facile accordarci sugli strumenti per l’adattamento e invece così difficile accordarci sui modi di combattere realmente il riscaldamento globale?</p>
      <p sl="de">Non sono del tutto convinta che le misure di adattamento ci aiuteranno molto in Europa. A mio avviso, distraggono in qualche modo l’attenzione dal fatto che sono tuttora seguite strategie politiche errate e strategie di sviluppo e industriali sbagliate che stanno acuendo i problemi che ci troviamo ad affrontare a causa del riscaldamento globale.</p>
      <p sl="de">In altre parole, abbiamo politiche di insediamento completamente inadeguate, una politica agricola errata, un approccio sbagliato alla gestione delle risorse idriche, e una scarsa protezione dei biosistemi. Tutto questo inasprisce i problemi che affrontiamo mentre siamo riuniti in questa sede e discutiamo sull’adattamento. Penso che, considerate in relazione agli strumenti che stiamo usando per combattere il cambiamento climatico, queste misure di adattamento devono essere guardate con occhio critico.</p>
      <p sl="de">Vorrei sottolineare un altro punto, ovvero gli emendamenti che abbiamo presentato oggi alla relazione dell’onorevole Sacconi. Nei nostri emendamenti, ci siamo incentrati in larghissima misura sulla protezione del terreno. Mi auguro che saranno sostenuti, perché credo che questo sia un problema fondamentale che non è stato ancora adeguatamente affrontato a livello europeo.</p>
    </intervention>
    <intervention id="4-017" speaker_id="28974" name="Umberto Guidoni" is_mep="True" mode="spoken">
      <p sl="it">a nome del gruppo GUE/NGL . – Signor Presidente, onorevoli colleghi, credo che se anche fossimo in grado di mantenere il riscaldamento globale entro due gradi, per l’Europa questo significherebbe comunque uno scenario caratterizzato da estreme variazioni climatiche, con conseguenze per l’economia locale, per l’ambiente e per la popolazione. Sconvolgimenti che comporterebbero un ulteriore aumento delle disuguaglianze e delle disparità regionali e sociali in Europa.</p>
      <p sl="it">Non si può usare perciò un approccio basato unicamente su un’analisi costi-benefici, perché anche in Europa, come nel resto del mondo, saranno i poveri ad essere più colpiti, in quanto vivono in aree più a rischio e perché generalmente non dispongono di informazione, non hanno strumenti per reagire all’ambiente che cambia troppo rapidamente.</p>
      <p sl="it">Per contrastare le conseguenze dei cambiamenti climatici occorre agire subito, per esempio dalle nuove costruzioni e sulle nuove infrastrutture, assicurando che i piani urbanistici tengano conto della valutazione di impatto ambientale e per impedire investimenti in infrastrutture che sono già obsolete rispetto alle nuove esigenze legate ai cambiamenti climatici. Allo stesso tempo, occorre investire anche su politiche per garantire accesso ai beni comuni, come l’acqua, il cibo e le risorse sanitarie nelle aree più a rischio. L’acqua diventa una risorsa sempre più scarsa e quindi c’è bisogno di una gestione che renda questa disponibile e accessibile a tutti.</p>
      <p sl="it">Infine, voglio concludere dicendo che le politiche per l’adattamento ai cambiamenti climatici non possono essere disgiunte da interventi di equità sociale. C’è bisogno di un nuovo modello di sviluppo economico che comprenda i costi ambientali e faccia perno sulla sostenibilità come fattore di sviluppo dell’occupazione e di nuove politiche sociali.</p>
    </intervention>
    <intervention id="4-018" speaker_id="1969" name="Johannes Blokland" is_mep="True" mode="spoken">
      <p sl="nl">a nome del gruppo IND/DEM . – Signor Presidente, in primo luogo vorrei ringraziare la Commissione europea e il Commissario Dimas per il Libro verde “L’adattamento ai cambiamenti climatici in Europa – quali possibilità di intervento per l’UE”. Ringrazio anche l’onorevole Guido Sacconi per tutto il lavoro svolto sulla proposta di risoluzione. Credo che entrambi i documenti contengano elementi molto validi.</p>
      <p sl="nl">L’adattamento al cambiamento climatico può essere inserito in diversi quadri normativi esistenti in materia, ad esempio, di acqua, energia, agricoltura e pesca industria. E’ inoltre importante assistere i paesi in via di sviluppo nell’adattamento al cambiamento climatico, ad esempio per quanto riguarda il trasferimento della tecnologia ambientale.</p>
      <p sl="nl">L’Unione europea, a mio avviso, ha una responsabilità storica in quel settore. A livello di UE si dovrà parlare principalmente di politica strategica di coordinamento e di raccolta di conoscenza. Inoltre, è indispensabile che gli Stati membri, le regioni, i comuni, le imprese, ma anche i singoli cittadini si assumano le loro responsabilità per le strategie di adattamento. Fortunatamente in quel settore esistono già iniziative positive. Sono lieto che questo elemento sia stato illustrato nella proposta di risoluzione dell’onorevole Sacconi.</p>
      <p sl="nl">Mi auguro che la Commissione europea e il Consiglio prendano seriamente in considerazione le raccomandazioni del Parlamento europeo. L’UE potrà quindi parlare con una sola voce agli altri partner del dibattito internazionale sul clima nelle future conferenze sul clima di Poznań e Copenaghen.</p>
    </intervention>
    <intervention id="4-019" speaker_id="4516" name="Roger Helmer" is_mep="True" mode="spoken">
      <p sl="en">Signor Presidente, quattro domande veloci sul cambiamento climatico. Prima domanda: il riscaldamento globale è in atto? Risposta: no, il mondo è diventato leggermente più freddo negli ultimi 10 anni e il tasso di raffreddamento si sta accelerando.</p>
      <p sl="en">Seconda domanda: è causato dagli uomini? Risposta: no, sono sempre più numerose le prove scientifiche che dimostrano che il cambiamento climatico cui assistiamo fa parte di cicli naturali e ha pochissimo o niente a che vedere con l’attività umana.</p>
      <p sl="en">Terza domanda: possiamo cambiare le cose? Anche quelli che credono nel riscaldamento globale accettano che l’intero processo di Kyoto, se pienamente attuato – e non lo sarà – farebbe una piccola differenza per le temperature globali in un periodo di 100 anni. Tutti gli sforzi che stiamo compiendo non avranno praticamente alcun effetto.</p>
      <p sl="en">Quarta domanda: come si ripercuoterà ciò sulle nostre economie? Sarà enormemente dannoso. Come ha giustamente osservato l’onorevole Pęk, stiamo sprecando ingenti somme di denaro per un progetto già condannato e stiamo causando gravi danni a noi stessi, alle economie europee e ai nostri figli e nipoti.</p>
    </intervention>
    <intervention id="4-020" speaker_id="33982" name="Marian-Jean Marinescu" is_mep="True" mode="spoken">
      <p sl="ro">La creazione della commissione sul cambiamento climatico è stata determinata dall’impatto diretto che il cambiamento climatico ha sul pianeta, danneggiando l’esistenza degli esseri umani in generale.</p>
      <p sl="ro">Discutiamo del trattato europeo, vogliamo rafforzare le istituzioni comunitarie, elaboriamo piani per il futuro. Dovremmo stare molto attenti, potremmo non avere più motivi per farlo. La nostra salute, la nostra economia, il nostro ecosistema, il nostro modo di vivere, l’Europa così come la conosciamo corrono tutti un grave pericolo.</p>
      <p sl="ro">Gli scienziato hanno espresso la loro posizione e abbiamo concordato con loro in maggioranza. Gli studi sono molto chiari e anche qui a Bruxelles possiamo notare come i fenomeni atmosferici di tutte le quattro stagioni si verifichino nello stesso giorno, il che chiaramente non è normale.</p>
      <p sl="ro">Il mandato della commissione sul cambiamento climatico è estremamente chiaro: deve analizzare la situazione attuale, per stilare un elenco di possibilità di lotta contro il cambiamento climatico e formulare proposte concrete per la politica dell’Unione europea nel settore, a tutti i livelli decisionali.</p>
      <p sl="ro">La risoluzione di oggi contiene numerose proposte di azione per la Commissione. Tuttavia credo che, per avere efficacia, tali proposte dovrebbero essere considerate con attenzione e forse incluse nella relazione finale della Commissione, aggiungendo suggerimenti per i termini di attuazione.</p>
      <p sl="ro">Inoltre, è assolutamente necessario che le istituzioni europee propongano, quanto prima, una strategia chiara da negoziare a livello internazionale. E’ inutile agire solo in Europa. Dovremmo essere i promotori della lotta contro il cambiamento climatico a livello globale.</p>
      <p sl="ro">Solo azioni concrete, che tengano conto solo degli argomenti che riguardano la stabilità delle vite dei cittadini, potrebbero ridurre gli effetti del cambiamento climatico e queste azioni dovrebbero essere attuate quanto prima.</p>
    </intervention>
    <intervention id="4-021" speaker_id="2062" name="Riitta Myller" is_mep="True" mode="spoken">
      <p sl="fi">Signor Presidente, la mitigazione è ovviamente l’ingrediente principale della lotta contro il cambiamento climatico, ma siamo ormai a un punto in cui è necessario anche trovare modi di adattamento.</p>
      <p sl="fi">E’ giustissimo sostenere che ci occorre un quadro paneuropeo per la nostra politica di adattamento nel quale coordinare obiettivi comuni, obiettivi che siano quanto più ambiziosi possibile, e spianare la strada alla cooperazione. Tuttavia, va ricordato, come è già stato detto qui, che i rimedi per l’adattamento sono anche molto locali e molto regionali. Il potere di decisione per l’impiego dei rimedi deve quindi essere gestito a livello regionale.</p>
      <p sl="fi">Sappiamo perfettamente ciò che ci occorre per poterci acclimatare meglio al futuro, per potere adattare i nostri stili di vita alle circostanze modificate. Ad esempio, già adesso abbiamo a nostra disposizione la tecnologia edile necessaria per costruire edifici che non consumano energia ma, al contrario, la producono. E’ alquanto sorprendente che non si sia compiuto ancora nessun progresso in questo settore, perché è una questione relativamente semplice.</p>
      <p sl="fi">Sappiamo anche che il cambiamento climatico avrà un impatto sulle condizioni di vita delle persone. Abbiamo già avuto esperienze di ondate di calore e del pesante tributo in termini di vite umane che hanno imposto nei diversi Stati membri. Può anche verificarsi una maggiore incidenza di malattie epidemiche, proprio laddove ora sono sconosciute. E’ a tutto questo che i nostri sistemi sanitari devono essere in grado di rispondere, e tutti devono avere l’accesso garantito ai servizi sanitari.</p>
    </intervention>
    <intervention id="4-022" speaker_id="28127" name="Lena Ek" is_mep="True" mode="spoken">
      <p sl="sv">Vorrei ringraziare innanzi tutto la Commissione e il Commissario Stavros Dimas per il Libro verde sull’adattamento al cambiamento climatico. E’ un documento che tutti i responsabili delle decisioni politiche e i dirigenti d’impresa, e in realtà tutti gli europei, dovrebbero leggere per comprendere il tipo di sfide che dobbiamo affrontare e cosa dobbiamo fare. Dopotutto, come hanno sottolineato diversi oratori, molte persone saranno colpite dai cambiamenti climatici che vediamo verificarsi. Finora, nel dibattito europeo, abbiamo parlato molto in termini economici, ma il cambiamento climatico modificherà il nostro intero ambiente di vita.</p>
      <p sl="sv">Un argomento di cui finora non abbiamo parlato sufficientemente è la salute. L’Organizzazione mondiale della sanità ha indicato che 60 000 decessi avvenuti l’anno scorso possono essere addebitati al cambiamento climatico. L’OMS chiede un approccio totalmente diverso alla pianificazione sociale, una tecnologia completamente diversa e grandi investimenti. Può sembrare terribile per molti, ma dobbiamo fare questi investimenti per affrontare il cambiamento climatico e lo sviluppo tecnico e per mantenerci in concorrenza con il resto del mondo. Come sempre in una rivoluzione industriale, ci saranno vincitori e vinti, ma nel sistema dell’UE noi stiamo lavorando per garantire che l’industria europea e i lavoratori europei saranno i vincitori in questa situazione. A tal fine, saranno necessari investimenti considerevoli, decisioni lungimiranti e cooperazione transfrontaliera. Non possono essere adottate decisioni sui trasporti che non tengano conto del cambiamento climatico. Non possono essere tenute discussioni sulla salute pubblica o sull’istruzione senza affrontare il cambiamento climatico.</p>
      <p sl="sv">Una delle questioni più importanti che abbiamo iniziato a trattare è ovviamente l’acqua, in Europa e nel mondo. Nella commissione, abbiamo ricevuto visite di rappresentanti delle Maldive, un paese dove il punto più alto è appena oltre i due metri sopra l’attuale livello del mare. Le Maldive scompariranno parzialmente se non risolveremo il problema climatico.</p>
      <p sl="sv">Saranno i paesi più poveri a essere maggiormente colpiti. Vorrei quindi lanciare una sfida alla Commissione: il fondo di solidarietà deve essere incrementato e dotato di più risorse, e gli aiuti dell’UE devono incentrarsi anche sulle questioni climatiche. Altrimenti non possiamo aiutare il resto del mondo e, inoltre, non otterremo un buon accordo nei negoziati di Copenaghen del 2009. Grazie.</p>
    </intervention>
    <intervention id="4-023" speaker_id="28376" name="Leopold Józef Rutowicz" is_mep="True" mode="spoken">
      <p sl="pl">Signor Presidente, la discussione suscitata dall’interrogazione dell’onorevole Sacconi è di grande rilevanza per i cittadini europei.</p>
      <p sl="pl">Dovremmo collegare la lotta contro il cambiamento climatico con la limitazione dei cambiamenti del mercato globale che ci arrecano danno. Mi riferisco, in particolare, al fulmineo rincaro del prezzo del gas e del petrolio, di cui siamo i più grandi importatori. Dobbiamo anche considerare lo scenario delle conseguenze dell’aumento di CO2 . E’ un dato di fatto che gli alberi e le piante erano rigogliosi quando il contenuto di CO2 nell’atmosfera era di gran lunga superiore.</p>
      <p sl="pl">Nell’ultimo millennio, vi è stato un periodo in cui era possibile viaggiare dalla Polonia alla Svezia attraverso il Baltico ghiacciato. Vi è stato anche un periodo in cui nel mio paese il grano e le mele erano raccolti in aprile. Attualmente, gli alberi di mele hanno appena iniziato a fiorire. Ecco perché la teoria accettata sul dannoso effetto serra derivante dall’aumento delle emissioni di CO2 andrebbe verificata rispetto a visioni piuttosto diverse di numerosi scienziati. Potrebbero esserci altri motivi per questi eventi climatici inusuali e queste siccità.</p>
      <p sl="pl">Una comprensione incompleta della questione può ovviamente provocare esborsi inutili dalle nostre tasche. E’ vero che le emissioni di CO2 sono accompagnate da composti di azoto e zolfo e da particelle che sono dannose per l’ambiente e la salute umana, soprattutto nelle zone urbane in continua espansione.</p>
      <p sl="pl">Per la protezione ambientale e per motivi economici, le politiche settoriali dovrebbero incentrarsi su priorità quali azioni finalizzate alla riduzione della domanda di idrocarburi, lo sfruttamento di energia rinnovabile, i biocombustibili, la promozione dell’energia nucleare, l’uso del carbone nei processi chimici non solo in centrali nucleari, e l’uso di veicoli elettrici nei trasporti e nelle comunicazioni.</p>
      <p sl="pl">Queste priorità ridurranno considerevolmente le emissioni di CO2 e di altre sostanze nocive, fornendo valore aggiunto ai cittadini dell’Unione. Le risorse dovrebbero essere tenute separate per ciascuno di questi settori attraverso sistemi di priorità preferenziali e concessioni.</p>
    </intervention>
    <intervention id="4-024" speaker_id="1833" name="Marie Anne Isler Béguin" is_mep="True" mode="spoken">
      <p sl="fr">Signor Commissario, vorrei porgerle una domanda. Non si sente forse un po’ solo nella Commissione?</p>
      <p sl="fr">Ciò che lei ci sta proponendo è effettivamente qualcosa di rivoluzionario. Non mi riferisco all’adattamento, perché credo che parlare solo dell’adattamento non sia forse la migliore soluzione, dato che oggi non si è ancora quantificato il costo delle conseguenze. Quali sono le reali conseguenze dei cambiamenti climatici? Oggi non ne sappiamo niente.</p>
      <p sl="fr">Per contro, sapremo di certo quantificare il costo delle conseguenze se non facciamo niente. Sappiamo anche perché siamo arrivati a questo punto. E’ solo il risultato delle politiche che abbiamo attuato: politica agricola, politica economica, ecc. Quindi, ovviamente, oggi dobbiamo interrogarci sulle politiche che continuiamo ad attuare, ad esempio quando lottiamo per la crescita. Che significa crescita? Non dovremmo forse domandarci quale tipo di crescita vogliamo oggi onde rallentare i cambiamenti climatici? Che cosa significa oggi chiedere la crescita a tutti gli Stati membri?</p>
      <p sl="fr">Sono domande fondamentali, Commissario Dimas, che lei ci rivolge oggi, perché non è solo un problema per la Commissione o per la commissione temporanea sul cambiamento climatico. E’ realmente una questione che oggi riguarda tutti, ognuno di noi. Non mi piace questo modo, diciamo, di liberarci delle nostre responsabilità, forse anche di ingannare i nostri concittadini, volendo far credere loro che possiamo adattarci ai cambiamenti climatici, e che in fin dei conti non è forse così grave perché avremo i mezzi per adattarci. No, signor Commissario, sarebbe davvero ingannare i nostri concittadini.</p>
      <p sl="fr">Poiché siamo all’inizio delle proposte da presentare sulla materia, stiamo preparando un pacchetto “energia” e sappiamo quanta resistenza si avrà per ottenere risultati all’altezza di quello che chiediamo, che è comunque un minimum minimorum . Come può notare, il cammino da percorrere sarà molto lungo. Non sto dicendo che quanto lei propone è male. E’ un incoraggiamento, ma la rivoluzione che lei propone dovrà essere quantificata per convincere gli altri Commissari che dobbiamo andare in un’altra direzione. Occorrerà convincere il Commissario per l’agricoltura che dobbiamo andare in un’altra direzione. Si dovrà convincere il Commissario Louis Michel che, nel quadro degli accordi di partenariato con l’Africa, dobbiamo menzionare i cambiamenti climatici. Occorre riorientare le nostre politiche africane. Ed è nel quadro della sinergia che abbiamo creato con i paesi africani che occorre mettere in atto questa politica.</p>
      <p sl="fr">Oggi o domani il Presidente Sarkhozy proporrà un’Unione per il Mediterraneo. Cosa ha proposto per lottare contro i cambiamenti climatici? Questi paesi sono direttamente interessati. Le auguro quindi buona fortuna, signor Commissario, perché il suo lavoro sarà davvero estremamente difficile.</p>
    </intervention>
    <intervention id="4-025" speaker_id="28977" name="Roberto Musacchio" is_mep="True" mode="spoken">
      <p sl="it">Signor Presidente, onorevoli colleghi, mi concentro su due punti. Già oggi miliardi di persone non hanno accesso all’acqua e in centinaia di milioni ne muoiono per le conseguenze. Il cambio climatico è destinato ad aggravare questa situazione. A farne le spese soprattutto quei continenti, come l’Africa, che già soffrono condizioni terribili e che, pur essendo i meno inquinanti, subiscono di più il cambio climatico.</p>
      <p sl="it">Il diritto all’acqua deve divenire una vera e propria priorità delle politiche di adattamento. Dico diritto perché ancora oggi esso non è stato sancito. Si parla nei documenti internazionali di “bisogno all’acqua” e sono anzi in corso vere e proprie guerre militari ed economiche per appropriarsi dell’acqua e per mercificarla. Serve sancire dunque il diritto e realizzare politiche che consentano di portare questo diritto a una concretezza. Penso in tal senso che possa essere utile lavorare – lo dico al Commissario – a un protocollo sull’acqua da inserire nei documenti degli accordi per il dopo Kyoto.</p>
      <p sl="it">E con l’acqua il suolo. Abbiamo una direttiva europea che deve essere approvata. Bisogna contrastare la desertificazione e promuovere il ruolo del suolo come soggetto dell’equilibrio climatico: è la nostra direttiva. Le buone pratiche agricole, al contrario ad esempio delle produzioni di biodiesel, possono garantire insieme cibo e cattura di CO2 . L’adattamento, dunque, non è arrendersi al cambio climatico ma intervenire per contrastarlo.</p>
    </intervention>
    <intervention id="4-026" speaker_id="23286" name="Graham Booth" is_mep="True" mode="spoken">
      <p sl="en">Signor Presidente, l’UE è orgogliosa del suo impegno nei confronti delle raccomandazioni dell’IPCC di lottare contro il riscaldamento globale persuadendo gli Stati membri a stanziare finanziamenti massicci a favore dei progetti tesi al contenimento delle emissioni di carbonio. Ma lei ha puntato sul cavallo perdente?</p>
      <p sl="en">Il mese scorso, numerosi scienziati e climatologi eminenti di tutto il mondo si sono riuniti a New York e dopo due giorni di serie discussioni hanno emanato la dichiarazione di Manhattan, che afferma categoricamente che non esistono prove convincenti che le emissioni di CO2 provenienti dall’industria moderna abbiano causato, stiano causando o causeranno in futuro catastrofici cambiamenti climatici; e che l’adattamento, necessario, è decisamente più economico di qualsiasi tentativo di mitigazione. Raccomandano ai leader del mondo di respingere le opinioni espresse dall’IPCC delle Nazioni Unite, nonché lavori popolari, ma erronei, quali An Inconvenient Truth , e che quindi le tasse, i regolamenti e altri interventi intesi alla riduzione delle emissioni di CO2 devono essere tutti messi da parte.</p>
      <p sl="en">Infine, Lord Lawson, che è membro della commissione speciale sul cambiamento climatico della House of Lords , afferma quanto segue: “La temperatura media di Helsinki è inferiore a 5°C. A Singapore supera i 27°C – una differenza di 22°. Se gli esseri umani possono affrontare questa situazione con successo, non si comprende il motivo per cui non dovrebbero essere in grado di adattarsi a un cambiamento di circa 3° quando hanno a disposizione 100 anni per farlo”.</p>
      <p sl="en">Le raccomando di tenere conto dei pareri espressi nella dichiarazione di Manhattan.</p>
    </intervention>
    <intervention id="4-027" speaker_id="28359" name="Jana Bobošíková" is_mep="True" mode="spoken">
      <p sl="cs">Nonostante i miei dubbi che i cambiamenti di temperatura che stiamo osservando siano stati causati da attività umane, vorrei sostenere alcuni dei punti di base della relazione dell’onorevole Sacconi. Al pari del relatore, ritengo che nel Libro verde manchi un’analisi della dimensione socioeconomica e delle conseguenze prevedibili per le popolazioni interessate, nonché delle questioni di interdipendenza fra singoli settori in termini di adattamento all’impatto. Sostengo anche la richiesta rivolta al Consiglio di abbassare le soglie per la mobilitazione del Fondo di solidarietà dell’UE e alla Commissione di condurre uno studio sull’economia dell’adattamento al fine di sviluppare scenari che definiscano un bilancio finanziario dei costi e dei benefici dell’adattamento.</p>
      <p sl="cs">Onorevoli colleghi, credo fermamente che, se vogliamo agire nell’interesse dei cittadini dell’UE, dovremmo investire nella ricerca, nello sviluppo e nell’istruzione nel settore dell’energia nucleare. Le scoperte scientifiche mostrano che l’energia nucleare non produce CO2 e che minimizza l’aggravamento del cambiamento climatico. Nello stesso tempo, è la tecnologia al silicone meno costosa ed è anche affidabile e sicura. Ritengo che sia un errore che il Libro verde della Commissione, che stiamo discutendo qui oggi, faccia solo un riferimento marginale all’energia nucleare.</p>
    </intervention>
    <intervention id="4-028" speaker_id="2209" name="Agnes Schierhuber" is_mep="True" mode="spoken">
      <p sl="de">Signor Presidente, signor Commissario, onorevoli colleghi, l’agricoltura e la silvicoltura sono fra i settori economici più duramente colpiti dal cambiamento climatico e sono quindi fortemente interessate all’attuazione di efficienti misure di protezione climatica, anche a livello globale. Tutti gli Stati – in particolare i paesi in via di sviluppo – devono essere coinvolti nel regime per il periodo post-Kyoto. Sono essenziali obiettivi vincolanti per i paesi in via di sviluppo, ma le emissioni devono essere ridotte entro un periodo ragionevole.</p>
      <p sl="de">Attraverso la zootecnica e l’uso di fertilizzanti, l’agricoltura contribuisce alle emissioni dei gas serra. Diversamente dall’industria, dai trasporti e dal riscaldamento dello spazio, tuttavia, queste sono emissioni naturali. Vorrei fornirvi alcuni esempi: in Austria, l’agricoltura produce solo l’8,66 delle emissioni. Sin dal 1990, queste emissioni sono diminuite del 14per cento circa. Oltre alla gestione dei rifiuti, l’agricoltura austriaca è l’unico settore ad avere già conseguito il – 13 per cento degli obiettivi di Kyoto per l’Austria.</p>
      <p sl="de">Le opportunità offerte dall’agricoltura sono, fra l’altro, lo stoccaggio di CO2 nei terreni, l’uso ottimale dell’humus e la produzione di biomassa come risorsa energetica. Sottolineerei, signor Presidente, che anche l’industria ha compiuto grandi sforzi per mantenere le sue emissioni quanto più basse possibile.</p>
      <p sl="de">Attualmente, circa il 9 per cento delle emissioni dei gas serra nell’UE proviene dall’agricoltura, il che significa che essa, ad esempio, inquina molto meno rispetto all’uso di energia, con il 59 per cento, o dei trasporti, con il 21 per cento. Signor Commissario, se vogliamo affrontare realmente il cambiamento climatico, il risparmio energetico e l’aumento dell’efficienza energetica devono essere i nostri obiettivi.</p>
    </intervention>
    <intervention id="4-029" speaker_id="36281" name="Silvia-Adriana Ţicău" is_mep="True" mode="spoken">
      <p sl="ro">I cambiamenti climatici sono sempre più evidenti e l’umanità dovrebbe modificare il suo comportamento, prestando più attenzione alla protezione dell’ambiente.</p>
      <p sl="ro">L’Europa sta già lottando con elevatissime temperature in estate, siccità seguite da forti piogge e inondazioni, temporali violenti e desertificazione di vaste zone, specialmente nelle regioni meridionali e orientali.</p>
      <p sl="ro">Neppure la Romania è esente dagli effetti del cambiamento climatico. Negli ultimi anni, abbiamo assistito a inondazioni devastanti, giornate calde, temporali violenti, desertificazione delle regioni nella parte meridionale e orientale del paese, calo delle precipitazioni. Tutto questo ha portato alla perdita di vite umane, a ingenti danni materiali e alla riduzione della produzione agricola.</p>
      <p sl="ro">L’Europa deve intraprendere un’azione decisa oggi per ridurre gli effetti del cambiamento climatico. L’Europa deve agire per una migliore gestione delle risorse idriche, la protezione contro le inondazioni, la depurazione delle acque reflue, la protezione delle zone costiere, l’aumento dell’efficienza energetica, la riduzione delle emissioni dei gas serra, l’adozione di un’agricoltura meno inquinante, l’impiego di trasporti ecologici, l’arresto della deforestazione.</p>
      <p sl="ro">Un’attenzione speciale va riservata alle zone in via di desertificazione. L’Europa dovrebbe esaminare la possibilità di investire in un sistema di irrigazione che assisterebbe gli Stati membri che corrono il rischio di vedere ridotta la loro produzione agricola a seguito della desertificazione, costruendo o migliorando i loro sistemi di irrigazione.</p>
      <p sl="ro">Mi congratulo con la Commissione per il Libro verde su una nuova politica di mobilità urbana; il 20 per cento degli automobilisti europei potrebbe servirsi dei trasporti pubblici. Inoltre, la riduzione dei limiti di velocità ci consentirebbe di lottare contro l’effetto serra.</p>
      <p sl="ro">L’inserimento dell’aviazione nel regime di scambio dei certificati di emissione è un primo passo avanti. Anche l’introduzione del trasporto marittimo in quel regime è presa in considerazione.</p>
      <p sl="ro">Purtroppo, l’attuale bilancio dell’Unione non integra le necessarie azioni per una riduzione sufficiente e coerente del cambiamento climatico. Il bilancio destinato al cambiamento climatico è modesto.</p>
    </intervention>
    <intervention id="4-030" speaker_id="28209" name="Anne Laperrouze" is_mep="True" mode="spoken">
      <p sl="fr">Signor Presidente, signor Commissario, onorevoli colleghi, gli effetti del cambiamento climatico sono evidenti e si accentueranno. Siamo consapevoli oggi che, nonostante l’attuazione di un’ambiziosa politica di lotta contro il cambiamento climatico, possiamo solo stabilizzare il fenomeno e che dobbiamo, quindi, adattarci alle sue conseguenze.</p>
      <p sl="fr">Ai fini dell’adattamento al cambiamento climatico, saranno necessari sforzi finanziari ambiziosi in diversi settori, i più importanti dei quali mi sembra siano: la salute, l’agricoltura, la protezione dell’acqua, gli alloggi e la migrazione delle popolazioni. A tal fine, la nostra politica di sostegno alla ricerca europea dovrebbe dare priorità a questi settori. La lotta contro le emissioni dei gas serra e l’adattamento al cambiamento del clima dovrebbero diventare condizioni obbligatorie per la distribuzione dei finanziamenti europei.</p>
      <p sl="fr">E’ un problema mondiale, occorrono quindi risposte mondiali. L’Unione europea deve fare tutto il possibile perché sia attuata, a livello internazionale, una politica di adattamento al cambiamento climatico. In sede di elaborazione dei piani sia sanitari che agricoli, questa politica deve tenere conto delle catastrofi naturali sempre più frequenti e deve applicarsi in via prioritaria ai paesi più vulnerabili, ovvero i paesi più poveri. Proprio mentre possiamo sperare di cogliere i frutti della nostra ricerca europea, dobbiamo garantire che anche i paesi in via di sviluppo ne traggano vantaggio. Potrebbero essere realizzati trasferimenti di tecnologie verso i paesi terzi senza aspettare necessariamente una contropartita.</p>
      <p sl="fr">Ma l’adattamento al clima non si limita soltanto a un maggiore impiego delle tecnologie. Occorre altresì una riflessione su alcune pratiche ereditate dalle generazioni passate. Per essere più concreta, nella mia regione, il sudovest della Francia, le vecchie aziende agricole sono orientate verso sud. Il motivo è che gli abitanti si erano resi conto che l’orientamento della casa li proteggeva dai venti dell’est e dell’ovest, portava loro luminosità e soprattutto calore in inverno e freschezza d’estate, grazie all’ombra degli alberi. Erano case bioclimatiche.</p>
      <p sl="fr">Oggi, queste pratiche sono trascurate, eppure sono così semplici. Ritroviamo questi gesti semplici e sensati, e continuiamo a incoraggiare la ricerca sul miglioramento degli alloggi. E’ infatti in questo settore che conviene trovare soluzioni per evitare, ad esempio, l’impiego di energia per la climatizzazione delle case. Occorre sottolineare l’importanza del rendimento energetico degli edifici.</p>
      <p sl="fr">Infine, dobbiamo procedere alla sensibilizzazione dei cittadini all’educazione e alla formazione. E’ opportuno, infatti, trasmettere alle giovani generazioni le azioni appropriate e ponderate e, va da sé, che la nostra generazione le apprenda.</p>
      <p sl="fr">Concludo ringraziando l’onorevole Sacconi per l’ottimo e raffinato lavoro.</p>
    </intervention>
    <intervention id="4-031" speaker_id="28586" name="Dimitrios Papadimoulis" is_mep="True" mode="spoken">
      <p sl="el">Signor Presidente, signor Commissario, ho ascoltato con interesse il suo discorso di apertura. Deve sapere che può contare su molti alleati qui in quest’Assemblea, ma temo che nella Commissione vi siano molte meno persone che sostengono questi suoi obiettivi.</p>
      <p sl="el">Per essere all’avanguardia nella lotta contro il cambiamento climatico, l’UE deve mostrare soprattutto coerenza nei suoi annunci. Di conseguenza, quando lei giustamente parla dell’integrazione e afferma che dobbiamo ridurre i gas serra, la Commissione non può finanziare la continua dipendenza dell’UE dal carbonio e dal petrolio. La politica estera della Commissione e del Consiglio deve fare pressioni su Bush, non lusingarlo, a impegnarsi con questi accordi. La politica deve aiutare i paesi più poveri con un trasferimento di tecnologia e un pacchetto di risorse di modo che possano partecipare all’alleanza globale. Lei deve ascoltare anche le critiche mosse dal Parlamento europeo su questa ossessione dei biocombustibili, che stanno distruggendo la foresta amazzonica, danneggiano il clima globale, fanno raddoppiare i prezzi degli alimenti e quindi mettono sotto pressione le parti più povere della società.</p>
      <p sl="el">Per concludere, signor Commissario, noi siamo con lei, ma lei deve adoperarsi di più per convincere la Commissione stessa.</p>
      <a text="(Applausi)"/>
    </intervention>
    <intervention id="4-032" speaker_id="28119" name="Kathy Sinnott" is_mep="True" mode="spoken">
      <p sl="en">Signor Presidente, il cambiamento climatico è una sfida per tutti noi. Dobbiamo ricordare che condividiamo questo mondo non solo con le persone che vivono oggi, ma anche con quelle che verranno in futuro. Tuttavia, se vogliamo che le nostre politiche siano efficaci, dobbiamo distinguere fra il cambiamento climatico provocato dall’uomo e quello naturale. Il primo è l’effetto delle nostre attività, l’altro è un processo naturale. I nostri paesaggi, i terreni e i sistemi fluviali sono tutti il risultato del cambiamento climatico naturale e continuo. Il cambiamento climatico provocato dall’uomo non ha scusanti. La risposta è il cambiamento – cambiamento di combustibili, cambiamento dei consumi e cambiamento dei cuori.</p>
      <p sl="en">Fare questa distinzione non equivale a dire che il cambiamento climatico naturale non genera preoccupazioni, ma la risposta è l’adattamento. Gli archeologi dicono che, in passato, quando i climi sono cambiati, le persone che potevano si adattavano, mentre quelle che non potevano morivano. Oggi, noi umani abbiamo scavato in profondità. Le nostre case e città sono cementate nella crosta terrestre. Le nostre abitudini e gli habitat sono diventati inflessibili. Avere un’era glaciale e un’era di calore non è previsto nella nostra agenda al momento: “per favore, torna fra un’eternità”.</p>
      <p sl="en">La risposta al cambiamento naturale è una pianificazione lungimirante, una preparazione intelligente e il buon senso. Non costruire su pianure alluvionali. Piantare boschi caducifogli. Arginare le coste in pericolo. Dobbiamo bilanciare il nostro approccio al cambiamento climatico fra cambiamento e adattamento, fra quello provocato dall’uomo e quello naturale, e usare i nostri fondi in modo appropriato affinché siano efficaci.</p>
    </intervention>
    <intervention id="4-033" speaker_id="24029" name="Koenraad Dillen" is_mep="True" mode="spoken">
      <p sl="nl">Signor Presidente, onorevoli colleghi, la lotta contro il riscaldamento globale non è una lotta solo europea, deve diventare una lotta dell’intero pianeta. In caso contrario, tutti i nostri grandi piani non avranno senso e saranno allora solo gli europei a compiere di nuovo enormi sforzi per risultati che rimarranno solo una goccia nell’oceano.</p>
      <p sl="nl">Anche oggi non dobbiamo escludere il dinamismo europeo. Abbiamo di nuovo obiettivi importanti e irraggiungibili. Il Vertice europeo di marzo di quest’anno ha stabilito che le emissioni dei gas serra devono ridursi del 20 per cento entro il 2020 e l’energia rinnovabile deve garantire il 20 per cento del fabbisogno dell’Unione. Ma rimane ovviamente un interrogativo di maggior rilievo: chi pagherà?</p>
      <p sl="nl">Per il piano climatico, le imprese e i consumatori dovrebbero contribuire con circa 60 miliardi di euro l’anno, il che per il mio paese, il Belgio, equivarrebbe a 2 miliardi di euro l’anno e globalmente ad almeno 200 euro per cittadino. Non solo si profila un enorme aumento delle tasse, ma è inoltre un fattore che minaccia di costringere le imprese a trasferirsi all’estero, dove la legislazione in materia ambientale è meno severa.</p>
      <p sl="nl">“Curare i sintomi” rimane quindi il motto finché gli attori sulla scena mondiale non saranno pronti a compiere gli sforzi necessari</p>
    </intervention>
    <intervention id="4-035" speaker_id="28399" name="Antonio López-Istúriz White" is_mep="True" mode="spoken">
      <p sl="es">Grazie, signor Presidente. Innanzi tutto desidero congratularmi con l’onorevole Sacconi per l’interrogazione che ci dà l’opportunità di discutere qui, oggi, del cambiamento climatico. I miei colleghi interverranno su aspetti più tecnici, ma vorrei cogliere l’occasione per ringraziare il Commissario e, soprattutto, esprimergli il mio appoggio per tutto quello che sta realizzando in questa materia: è stato uno dei precursori e uno dei primi a parlare di cambiamento climatico qui, a Bruxelles.</p>
      <p sl="es">Chiedo anche, soprattutto, che si tenga conto delle particolarità geografiche e di una zona nello specifico, e non la sorprenderà: le isole. Le meravigliose isole greche, così come le Isole Baleari, che io rappresento, possono essere compromesse nel futuro dai cambiamenti climatici che possono verificarsi. Credo che la Commissione non possa riconoscere esclusivamente la specificità delle regioni ultraperiferiche, ma deve includere anche il fattore dell’insularità, nonché, ovviamente, le regioni montagnose e costiere.</p>
      <p sl="es">Gli studi dell’Instituto Español de Oceanografía , fra gli altri, sottolineano che il Mar Mediterraneo sta subendo un processo accelerato di riscaldamento e un innalzamento del livello delle acque, il che potrebbe avere notevoli ripercussioni sul litorale, specialmente sulle spiagge, che sarebbero inondate, con un conseguente impatto sul turismo, che è la nostra principale fonte di reddito.</p>
      <p sl="es">Nell’esempio che ho citato, ovvero le Isole Baleari, le temperature sono notevolmente aumentate negli ultimi anni, il che p motivo di preoccupazione.</p>
      <p sl="es">Va riconosciuto, inoltre, in questo Libro verde, un impegno a sostenere le regioni che devono realizzare importanti investimenti per contrastare gli effetti del cambiamento climatico.</p>
      <p sl="es">Desidero concludere con una mia ambizione personale, che è quella del Partito popolare europeo, che l’Unione europea si metta in prima linea nel settore delle tecnologie esenti da carbonio o con ridotte emissioni di carbonio. Siamo convinti che una conversione rapida e audace verso le tecnologie più moderne ed efficaci non solo gioverà al nostro clima e fornirà la base per una soluzione globale, ma andrà anche a vantaggio dell’economia, perché ci renderà molto meno dipendenti dall’importazione dei combustibili fossili.</p>
    </intervention>
    <intervention id="4-036" speaker_id="4558" name="Dorette Corbey" is_mep="True" mode="spoken">
      <p sl="nl">Signor Presidente, signor Commissario, onorevoli colleghi, l’adattamento al cambiamento climatico deve ricevere subito più attenzione, perché qualunque cosa facciamo per contrastare il cambiamento climatico, dobbiamo anche investire per adeguare le società all’innalzamento dei livelli dei mari e dei fiumi o invece alla riduzione di acqua e alla siccità. Tutto questo ha effetti per la sicurezza, la gestione delle risorse idriche, il suolo, l’agricoltura, e anche, ovviamente, per la salute.</p>
      <p sl="nl">Alcune zone devono prepararsi a gravi siccità e a temperature più elevate. La soluzione in questo caso è costituita da sistemi di irrigazione e impianti puliti di desalinizzazione. Altre zone devono affrontare un’eccessiva presenza di acqua e devono investire nell’innalzamento delle dighe. Spetta agli Stati membri preparare piani, analizzare le conseguenze del cambiamento climatico e prepararsi.</p>
      <p sl="nl">Tre punti sono comunque importanti. Il primo: la solidarietà è realmente necessaria; alcuni paesi sono incoraggiati da altri e alcuni hanno più forza trainante degli altri. Va da sé che anche l’Unione europea ha una responsabilità comune.</p>
      <p sl="nl">Il secondo punto: deve esserci anche una fonte comune di finanziamento. Dobbiamo cercare fonti di finanziamento ed è ovvio considerare i Fondi strutturali, ma anche i proventi delle aste ETS.</p>
      <p sl="nl">In terzo luogo: la solidarietà deve valere anche per i paesi in via di sviluppo. Numerosi paesi africani e asiatici hanno contribuito a malapena al cambiamento climatico, ma ne subiscono le conseguenze negative. Al riguardo devono essere trovate fonti di finanziamento valide e solide ed anche in questo caso è ovvio considerare gli introiti ETS.</p>
    </intervention>
    <intervention id="4-037" speaker_id="37008" name="Jens Holm" is_mep="True" mode="spoken">
      <p sl="sv">In questa relazione, chiediamo l’adozione di misure per consentire all’agricoltura di assumersi la sua responsabilità verso il clima. L’agricoltura comprende l’allevamento del bestiame, che rappresenta il 18 per cento delle emissioni mondiali dei gas serra. Il diciotto per cento! E’ quanto dichiarato dalla FAO nella sua relazione “Livestock’s long shadow ” del 2006. Cosa possiamo fare per ridurre questo 18 per cento di emissioni? Quando il presidente dell’IPCC, Rajendra Pachauri, ci ha parlato nella commissione temporanea sul cambiamento climatico, ha chiesto una riduzione del consumo di carne. Ha ragione. Mai, prima, nella storia del mondo abbiamo mangiato così tanta carne come oggi. Dagli anni ‘50 la produzione mondiale di carne è aumentata di oltre cinque volte. Non è sostenibile. Vorrei chiedere al Commissario Dimas: concorda con Rajendra Pachauri che dovremmo mangiare meno carne? Chiedo al Commissario di elaborare un piano per la riduzione del consumo di carne.</p>
      <p sl="sv">Infine, alcuni suggerimenti; una campagna d’informazione sul cibo vegetariano, un invito agli Stati membri a introdurre tasse sulla carne in modo che possa diventare più costosa e il cibo vegetariano diventi più economico, la promozione del cibo vegetariano nelle nostre istituzioni dell’UE; ad esempio una settimana vegetariana nel Parlamento europeo, alla Commissione e al Consiglio sarebbe un buon inizio, moderno e verde per un’Unione più sostenibile.</p>
    </intervention>
    <intervention id="4-038" speaker_id="4347" name="Christine De Veyrac" is_mep="True" mode="spoken">
      <p sl="fr">Signor Presidente, signor Commissario, onorevoli colleghi, dico sì al pacchetto “clima” perché l’Europa deve trasmettere un segnale forte al mondo alla vigilia dell’apertura dei negoziati internazionali di Copenaghen.</p>
      <p sl="fr">Devo dirvi che dipendenti e imprenditori della mia circoscrizione sono estremamente preoccupati per la proposta di eliminare la gratuità delle quote di emissioni di CO2, che ormai verrebbero vendute all’asta.</p>
      <p sl="fr">Con questa proposta, l’Europa infliggerebbe a queste imprese una doppia penalizzazione, ovvero pagare per gli abusi di emissioni di CO2 oltre la quota, ma anche per qualsiasi emissione di CO2 a partire dalla prima tonnellata prodotta. Le imprese subirebbero quindi un aggravamento dei loro oneri senza precedenti.</p>
      <p sl="fr">Se questa norma si applicasse a livello internazionale, non ci sarebbero problemi, tutti si troverebbero nella stessa barca. Ma se questo limite viene imposto solo alle imprese europee, le si penalizza finanziariamente e si corre un rischio serio di delocalizzazione dell’occupazione al di fuori dell’Unione. Occorre allora rinunciare a quest’idea di fare pagare le emissioni di CO2 fin dalla prima tonnellata prodotta? Non lo credo, perché l’obiettivo finale è lodevole.</p>
      <p sl="fr">Ma conviene allora che l’Europa si doti di un meccanismo equo, tassando le importazioni provenienti da paesi che non compiono gli stessi sforzi ambientali delle imprese europee. Sì, creiamo una tassa sul carbonio perché lungi dall’essere uno strumento di protezionismo prudente, è uno strumento teso a garantire, negli scambi internazionali, una concorrenza equa e non distorta, obiettivo fondamentale dell’Unione europea e dell’OMC.</p>
      <p sl="fr">Per il resto, accolgo con favore le diverse proposte della Commissione. E’ positivo che sia incluso un altissimo numero di settori economici nei meccanismi, ETS o altri, di lotta contro il cambiamento climatico. Osservo in particolare che il settore dei trasporti, che spesso è additato, si appresta a dare il suo contributo, e lo apprezzo.</p>
      <p sl="fr">Per concludere, mi auguro che saremo in grado di raggiungere un accordo rapidamente, ovvero prima della fine dell’anno, e che il pacchetto “clima” potrà anche essere attuato quanto prima.</p>
    </intervention>
    <intervention id="4-039" speaker_id="34728" name="Matthias Groote" is_mep="True" mode="spoken">
      <p sl="de">Signor Presidente, signor Commissario, onorevoli colleghi, il cambiamento climatico è in atto e questo è un fatto scientificamente provato. La quarta relazione di valutazione dell’IPCC dichiara molto chiaramente che nessuna regione dell’Europa sarà risparmiata dai suoi effetti.</p>
      <p sl="de">E’ importante mantenere gli aumenti di temperatura al di sotto di 2°C. Tuttavia, anche un riscaldamento globale di meno di 2°C avrebbe conseguenze economiche e ambientali negative per alcune regioni europee.</p>
      <p sl="de">Ecco perché l’Europa deve agire adesso. Dobbiamo intraprendere le misure di adattamento adesso, e in molti settori politici. Tuttavia, il cambiamento climatico presenta anche opportunità, una delle quali per noi è prepararci al cambiamento climatico attraverso misure di adattamento.</p>
      <p sl="de">Mentre riflettiamo sulle misure di adattamento, dovremmo anche adeguare il processo di Lisbona al cambiamento climatico. Ciò offre un’opportunità per elaborare una politica industriale ispirata all’ambiente: una politica economica e industriale che separi la crescita economica dalle emissioni di CO2 e dei gas serra. Questa sarà la chiave del successo. Vorrei porre una domanda al Commissario: in che misura la Commissione sta discutendo del processo di Lisbona nel contesto del cambiamento climatico?</p>
      <p sl="de">Il secondo punto è questo: è importante garantire che anche i responsabili delle decisioni a livello locale e regionale siano informati degli effetti del cambiamento climatico nelle loro zone. Come inciderà il cambiamento climatico sulle singole regioni? Questo sarà molto importante in termini di pianificazione dello sviluppo, ad esempio, ed è il motivo per cui sostengo la richiesta inserita nella proposta di risoluzione che chiede la creazione di una banca dati europea che sia accessibile ai responsabili delle decisioni regionali come guida per la pianificazione dello sviluppo.</p>
    </intervention>
    <intervention id="4-040" speaker_id="28115" name="Mairead McGuinness" is_mep="True" mode="spoken">
      <p sl="en">Signor Presidente, potrei suggerire di smettere di litigare sul cambiamento climatico e di additare ogni settore come se fosse più colpevole e degli altri? Questa impressione è suscitata in particolare dal contributo dell’agricoltura. L’Europa da sola è impotente a fare qualsiasi cosa sul cambiamento climatico, ma può offrire la leadership così tanto necessaria. E’ indispensabile un’azione globale coordinata, e questo è chiaro.</p>
      <p sl="en">Vorrei soffermarmi in modo specifico sulla questione dell’agricoltura. Contribuisce al cambiamento climatico, ma ne è anche colpita, e questo è già stato affermato. Tuttavia, è importante ricordare che l’agricoltura produce cibo e senza cibo non andremo molto lontano. Se guardiamo alla domanda globale di cibo, è destinata a aumentare del 50 per cento in 20 anni, ma l’agricoltura, attraverso la cattura di carbonio, la digestione anaerobica, la piantagione di alberi l’energia eolica – e credo che sia la chiave –, può far parte di questo dibattito.</p>
      <p sl="en">Per quanto riguarda la situazione in Irlanda, abbiamo effettivamente ridotto le nostre emissioni dell’agricoltura del 3 per cento a partire dal 1990, ma guardiamo a cosa è successo ai trasporti, dove le emissioni sono aumentate del 163 per cento. Per l’industria la cifra è del 23 per cento, e per l’energia del 32 per cento. Il pericolo di additare l’agricoltura è che ridurremo il numero di capi di bestiame e ridurremo le emissioni in Europa, ma trasferiremo la produzione altrove e non faremo alcuna differenza. Quindi, dobbiamo fare attenzione.</p>
      <p sl="en">Le azioni tradizionali come zappare nel giardino in autunno e lasciarlo riposare in inverno, sono adesso impraticabili. Bene, sono colpevole perché lo faccio ancora. Cerchiamo di essere sensibili in questo dibattito. Cerchiamo di fare ricerca e sviluppo in modo da non tornare indietro, ma andare avanti con soluzioni positive. Guardiamo all’India. Ha il 17 per cento della popolazione mondiale, ma contribuisce solo al 4 per cento delle emissioni globali dei gas serra. Deve svilupparsi per prendersi cura della sua popolazione povera. Contribuirà al dibattito sul cambiamento climatico, ma può farlo solo se riconosce la sua reale situazione presente.</p>
      <p sl="en">Infine, posso dire che il Trattato di Lisbona, per la prima volta, ci dà la speranza di agire a livello globale sul cambiamento climatico, con l’Europa quale leader . Sulla base di quanto detto, mi auguro che la popolazione irlandese voterà uno schiacciante “sì” al Trattato di Lisbona.</p>
    </intervention>
    <intervention id="4-041" speaker_id="1970" name="María Sornosa Martínez" is_mep="True" mode="spoken">
      <p sl="es">Grazie signor Presidente, e grazie anche all’onorevole Sacconi per il suo lavoro.</p>
      <p sl="es">Abbiamo un problema. Per questo, gli investimenti pubblici e privati nella ricerca e sviluppo per combattere contro il cambiamento climatico sono estremamente importanti per garantire che le azioni di adattamento e di mitigazione siano quanto più efficaci possibile, in relazione ai limiti e alle conseguenze del cambiamento climatico.</p>
      <p sl="es">Ci attende un compito arduo, signor Commissario. Dobbiamo attuare misure in materia di efficienza energetica, promozione di energie rinnovabili, cogenerazione efficiente, uso efficiente di combustibili e di veicoli a motore, trasporto pubblico e illuminazione energeticamente efficiente, migliore gestione dei terreni da coltivazione e da pascolo e riduzione della deforestazione, senza dimenticare il miglioramento dell’uso dell’acqua, data la sua scarsità.</p>
      <p sl="es">Ma vorrei approfittare di questo intervento per formulare due richieste. La prima è rivolta a lei, signor Commissario. Le chiedo di rivedere con urgenza la politica sui biocombustibili, sia di prima che di seconda generazione.</p>
      <p sl="es">E la seconda richiesta è diretta al Consiglio, dato che, nonostante il fatto che l’aumento delle temperature e i cambiamenti delle precipitazioni, dovuti al cambiamento climatico, avranno ripercussioni sul suolo, ancora non si è raggiunto alcun accordo su a un quadro europeo adeguato per la protezione del suolo.</p>
      <p sl="es">Sarebbe molto importante assumerci senza indugi un impegno fermo.</p>
    </intervention>
    <intervention id="4-042" speaker_id="28165" name="Lambert van Nistelrooij" is_mep="True" mode="spoken">
      <p sl="nl">Signor Presidente, signor Commissario, onorevole Sacconi, onorevoli colleghi, quale coordinatore del gruppo PPE-DE per la politica regionale, vorrei sottolineare che questa risoluzione contiene punti molto importanti. Stabiliamo una relazione fra la politica di coesione e la gestione dei rischi come parti integranti e esplicite della futura politica regionale in Europa. Inoltre, anche la posizione delle regioni nell’Unione cambia a causa del cambiamento climatico. Pensiamo da un lato alla siccità, e dal’altro all’eccesso di acqua, con l’innalzamento del livello dei mari. Quest’ultimo sviluppo mi colpisce particolarmente, dato che rappresento i Paesi Bassi. Il mio paese si trova per metà sotto il livello del mare. Le dighe marine devono diventare più alte, ma bisogna considerare anche molte altre sfide tecnologiche. Questo vale ancora di più per altre parti del mondo. E’ anche positivo che cerchiamo un coordinamento con la strategia delle Nazioni Unite per la prevenzione dei rischi.</p>
      <p sl="nl">La coesione – e mi riferisco al Trattato di Lisbona – ottiene una nuova dimensione territoriale che dobbiamo elaborare e inserire nei nostri programmi finanziari. E’ qualcosa che accade anche vicino alle persone, nelle regioni e nelle città: ed è là l’Europa acquista voce in capitolo.</p>
      <p sl="nl">Signor Presidente, il PPE-DE è contrario alla prima parte del paragrafo 13, perché in questo momento non siamo favorevoli alla ridistribuzione dei fondi, ma alla determinazione di nuove priorità. E sta già accadendo. A titolo dei Fondi strutturali, sono stanziati già adesso più di 15 miliardi di euro, ad esempio per l’efficienza energetica, i biocombustibili, e così via. Vogliamo percorrere quella strada, vogliamo proseguire su quella strada per giungere in seguito anche ad una revisione del regolamento sui Fondi strutturali per avere più efficienza energetica. Questa è l’approccio del PPE-DE e prenderemo parte a dibattiti sulle prospettive finanziarie a lungo termine – ed è la seconda parte del paragrafo 13 – e l’iniziativa per una possibile ridestinazione, o rideterminazione di priorità, ma non in questo momento. Ciò può essere fatto meglio impegnando bilanci e settori, e non ridistribuendo in questo momento.</p>
    </intervention>
    <intervention id="4-043" speaker_id="28279" name="Justas Vincas Paleckis" is_mep="True" mode="spoken">
      <p sl="lt">Desidero lodare l’onorevole Sacconi per i significativi contributi al tempestivo Libro verde della Commissione sulla questione del cambiamento climatico.</p>
      <p sl="lt">Alcuni paesi, soprattutto del Nord, hanno già sviluppato una strategia a lungo termine per trattare il cambiamento climatico senza alcun incoraggiamento da Bruxelles, prevedendo azioni per il cambiamento climatico: protezione delle zone costiere, adozione di misure contro le inondazioni costiere, costruzione di case specificamente progettate. L’adozione del Libro bianco incoraggerà altri paesi a seguire il loro esempio.</p>
      <p sl="lt">Nel frattempo, i paesi dell’UE che hanno confini marittimi e oceanici – e ve ne sono 22 – dovrebbero studiare l’esperienza dei Paesi Bassi di resistenza al mare. Metà del territorio di quella nazione si trova sotto il livello del mare. Gli attuali sforzi della popolazione olandese di resistere agli assalti del mare e le enormi risorse che stanno stanziando contro tali assalti non hanno impedito la creazione di uno degli Stati più forti e fiorenti del mondo. Questo dimostra, quindi, che esiste la possibilità di adattamento.</p>
      <p sl="lt">Al recente incontro del Consiglio dell’UE, è stato dichiarato che la questione del cambiamento climatico è della massima importanza nella preparazione della politica di prevenzione e di protezione dell’UE. I conflitti e le guerre per acquisire zone adatte a viverci nonché le zone che forniscono acqua e cibo dovrebbero essere impediti prima che sia troppo tardi. Questo riguarda in particolare i paesi più poveri del mondo, che hanno contribuito di meno al cambiamento climatico. Quelli che hanno compiuto progressi a spese di altri dovrebbero ripagare il loro debito senza indugio.</p>
      <p sl="lt">In futuro, l’UE dovrebbe continuare ad avere la leadership per altri continenti e Stati e dare l’esempio di come adottare misure per impedire il cambiamento climatico, adattarsi alle nuove condizioni e trasformare le abitudini e le pratiche dei loro cittadini.</p>
    </intervention>
    <intervention id="4-044" speaker_id="4256" name="Ari Vatanen" is_mep="True" mode="spoken">
      <p sl="en">Signor Presidente, dovremmo mantenere la calma quando svolgiamo un dibattito, ma questo dibattito ci è sfuggito di mano e se ne è andato letteralmente via col vento, e con esso sono volate via l’onestà e la razionalità. Dovremmo essere onesti, ma dipingere un’immagine oscura è sempre stato conveniente dal punto di vista politico. Ha sempre ripagato. Ma dovremmo essere seri, guardare alle cifre e rimanere razionali e onesti.</p>
      <p sl="en">Le persone possono vivere a Helsinki con la sua temperatura media annua di 6°C, o possono vivere a Dakar con 30°C. Duemila anni fa, Giulio Cesare camminava sul Reno perché era ghiacciato. Mille anni fa, i Vichinghi erano in Groenlandia – ecco perché è chiamata Groenlandia. Pertanto, la temperatura non è un fine in sé, ma la prosperità delle persone è un fine in sé ed è quello che noi dimentichiamo.</p>
      <p sl="en">Perché abbiamo le emissioni? E’ il risultato della prosperità, e due terzi delle persone nel mondo vive tuttora in povertà. La famiglia umana è sistemata come in una scalinata; noi, i privilegiati, ci troviamo in cima, e vi sono quattro miliardi di persone sotto di noi che, letteralmente, vogliono venire alla luce, perché due miliardi di persona non hanno neppure l’elettricità.</p>
      <p sl="en">Qual è quindi la nostra risposta? La nostra risposta è migliorare la nostra tecnologia. A tal fine, abbiamo bisogno di denaro e abbiamo bisogno che la nostra economia cresca. Non possiamo avere denaro se sprechiamo e danneggiamo la nostra economia applicando misure che sono controproducenti e molto costose.</p>
      <p sl="en">Il Commissario non ha nemmeno menzionato la parola chiave “nucleare” nel suo discorso di apertura. Se non siamo onesti in questo dibattito, non saremo leader seri. In sintesi, siamo un poco come quell’uomo il cui tetto perde, ma invece di ripararlo, inizia a tappezzare la cantina. Non è così che costruiremo il nostro futuro.</p>
    </intervention>
    <intervention id="4-045" speaker_id="4326" name="Cristina Gutiérrez-Cortines" is_mep="True" mode="spoken">
      <p sl="es">Grazie signor Presidente. Penso che il ruolo dell’adattamento e il documento sull’adattamento siano importanti. Credo, tuttavia, che il problema del cambiamento climatico sia un “work in progress ” dove apprendiamo e comprendiamo costantemente quello che accade e quali sono le soluzioni possibili.</p>
      <p sl="es">Penso sia essenziale che tutta la politica non possa procedere con un approccio dall’alto verso il basso. Se vogliamo avere una leadership , dobbiamo avere chi ci segue, altrimenti, il leader rimane solo. E può accadere che l’Europa, se avanza troppo velocemente, se mette in crisi l’industria, se attua solo politiche – metapolitiche direi – dall’alto verso il basso, non potrà funzionare. Dobbiamo mobilitare tutti i sistemi di intervento nel territorio, coinvolgere la società con entusiasmo e adattarci alla capacità di adattamento della stessa società, perché non possiamo perdere il nostro benessere.</p>
      <p sl="es">Al riguardo, correi anche sottolineare che in questo documento si parla molto poco dell’adattamento sul terreno, ma è qualcosa di cui si deve parlare. Soprattutto quando parliamo del tema “acqua”, che è fondamentale e che sarà – se non lo è già – l’elemento più colpito dalle conseguenze del cambiamento climatico, dobbiamo tenere conto della ricerca di consensi e di azioni sul terreno – azioni a volte umili – per la permeabilità del suolo, la riforestazione, la cattura degli eccessi, l’uso di invasi esistenti come se fossero serbatoi per accumulare gli eccessi d’acqua, la reale possibilità di distribuzione delle poche risorse che ci rimangono, evitando che l’acqua finisca in mare e vada perduta. E questo a volte richiede uno sforzo di ritorno al passato, alle tradizioni esistenti e, altre volte, di perdita di pregiudizi a favore di soluzioni quali, ad esempio, il ricarico degli acquiferi e altre serie di misure essenziali.</p>
      <p sl="es">Pertanto, chiedo politiche integrate, politiche assolutamente sistemiche che possiamo adattare anche alla società, che deve ascoltare le nostre raccomandazioni e rispettarle. Se la società non è dietro di noi, con entusiasmo, non raggiungeremo nulla. Ecco perché dobbiamo cercare consensi e ascoltare tutti.</p>
    </intervention>
    <intervention id="4-046" speaker_id="28173" name="Zita Pleštinská" is_mep="True" mode="spoken">
      <p sl="sk">La proposta di risoluzione in risposta all’interrogazione orale avanzata dalla commissione temporanea sul cambiamento climatico sembra coerente, ma a mio avviso non presta sufficiente attenzione alle risorse idriche, che possono mitigare i problemi micro e macroclimatici causati dal drenaggio dei terreni e quindi contribuire ad un clima più sano.</p>
      <p sl="sk">Le proposte dell’Assemblea sono conformi a un paradigma superato, basato sulla gestione efficace delle risorse idriche esistenti.</p>
      <p sl="sk">Il nuovo paradigma idrico richiede il rinnovo delle risorse idriche nella campagna e il miglioramento del ciclo idrico al fine di garantire gradualmente una di acqua sufficiente per tutti. L’obiettivo del paradigma è adattare l’attuale situazione del drenaggio di grandi aree in conseguenza della deforestazione, dell’agricoltura o delle attività fognarie.</p>
      <p sl="sk">Il drenaggio del solo riduce l’evaporazione, cambia il calore solare in calore metabolico e trasforma gli enormi flussi di energia in esso presenti. Anche la più piccola riduzione di 1 mm attraverso l’evaporazione in una zona della grandezza della Slovacchia corrisponde in una giornata assolata al rilascio di calore metabolico equivalente alla produzione annuale di tutte le centrali nucleari in Slovacchia.</p>
      <p sl="sk">Onorevoli colleghi, vorrei ringraziare l’onorevole Sacconi e il Commissario Dimas per i loro sforzi. Mi auguro di avere saputo attirare la vostra attenzione su queste nuove idee.</p>
    </intervention>
    <intervention id="4-047" speaker_id="4382" name="Avril Doyle" is_mep="True" mode="spoken">
      <p sl="en">Signor Presidente, innanzi tutto vorrei sottolineare che alcuni colleghi e io avevamo presentato originariamente una serie di emendamenti a questa relazione, relativi in modo specifico a questioni importanti, quali l’effetto del cambiamento climatico sulla biodiversità e la confusione che si sta facendo strada fra i paesi in via di sviluppo, ed entrambe le questioni devono essere trattate senza ulteriori indugi.</p>
      <p sl="en">La credibilità dell’UE sulle politiche in materia di cambiamento climatico e le nostre richieste di essere al centro di qualsiasi accordo internazionale sullo scambio delle emissioni dopo il 2012 dipenderanno dalla nostra volontà politica di spendere soldi laddove necessario, quando si tratta di stanziare le risorse provenienti dalla messa all’asta dei crediti di emissione, e questo potrebbe raggiungere 40 miliardi di euro l’anno.</p>
      <p sl="en">Un generoso finanziamento a favore del trasferimento di tecnologia, misure di adattamento e di mitigazione e altri interventi saranno la dimostrazione dell’accettazione della nostra responsabilità storica verso i paesi terzi, quelli che più probabilmente sopporteranno il peso del cambiamento climatico, fra cui avverse condizioni meteorologiche, desertificazione, inondazioni costiere e gravi penurie d’acqua.</p>
      <p sl="en">Su questo punto, la legislazione del regime di scambio delle emissioni dell’UE, per il quale sono relatrice, deve includere una certa direzione politica sui proventi delle aste, che metteranno alla prova l’impegno, la determinazione e la comprensione del Consiglio in relazione all’obiettivo di 2°C e, potrei dire, la sua comprensione del grave impatto globale del cambiamento climatico, mentre lottiamo per creare economie con ridotte emissioni di carbonio nell’UE, come nostro contributo per il raggiungimento di un accordo globale a Copenaghen.</p>
    </intervention>
    <intervention id="4-048" speaker_id="29019" name="Erna Hennicot-Schoepges" is_mep="True" mode="spoken">
      <p sl="fr">Signor Presidente, la settimana scorsa sono stato in Argentina con la delegazione di Mercosur. Ho potuto constatare che nessuno dei nostri interlocutori politici era preoccupato per il cambiamento climatico. Si è parlato per lo più di un aumento delle superfici destinate alla coltivazione della soia e di deforestazione per acquisire ulteriori superfici coltivabili. Anche la nostra delegazione non aveva tematizzato debitamente l’argomento.</p>
      <p sl="fr">Pongo quindi la domanda seguente: forse noi, in Europa, stiamo attuando una politica a due velocità? Non dovremmo piuttosto coordinare ovunque la nostra posizione, sapendo che la politica del cambiamento climatico è una politica di ridistribuzione delle risorse? E’ una politica di giustizia fondamentale che deve essere applicata a livello mondiale.</p>
    </intervention>
    <intervention id="4-049" speaker_id="39317" name="Anni Podimata" is_mep="True" mode="spoken">
      <p sl="el">Signor Presidente, signor Commissario, vorrei illustrare oggi un argomento collegato al cambiamento climatico. Nel dibattito di oggi, nessuno ha menzionato la recente comunicazione della Commissione europea sul rafforzamento della capacità di risposta ai disastri dell’Unione. La comunicazione ha un allegato speciale, intitolato “Incendi boschivi", che si riferisce ai grandi incendi catastrofici che hanno colpito l’Europa meridionale, e la Grecia in particolare, la scorsa estate.</p>
      <p sl="el">Questi incendi sono legati al cambiamento climatico. Credo che vi sia un’urgente necessità di adottare misure preventive in Europa, soprattutto nel sud che, secondo l’IPCC, è più suscettibile agli incendi e sta già affrontando frequenti situazioni di condizioni atmosferiche estreme. Per questo morivo, signor Commissario, vi è l’urgente necessità che l’UE prenda misure sia a medio termine sia immediate per garantire che eventi come quelli dell’anno scorso non si ripetano anche la prossima estate.</p>
    </intervention>
    <intervention id="4-050" speaker_id="23706" name="Miloslav Ransdorf" is_mep="True" mode="spoken">
      <p sl="cs">Per quanto nuovo e sorprendente possa sembrare, è vero che anche il passato è stato testimone di grandi cambiamenti e cicli climatici. Credo che gli studi sulla climatologia storica saranno fra gli strumenti più importanti per rispondere a questa sfida. Abbiamo a nostra disposizione lavori come Storia verde del mondo di Clive Ponting o gli scritti dello storico francese Emmanuel le Roy Ladurie. A mio avviso, dobbiamo renderci conto che nel passato le persone erano in grado di affrontare i cambiamenti nell’ambiente naturale. Ad esempio, nel mio paese, la Repubblica ceca, uno degli ambienti naturali più armoniosi si trova nel bacino boemo meridionale. Poche persone si rendono conto che è un paesaggio artificiale. Questa zona, che è stata creata dall’uomo, era un acquitrino, mentre oggi ha un lago ed è una delle mete turistiche più popolari.</p>
    </intervention>
    <intervention id="4-051" speaker_id="photo_generic" name="Stavros Dimas" is_mep="True" mode="spoken">
      <p sl="en">Membro della Commissione . − Signor Presidente, vorrei ringraziare tutti gli oratori per i loro importanti e interessanti contributi. Quando completeremo il nostro Libro bianco sull’adattamento, terremo conto di quanto è stato espresso oggi e della risoluzione che il Parlamento europeo sta raccomandando.</p>
      <p sl="en">Vorrei sottolineare che, senza il sostegno costante di quest’Assemblea, la maggior parte delle nostre politiche attuate oggi non sarebbero state adottate, e il ruolo leader dell’Unione europea nel mondo non avrebbe fatto sperare nel raggiungimento di un accordo internazionale a Copenaghen nel 2009.</p>
      <p sl="en">Il nostro obiettivo principale è avere un accordo internazionale per lottare contro il cambiamento climatico e adattarci alle condizioni climatiche in evoluzione, al quale parteciperanno tutti i paesi del mondo, e soprattutto gli Stati Uniti e altri grandi responsabili di emissioni, perché così la lotta contro il cambiamento climatico sarà efficace. Certo, gli sforzi dell’Unione europea non saranno sufficienti, ma non possiamo sperare di ottenere un accordo internazionale se non diventiamo leader attivi al riguardo.</p>
      <p sl="en">Oggi ho sentito di nuovo esprimere alcuni dubbi sulla scienza. Penso che la questione sia stata più o meno trattata. Vi è quasi un consenso a livello scientifico che il cambiamento climatico è antropogenico, è causato cioè dalle attività umane. Sono pochi gli scienziati che seguono un altro pensiero. Alcuni pensano tuttora che il mondo sia piatto, anche negli Stati Uniti, ma non sono più considerati seriamente.</p>
      <p sl="en">La settimana scorsa, una relazione dell’Organizzazione mondiale della sanità ha sottolineato l’impatto sulla salute provocato dalle condizioni climatiche e dai cambiamenti del clima, e la NASA ci ha avvertiti che il cambiamento climatico sta procedendo più velocemente del previsto. Pertanto, dobbiamo agire basandoci su quello che la scienza ci dice.</p>
      <p sl="en">Per quanto riguarda il costo: se agiamo più tardi, pagheremo di più; se agiamo adesso, pagheremo molto meno e eviteremo anche l’impatto irreversibile del cambiamento climatico sul nostro pianeta. Abbiamo un dovere per noi stessi e per le prossime generazioni: lasciare il mondo almeno nella stessa condizione in cui l’abbiamo ereditato.</p>
      <p sl="en">Abbiamo anche un dovere morale, che numerosi deputati hanno sottolineato, verso quelli che non hanno contribuito alla formazione del fenomeno serra – i paesi meno sviluppati del mondo, che non solo hanno un reddito bassissimo pro capite , ma hanno contribuito solo per una piccolissima frazione alla formazione di questo fenomeno.</p>
      <p sl="en">Pertanto, l’adattamento, insieme agli sforzi per la mitigazione, è assolutamente necessario, e dobbiamo farlo aiutando i paesi meno sviluppati e prendendo le giuste misure anche nell’Unione europea.</p>
      <p sl="en">Ho sentito vari esempi di cosa sta accadendo proprio adesso, ad esempio la questione importante delle risorse idriche. Abbiamo la legislazione – la direttiva quadro sulle acque – che riguarda questa preziosissima e scarsa risorsa, ma abbiamo anche adottato di recente una comunicazione sulla scarsità di acqua e sulla siccità, perché sta diventando un problema molto importante e urgente che dobbiamo affrontare.</p>
      <p sl="en">Ancora per quanto riguarda il costo, pochi oratori hanno menzionato la questione delle aste e come inciderà sulle nostre industrie a intensità di energia o altri settori dell’economia. Vorrei chiarire un equivoco per sdrammatizzare la questione. Il reddito che sarà generato dalle aste non andrà nelle tasche dell’Unione europea o di altri, ma andrà ai ministeri delle Finanze degli Stati membri che metteranno all’asta i diritti. Questo dovrebbe essere compreso chiaramente. Questo denaro potrebbe oscillare fra i 30 miliardi e i 50 miliardi di euro ogni anno, e abbiamo raccomandato – e mi auguro che il Parlamento europeo concorderà – che parte di esso dovrebbe andare alle politiche per l’adattamento. I finanziamenti quindi sono pronti, se abbiamo la volontà politica di andare avanti accettando il principio di stanziare un certo importo di questi 30-50 miliardi di euro l’anno per le politiche sull’adattamento.</p>
      <p sl="en">Vorrei parlare più a lungo, perché è una questione molto importante e sono state poste diverse domande, ma vorrei ringraziarvi ancora una volta per i vostri contributi. Continueremo a cooperare strettamente con voi e la commissione temporanea sul cambiamento climatico per formulare le nostre politiche e lavoreremo duramente, specialmente in questi due anni, per raggiungere un accordo a Copenaghen.</p>
    </intervention>
    <intervention id="4-052" speaker_id="4308" is_mep="True" mode="spoken" role="Presidente">
      <p sl="unknown">Comunico di avere ricevuto una proposta di risoluzione ai sensi dell’articolo 108, paragrafo 5, del Regolamento.</p>
      <p sl="unknown">La discussione è chiusa.</p>
      <p sl="unknown">La votazione si svolgerà alle 11.00.</p>
      <p sl="unknown">Dichiarazioni scritte (articolo 142)</p>
    </intervention>
    <intervention id="4-053" speaker_id="28511" name="Bairbre de Brún" is_mep="True" mode="written">
      <p sl="ga">Dovrebbe essere perfettamente chiaro per tutti già da adesso che dobbiamo prepararci al cambiamento climatico. La nostra società e l’economia devono cambiare al pari del nostro clima.</p>
      <p sl="ga">Quale organizzazione sovranazionale, l’Unione europea svolge un ruolo speciale per garantire la giusta preparazione e il coordinamento dei suoi Stati membri. Le azioni compiute a livello di UE dovrebbero essere ambiziose e conformi alla realtà scientifica dei nostri tempi. Accelerare la pianificazione può aiutarci a trattare gli effetti più avversi del cambiamento climatico.</p>
      <p sl="ga">L’UE dovrebbe essere generosa nelle sue relazioni esterne con i paesi in via di sviluppo e aiutarli a adattarsi al cambiamento climatico – un fenomeno per il quale non sono responsabili, ma dal quale essi soffriranno in misura sproporzionata. Le future misure commerciali concluse con il mondo in via di sviluppo dovrebbero tenere conto di questo aspetto se vogliono essere eque in ogni caso.</p>
    </intervention>
    <intervention id="4-054" speaker_id="23816" name="András Gyürk" is_mep="True" mode="written">
      <p sl="hu">Il fatto che il Libro verde della Commissione europea sintetizzi tutti gli strumenti che abbiamo a nostra disposizione per mitigare le conseguenze negative del cambiamento climatico deve essere apprezzato. Per quanto lungimiranti possano essere le proposte dell’Unione europea, ispirate dal desiderio di lottare contro il cambiamento climatico, dobbiamo già fare i conti con l’impatto del cambiamento climatico.</p>
      <p sl="hu">I dati disponibili mostrano che alcuni paesi sono colpiti di più rispetto agli altri dal ritmo crescente del riscaldamento globale. Uno di questi paesi è l’Ungheria, dove la portata del cambiamento negli ultimi decenni ha superato di gran lunga la media. Che non si tratta semplicemente di un fenomeno astratto è stato avvertito dalla popolazione ungherese stessa: i casi di siccità sono aumentati, mentre la percentuale di acqua piovana è diminuita, con un notevole impatto sulla produzione agricola.</p>
      <p sl="hu">La manifestazione più spettacolare degli estremi eventi climatici è rappresentata probabilmente dalle inondazioni da livelli record che si sono verificate nel bacino dei Carpazi nell’ultimo decennio. Crediamo fermamente che la protezione dalle inondazioni sia uno dei settori dove è necessaria un’azione rapida e vigorosa. L’Unione europea e gli Stati membri devono prestare più attenzione per garantire che le piogge sempre più infrequenti, ma sempre più torrenziali non mettano all’improvviso sotto pressione i nostri fiumi. Tenendo questo a mente, le possibilità di conservazione dell’acqua naturale vanno esplorate nelle zone di campagna pianeggiante, aperta, riducendo, nel contempo, il rischio di inondazione piantando foreste nelle aree collinose.</p>
      <p sl="hu">Ci auguriamo che i responsabili delle decisioni non aspettino fino alle prossime terribili notizie di inondazioni prima di decidere di agire.</p>
    </intervention>
    <intervention id="4-055" speaker_id="28314" name="Anneli Jäätteenmäki" is_mep="True" mode="written">
      <p sl="fi">Signor Presidente, il cambiamento climatico è un fatto della vita. Pochi mattono in dubbio i risultati del gruppo di scienziati. La questione riguarda la valutazione dell’impatto e le conclusioni da trarre.</p>
      <p sl="fi">I conservatori sono d’accordo con i leader nazionali e una lunga fila di esperti, direttori di società e investitori. Gli esperti ambientali e le ecoimprese svolgono un ruolo decisivo nel superare le sfide ambientali.</p>
      <p sl="fi">Noi, in Finlandia, adesso tendiamo a pensare che investire nel legno, nei pellet , nei biocombustibili, e nell’energia eolica e solare sia solo un sogno a occhi aperti. E’ come tornare ai tempi primitivi. In California, estrarre energia solare, eolica e bioenergia è una faccenda seria. Lì, tutti gli investitori prudenti e gli speculatori investono solo in energie rinnovabili quando si tratta di tecnologia energetica.</p>
      <p sl="fi">L’ecobusiness è un importante settore di crescita internazionale e un considerevole datore di lavoro. Prima d’ora, le imprese non avevano mai avuto un’opportunità migliore per guadagnare denaro in questo modo.</p>
      <p sl="fi">Il mercato globale dell’ecobusiness vale 600 miliardi di euro. Il mercato sta crescendo del 10 per cento l’anno. Il mercato che cresce più rapidamente è quello delle tecnologie pulite. Ad esempio, la crescita nelle tecnologie a energia solare e eolica è del 30 per cento l’anno.</p>
      <p sl="fi">Le imprese con tecnologia pulita creano prodotti e servizi con un impatto ambientale meno dannoso rispetto a prima. La tecnologia pulita, insieme alle forme rinnovabili di energia, assicura un ambiente più sano, con meno rischi per la salute.</p>
      <p sl="fi">La qualità dell’aria a Pechino è così scarsa che gli scienziati hanno calcolato che riduce l’aspettativa di vita degli abitanti di quella città di sette anni. La scarsa qualità dell’aria di Bruxelles riduce l’aspettativa di vita di sette mesi. Un ambiente povero è quindi un rischio per la salute.</p>
      <p sl="fi">Il cambiamento climatico è anche un’opportunità per creare nuovi posti di lavoro – nuovi Nokia verdi. Il settore delle TI sta spostando i suoi posti di lavoro in Asia; la tecnologia verde può creare nuova occupazione per i cittadini finlandesi.</p>
    </intervention>
    <intervention id="4-056" speaker_id="28252" name="Richard Seeber" is_mep="True" mode="written">
      <p sl="de">E’ chiaro per noi tutti che il cambiamento climatico è una sfida importante. Molte parti del mondo stanno già lottando per affrontare gli impatti negativi dell’aumento della temperatura media globale, e questa tendenza continuerà nei prossimi anni.</p>
      <p sl="de">Anche in Europa le persone sentiranno gli effetti minacciosi del cambiamento climatico sul loro ambiente, sull’economia e la vita di ogni giorno. E’ quindi auspicabile una strategia coerente per combattere il cambiamento climatico. Dobbiamo cercare di affrontare il cambiamento climatico su due fronti simultaneamente: è essenziale, l’Europa non deve soltanto ridurre drasticamente le emissioni dei gas sera, ma deve anche adattarsi al riscaldamento globale. Questo è l’unico modo che abbiamo per ridurre l’impatto del cambiamento climatico in futuro. Un uso più efficiente dell’energia e delle nostre già scarse risorse idriche è una delle misure che dobbiamo prendere in considerazione.</p>
      <p sl="de">Penso che sia importante che gli Stati membri che hanno già fatto più degli altri per combattere il cambiamento climatico non siano messi in una situazione di svantaggio. Tutti gli Stati dovrebbero essere obbligati a dare un contributo appropriato per mitigare il cambiamento climatico. Il prezzo dell’inazione sarebbe troppo elevato.</p>
    </intervention>
  </section>
  <section id="creitem5" title="5. Approvazione del processo verbale della seduta precedente: vedasi processo verbale"/>
  <section id="creitem6" title="6. Soluzione del problema dei senzatetto (dichiarazione scritta): vedasi processo verbale"/>
  <section id="creitem7" title="7. Interpretazione del regolamento: vedasi processo verbale"/>
  <section id="creitem8" title="8. Comunicazione di posizioni comuni del Consiglio: vedasi processo verbale"/>
  <section id="creitem9" title="9. Tempo delle votazioni">
    <intervention id="4-063" speaker_id="1253" is_mep="True" mode="spoken" role="Presidente">
      <p sl="unknown">L’ordine del giorno reca il Tempo delle votazioni.</p>
      <a text="(Per i risultati dettagliati della votazione: vedasi processo verbale)"/>
    </intervention>
    <intervention id="4-064" speaker_id="2295" name="Hannes Swoboda" is_mep="True" mode="spoken">
      <p sl="de">Signor Presidente, ieri avevo annunciato, e notificato quindi ai servizi del Parlamento, che desideravo presentare una proposta per rinviare la votazione sulla FYROM, in altre parole la relazione sulla Macedonia. Non perché siamo contrari alla linea seguita dal relatore, ma su una questione molto delicata non vogliamo aggiungere benzina sul fuoco. Preferiremmo trovare una formula che possa assicurare il sostegno più ampio possibile in quest’Aula. Chiedo pertanto di votare per rinviare questa votazione solo fino a Strasburgo, non oltre, solo fino a Strasburgo.</p>
    </intervention>
    <intervention id="4-065" speaker_id="1253" is_mep="True" mode="spoken" role="Presidente">
      <p sl="unknown">Onorevole Swoboda, ci saremmo arrivati quando la questione sarebbe stata all’ordine del giorno. La procedura è questa: quando arriveremo alla relazione Meijer nell’ordine dei lavori, tratteremo la questione. La ringrazio in ogni caso. Avrà allora l’opportunità di prendere di nuovo la parola. La questione non è stata trascurata.</p>
    </intervention>
  </section>
  <section id="creitem10" title="9.1. Condizioni di polizia sanitaria applicabili ai movimenti a carattere non commerciale di animali da compagnia (A6-0051/2008, Miroslav Ouzký) (votazione)"/>
  <section id="creitem11" title="9.2. Rete europea delle migrazioni (A6-0066/2008, Luciana Sbarbati) (votazione)"/>
  <section id="creitem12" title="9.3. Modifica del regolamento finanziario tipo delle agenzie esecutive (articolo 131 del regolamento) (votazione)"/>
  <section id="creitem13" title="9.4. Regolamento finanziario quadro degli organismi di cui all’articolo 185 del regolamento (CE, Euratom) n. 1605/2002 del Consiglio (A6-0069/2008, Ingeborg Gräßle) (votazione)"/>
  <section id="creitem14" title="9.5. Strumenti di gestione basati sui diritti di pesca (A6-0060/2008, Elspeth Attwooll) (votazione)"/>
  <section id="creitem15" title="9.6. Mobilitazione del Fondo europeo di adeguamento alla globalizzazione (A6-0083/2008, Reimer Böge) (votazione)"/>
  <section id="creitem16" title="9.7. Orientamenti di bilancio 2009 (altre sezioni) (A6-0082/2008, Janusz Lewandowski) (votazione)"/>
  <section id="creitem17" title="9.8. Sostegno alle PMI che effettuano attività di ricerca e sviluppo (R&amp;S) (A6-0064/2008, Paul Rübig) (votazione)">
    <intervention id="4-075" speaker_id="2278" name="Paul Rübig" is_mep="True" mode="spoken" role="relatore">
      <p sl="de">Signor Presidente, vorrei che nella proposta fosse inserita la parola “Lussemburgo”.</p>
    </intervention>
  </section>
  <section id="creitem18" title="9.9. Fondo di ricerca carbone e acciaio (A6-0039/2008, Adam Gierek) (votazione)"/>
  <section id="creitem19" title="9.10. Attività di pesca dei pescherecci comunitari al di fuori delle acque comunitarie e accesso dei pescherecci di paesi terzi alle acque comunitarie (A6-0072/2008, Philippe Morillon) (votazione)"/>
  <section id="creitem20" title="9.11. Situazione in Tibet (votazione)">
    <intervention id="4-080" speaker_id="1253" is_mep="True" mode="spoken" role="Presidente">
      <p sl="unknown">Il Parlamento ha espresso quasi all’unanimità il suo parere su questa importante questione e mi auguro che i destinatari della votazione ascolteranno il messaggio.</p>
    </intervention>
  </section>
  <section id="creitem21" title="9.12. Relazione 2007 sui progressi compiuti dalla Croazia (A6-0048/2008, Hannes Swoboda) (votazione)">
    <intervention id="4-083" speaker_id="2295" name="Hannes Swoboda" is_mep="True" mode="spoken" role="relatore">
      <p sl="de">Signor Presidente, secondo le informazioni di cui sono in possesso, il PPE-DE ha ritirato l’emendamento n. 4, ma vorrebbe votare sul paragrafo 8 in due parti, che io sostengo pienamente. La prima parte equivarrebbe a “sull’opinione pubblica croata” e la seconda parte inizierebbe con “esorta le autorità croate ”. Come ho detto, il ritiro dell’emendamento n. 4 significherebbe che procederemmo alla votazione sulle due parti menzionate.</p>
    </intervention>
    <intervention id="4-085" speaker_id="2295" name="Hannes Swoboda" is_mep="True" mode="spoken" role="relatore">
      <p sl="de">Signor Presidente, è solo questione di sostituire la parola “envisages ” (è prevista) con “envisaged ” (era prevista). I tempi sono andati avanti e dobbiamo quindi usare il passato.</p>
    </intervention>
    <intervention id="4-087" speaker_id="2295" name="Hannes Swoboda" is_mep="True" mode="spoken" role="relatore">
      <p sl="de">Signor Presidente, dopo il dibattito di ieri in Aula, sembra esistere una vasta maggioranza a favore della sostituzione della parola “could” (sia possibile) con la frase “should in any case ” (dovrebbero in ogni caso). Si potrebbe favorire così un ampio consenso in Aula, il che sarebbe molto importante in questo caso.</p>
    </intervention>
    <intervention id="4-088" speaker_id="2229" name="Bernd Posselt" is_mep="True" mode="spoken">
      <p sl="de">Signor Presidente, vorrei dire che se questo emendamento orale fosse accolto, il mio gruppo voterebbe a favore della proposta dell’onorevole Swoboda e non contro.</p>
    </intervention>
    <intervention id="4-089" speaker_id="1253" is_mep="True" mode="spoken" role="Presidente">
      <p sl="unknown">Saprete solo dopo il voto, tuttavia, se sia stato accolto o meno.</p>
      <a text="(L’emendamento orale è accolto)"/>
    </intervention>
  </section>
  <section id="creitem22" title="9.13. Relazione 2007 sui progressi compiuti dall’ex Repubblica jugoslava di Macedonia (A6-0059/2008, Erik Meijer) (votazione)">
    <intervention id="4-092" speaker_id="2295" name="Hannes Swoboda" is_mep="True" mode="spoken">
      <p sl="de">a nome del gruppo PSE. – Signor Presidente, mi perdoni per essere intervenuto troppo presto poco fa. Sarò breve. Concordiamo appieno con la linea generale della relazione dell’onorevole Meijer; ha fatto un ottimo lavoro. Vi è una questione delicata ed è la questione del nome. Vorremmo facilitare alla Macedonia la navigazione in queste acque turbolente, ed è il motivo per cui, a partire da ora fino alla prossima tornata di Strasburgo, vorremmo lavorare con il relatore e il relatore ombra per trovare una soluzione che ci consenta di votare durante la prossima tornata di Strasburgo. Questo comporta il rinvio della votazione di oggi.</p>
    </intervention>
    <intervention id="4-093" speaker_id="1934" name="Daniel Cohn-Bendit" is_mep="True" mode="spoken">
      <p sl="de">a nome del gruppo Verts/ALE. – Onorevole Swoboda, è assurdo! Tutti sappiamo che non possiamo trovare una soluzione entro una settimana. Questa lite va avanti da anni, e si deve decidere: la Macedonia che si chiama Macedonia si chiama Macedonia. La Grecia lo deve accettare e poi voteremo. Non farà differenza se votiamo oggi o rimandiamo il voto di una settimana; la Macedonia si chiamerà sempre Macedonia.</p>
      <a text="(Applausi)"/>
    </intervention>
    <intervention id="4-094" speaker_id="1911" name="Martin Schulz" is_mep="True" mode="spoken">
      <p sl="de">Signor Presidente, vorrei votare a favore della proposta dell’onorevole Swoboda, anche se l’onorevole Cohn-Bendit non può immaginare che funzionerà, forse perché non si sposa facilmente con il suo stile di lavoro politico. E’ possibile raggiungere compromessi anche in un paio di giorni, se si prende il tempo per cercare questi compromessi, ed è esattamente questo lo scopo della proposta dell’onorevole Swoboda. Sì, possiamo votare alla prossima tornata, ma nel frattempo potremmo trovare una qualche forma di compromesso per la nostra risoluzione, dato che sembriamo essere sulla buona strada in quest’Aula. Dovremmo prenderci il tempo per farlo, anche se l’onorevole Cohn-Bendit si sente sotto pressione.</p>
    </intervention>
    <intervention id="4-095" speaker_id="4508" name="Erik Meijer" is_mep="True" mode="spoken" role="relatore">
      <p sl="nl">Signor Presidente, sebbene non dissenta fondamentalmente dall’onorevole Cohn-Bendit per quanto riguarda il nome, penso che la proposta dell’onorevole Swoboda debba essere seguita. Credo sia sensato per noi nel Parlamento discutere degli ulteriori sviluppi e trovare una soluzione, e anche i negoziati, i contatti fra Macedonia e Grecia saranno importanti nei prossimi giorni. Credo quindi che sia saggio rinviare la votazione fino a Strasburgo.</p>
    </intervention>
  </section>
  <section id="creitem23" title="10. Benvenuto">
    <intervention id="4-098" speaker_id="1253" is_mep="True" mode="spoken" role="Presidente">
      <p sl="unknown">Onorevoli colleghi, ho il piacere di informarvi che una delegazione della House of Representatives e del Senato dell’Australia è presente in tribuna. Porgo un caloroso benvenuto a voi tutti.</p>
      <a text="(Applausi)"/>
      <p sl="unknown">Sto partecipando al 31° incontro interparlamentare PE-Australia, che si svolge nel Parlamento europeo il 9 e 10 aprile. La delegazione è composta da membri del Senato e della Camera dei rappresentanti, ed è guidata dal senatore Alan Ferguson, Presidente del Senato australiano. La nostra Assemblea e il parlamento australiano hanno iniziato il loro dialogo politico diretto e di ampia portata nel 1981. Siamo molto lieti di rafforzare e di ampliare questa cooperazione ulteriormente. Auguro ai componenti della delegazione ogni successo per il resto del loro soggiorno e un buon viaggio di ritorno quando ripartiranno.</p>
      <a text="(Applausi)"/>
    </intervention>
  </section>
  <section id="creitem24" title="11. Tempo delle votazioni (proseguimento)"/>
  <section id="creitem25" title="11.1. Lotta al cancro nell’UE allargata (votazione)">
    <intervention id="4-102" speaker_id="23881" name="Marios Matsakis" is_mep="True" mode="spoken">
      <p sl="en">Signor Presidente, il cancro può causare malattie croniche e portare a invalidità, pertanto per rendere più accurato e più credibile il nuovo paragrafo 34 bis , propongo un emendamento orale per includere le parole “può includere” e “possibilmente” nelle parti appropriate di quel sottoparagrafo.</p>
    </intervention>
  </section>
  <section id="creitem26" title="11.2. Revisione interlocutoria del sesto programma comunitario di azione in materia di ambiente (A6-0074/2008, Riitta Myller) (votazione)">
    <intervention id="4-106" speaker_id="2062" name="Riitta Myller" is_mep="True" mode="spoken">
      <p sl="fi">relatrice . − Signor Presidente, mi rendo conto che i Verdi volevano presentare un emendamento, ma lo scopo dell’emendamento è di includere l’ultima parte dell’emendamento n. 8 in questo emendamento. In altre parole, non scomparirebbe dal testo.</p>
      <p sl="fi">L’elenco delle votazioni ha anche sostituito l’emendamento n. 8 con l’emendamento n. 14. L’intenzione non è sostituirlo, ma di inserire nella relazione l’ultima parte, che inizia “in aggiunta ai costi per lo sviluppo a breve termine”.</p>
    </intervention>
    <intervention id="4-998" speaker_id="1253" is_mep="True" mode="spoken" role="Presidente">
      <p sl="unknown">Hanno capito tutti? Io personalmente no. Onorevole collega, cosa facciamo adesso?</p>
      <p sl="unknown">I Verdi avevano in mente qualcosa? Sembra di no, proprio questa volta! Potrebbe ripetere, per favore, quello che ha detto, onorevole Myller?</p>
    </intervention>
    <intervention id="4-997" speaker_id="2062" name="Riitta Myller" is_mep="True" mode="spoken" role="relatore">
      <p sl="fi">Signor Presidente, l’elenco delle votazioni ha anche sostituito l’emendamento n. 8 con l’emendamento n. 14. L’intenzione non è sostituirlo, ma di inserire nella relazione l’ultima parte, che inizia “in aggiunta ai costi per lo sviluppo a breve termine”.</p>
    </intervention>
    <intervention id="4-107" speaker_id="1253" is_mep="True" mode="spoken" role="Presidente">
      <p sl="unknown">Mi è stato appena detto che non è il caso. Voteremo sull’emendamento n. 14, allora? Mi ha appena riferito Paul Dunstan, che realmente è un esperto di tutti questi dettagli, che non è possibile. Raccomanda di votare adesso.</p>
      <p sl="unknown">Prima della votazione sull’emendamento n. 15</p>
    </intervention>
    <intervention id="4-108" speaker_id="28321" name="Satu Hassi" is_mep="True" mode="spoken">
      <p sl="en">Signor Presidente, propongo un emendamento orale, ovvero che l’emendamento n. 15 non dovrebbe sostituire l’originario paragrafo 51, ma essere aggiunto a quel paragrafo. Credo che il relatore sia d’accordo con questo emendamento orale.</p>
    </intervention>
  </section>
  <section id="creitem27" title="11.3. Industrie culturali in Europa (A6-0063/2008, Guy Bono) (votazione)"/>
  <section id="creitem28" title="11.4. Un’agenda europea per la cultura in un mondo in via di globalizzazione (A6-0075/2008, Vasco Graça Moura) (votazione)"/>
  <section id="creitem29" title="11.5. Adattamento ai cambiamenti climatici in Europa - Possibilità d’intervento per l’Unione europea (Libro verde) (votazione)"/>
  <section id="creitem30" title="12. Dichiarazione di voto">
    <intervention id="4-116" speaker_id="34720" name="Bernard Wojciechowski" is_mep="True" mode="spoken">
      <p sl="pl">Signor Presidente, il 2009 porterà molti cambiamenti e diverse sfide per il Parlamento europeo. Non solo si terranno le elezioni e inizierà una nuova legislatura, ma, ed è l’aspetto più importante, dovranno essere affrontate anche le sfide relative all’entrata in vigore del Trattato di Lisbona. La vita continua, e io non mi riferisco soltanto alla vita politica. Arriva un momento in cui i cambiamenti sono necessari, insieme a nuovi piani e approcci d’azione. In generale, è necessario un maggiore contributo finanziario affinché i cambiamenti siano efficaci. Tuttavia, le risorse di bilancio dovrebbero essere gestite con maggiore efficienza e le burocrazie inutili andrebbero eliminate.</p>
    </intervention>
    <intervention id="4-118" speaker_id="28173" name="Zita Pleštinská" is_mep="True" mode="spoken">
      <p sl="sk">Ho votato a favore della relazione dell’onorevole Paul Rübig perché Eurostars, a mio avviso, è un’importante iniziativa della Commissione europea per sostenere le PMI che effettuano attività di ricerca e sviluppo.</p>
      <p sl="sk">Nonostante le PMI rappresentino quasi il 70 per cento del PIL dell’UE, il loro potenziale nel settore della ricerca e sviluppo non è stato ancora sufficientemente sfruttato. Vorrei avallare lo sforzo del relatore di consentire la partecipazione del più alto numero possibile di PMI a questo programma. Secondo la proposta originaria, molte PMI sarebbero escluse dal processo perché dovrebbero contribuire almeno per il 50 per cento al costo ei progetti. A seguito dell’accordo fra il Parlamento europeo e il Consiglio, le PMI potranno partecipare e collaborare sulle proposte di progetti nel settore della ricerca e sviluppo.</p>
      <p sl="sk">Sono lieta che la Slovacchia sia fra i 29 paesi partecipanti che hanno espresso il loro sostegno al programma. E’ importantissimo che gli imprenditori delle PMI slovacche ricevano informazioni su come accedere al finanziamento per la ricerca e sviluppo a titolo di questo programma, e che il potenziale di ricerca cresca in Slovacchia e in alte regioni sottosviluppate dell’Europa.</p>
      <p sl="sk">La banca dati europea per la ricerca e l’innovazione, nella quale la Commissione pubblicherà i risultati dei progetti svolti nell’ambito di questo programma, sarà un utile punto di riferimento per le PMI.</p>
    </intervention>
    <intervention id="4-119" speaker_id="4413" name="Carlo Fatuzzo" is_mep="True" mode="spoken">
      <p sl="it">Signor Presidente, onorevoli colleghi, non parlerò un secondo di più, forse un secondo di meno, perché devo semplicemente dire che sono onorato di aver votato a favore della relazione dell’amico Paolo, Paul Rübig, il quale illustra questo progetto di decisione che aiuta le piccole e medie imprese.</p>
      <p sl="it">Quello che vorrei venisse realizzato soprattutto, e per questo molte notti non riesco a dormire, è che ci siano dei progetti che tengano conto dell’esperienza, delle capacità, della memoria degli anziani, che nelle piccole e medie imprese possono insegnare molto ai giovani e dare un vantaggio a tutti i nostri Stati dell’Unione europea e all’Unione europea essa stessa. Signor Presidente, come vede mi restano cinque secondi per dare il buon appetito a tutti i colleghi che hanno avuto la bontà di fermarsi per ascoltare la mia dichiarazione.</p>
    </intervention>
    <intervention id="4-121" speaker_id="34720" name="Bernard Wojciechowski" is_mep="True" mode="spoken">
      <p sl="pl">Signor Presidente, qualsiasi iniziativa intesa a sostenere e stimolare l’estrazione di carbone e la produzione di acciaio merita il sostegno della nostra Assemblea. Le attività summenzionate sono particolarmente importanti perché nessuna economia in rapido sviluppo può prosperare senza questi settori di produzione. Va anche ricordato che i più grandi produttori di queste materie prime si trovano al di fuori dell’Unione europea e che, in proporzione, la posizione degli Stati membri è molto scarsa.</p>
      <p sl="pl">Non vi è dubbio che la domanda di carbone e acciaio continuerà ad aumentare, spinta dalle economie in rapido sviluppo. Nonostante la necessità di sostituire progressivamente il carbone con combustibili rinnovabili e più ecologici, esso rimarrà, in futuro, una fonte importante di energia e di ricchezza per molte regioni dell’Unione europea.</p>
    </intervention>
    <intervention id="4-123" speaker_id="28424" name="Tunne Kelam" is_mep="True" mode="spoken">
      <p sl="en">Signor Presidente, ho votato per l’emendamento n. 3, presentato dall’onorevole Szymański, che costituisce una rappresentazione più forte del nostro atteggiamento generale inteso a evitare la presenza di capi di Stato ad alto livello nella cerimonia di inaugurazione delle Olimpiadi di Pechino. L’onorevole Szymański identifica un collegamento fra la presenza di capi di Stato e un possibile sostengono alle politiche interne delle autorità cinesi. Penso che possa essere un avvertimento per le autorità cinesi a rendere più chiaro questo collegamento. Questo è il motivo per cui ho votato per l’emendamento n. 3.</p>
    </intervention>
    <intervention id="4-124" speaker_id="28352" name="Zuzana Roithová" is_mep="True" mode="spoken">
      <p sl="cs">Il Parlamento europeo ha mostrato ancora una volta di essere un regolare sostenitore della protezione dei diritti umani. Ecco perché abbiamo raggiunto un ampio consenso politico sulla condanna delle violazioni dei diritti umani in Cina che, contrariamente a tutte le aspettative, sta rafforzando piuttosto che mitigando il regime totalitario nella corsa alle Olimpiadi. Il comitato olimpico sta chiudendo un occhio, sostenendo che gli sport e i diritti umani non sono collegati. Sono scioccata da questo approccio pragmatico, che è lontano dagli ideali dei Giochi olimpici.</p>
      <p sl="cs">Chiedo agli Stati membri di lanciare un appello scritto ai Primi Ministri dei loro governi, come ho fatto io, per annunciare con urgenza un boicottaggio della cerimonia di inaugurazione, a meno che la Cina non accetti il dialogo con la popolazione tibetana e ratifichi la Convenzione internazionale sui diritti civili e politici. A mio avviso, il fatto che i capi di Stato degli Stati membri non abbiano ancora deciso di seguire un approccio comune può essere considerato al meglio improvvido, al peggio un fallimento.</p>
    </intervention>
    <intervention id="4-125" speaker_id="23787" name="Czesław Adam Siekierski" is_mep="True" mode="spoken">
      <p sl="pl">Signor Presidente, l’Unione europea deve parlare con una sola voce su questioni così importanti come libertà, democrazia e diritti umani. Ecco perché sarebbe stato necessario adottare una posizione inequivocabile sulla situazione in Tibet e prendere misure decisive per persuadere la Cina a rispettare quei valori. E’ nostro dovere morale ricordare alla Cina le promesse sui diritti umani fatte all’opinione pubblica mondiale quando cercava di organizzare i Giochi olimpici. Fino ad oggi, la Cina non ha mantenuta nessuna di quelle promesse.</p>
      <p sl="pl">La Cina è adesso una potenza economica che non può essere trascurata. E’ sbagliato, tuttavia, dare priorità al raggiungimento di specifici obiettivi economici e di favorevoli accordi commerciali e non alla protezione dei valori fondamentali.</p>
      <p sl="pl">Dobbiamo porre fine alla politica di separare le questioni economiche dai diritti umani nei nostri rapporti con la Cina. Questo, tuttavia, non deve significare essere messi in disparte economicamente. Anzi, è proprio il contrario. La Cina deve essere persuasa a impegnarsi ad accettare gli standard internazionali e a rispettarli.</p>
    </intervention>
    <intervention id="4-127" speaker_id="23787" name="Czesław Adam Siekierski" is_mep="True" mode="spoken">
      <p sl="pl">Signor Presidente, lavoro a stretto contatto con i colleghi del parlamento croato per conto del Parlamento europeo ed è questo il motivo del mio intervento.</p>
      <p sl="pl">Nel momento in cui ha dichiarato l’indipendenza, la Croazia ha deciso che l’Unione europea era la chiave per il suo futuro. Dovremmo dare credito alle autorità croate per tutte le azioni che hanno intrapreso per risolvere questioni cruciali. Mi riferisco, ad esempio, alla riforma del settore pubblico e del sistema giudiziario, e alle azioni intese a lottare contro la corruzione. La Croazia sta cooperando a stretto contatto con il Tribunale penale internazionale all’Aia per quanto riguarda l’ex Iugoslavia. Va lodata per la disposizione inclusa nella sua costituzione sull’integrazione delle minoranze nazionali nella vita sociale e politica.</p>
      <p sl="pl">La Croazia ha bisogno dell’Unione europea e l’Unione europea ha bisogno della Croazia, fra l’altro per la sua ubicazione geostrategica. L’adesione della Croazia contribuirà a stabilizzare i Balcani occidentali e a garantire il pieno sviluppo della democrazia nella regione.</p>
    </intervention>
    <intervention id="4-128" speaker_id="28312" name="Borut Pahor" is_mep="True" mode="spoken">
      <p sl="sl">Signor Presidente, sebbene mi auguri che la Croazia concluderà i suoi negoziati con l’Unione europea quanto prima, oggi, prima, ho ritirato il mio sostegno alla relazione dell’onorevole Swoboda per una ragione particolare: l’emendamento, che era stato accettato con un voto di maggioranza, pone a mio avviso una seria preoccupazione perché rappresenta un precedente per le decisioni del Parlamento europeo, in quanto specula sulle date di conclusione dei negoziati. Specificamente, il relatore, l’onorevole Swoboda, ha proposto di sostituire la parola “sia possibile” con “dovrebbero in ogni caso”, il che significa che propone che, in ogni caso, indipendentemente da qualsiasi valutazione analitica, i negoziati fra Croazia e Unione europea dovrebbero concludersi nel 2009.</p>
      <p sl="sl">Credo che l’Unione europea abbia sempre insistito che le valutazioni analitiche dovrebbero essere rispettate, e che questa è una regola per qualsiasi negoziato da concludere. Tuttavia, nella sua relazione, oggi, Hannes Swoboda e il Parlamento europeo hanno dichiarato che indipendentemente da tutto, in ogni caso, la Commissione deve concludere i negoziati con la Croazia entro la fine del 2009. Lo ritengo inaccettabile.</p>
    </intervention>
    <intervention id="4-129" speaker_id="21817" name="Mario Borghezio" is_mep="True" mode="spoken">
      <p sl="it">Signor Presidente, onorevoli colleghi, il voto della Lega Nord sulla relazione Swoboda sulla Croazia è un voto negativo, di protesta contro il voto negativo che è stato dato agli emendamenti che sono stati presentati in difesa dei diritti sacrosanti della nostra minoranza italiana veneta.</p>
      <p sl="it">Nelle terre irredente, istriano-dalmati, Fiume, Pola reclamano i loro diritti, i diritti calpestati a oltre sessant’anni dalla fine della guerra. È una piaga che va sanata. La Croazia non può continuare a rimanere sorda di fronte al grido di dolore di questi nostri connazionali che chiedono soltanto rispetto per la loro storia, per le loro sofferenze e per i lori diritti.</p>
      <p sl="it">È incredibile che quei nostri colleghi della sinistra, che nel nostro paese imputano alla Lega scarsi sentimenti di italianità e ci provocano dicendo che i ministri della Lega dovranno cantare “Fratelli d’Italia”, poi nell’Aula di Strasburgo, quando sono in gioco i diritti dei nostri connazionali italiani e veneti, perseguitati ancora adesso e impediti nei loro diritti fondamentali, votano con gli eredi dei persecutori e dei massacratori titini delle foibe. Forse la colpa dei nostri connazionali è di essere anticomunisti e patrioti, come anticomunisti e patrioti siamo noi della Lega.</p>
    </intervention>
    <intervention id="4-131" speaker_id="23787" name="Czesław Adam Siekierski" is_mep="True" mode="spoken">
      <p sl="pl">Signor Presidente, ho votato a favore della risoluzione sulla lotta contro il cancro nell’Europa allargata perché è un problema particolarmente grave. Colpisce milioni di europei, in particolare nei nuovi Stati membri. I test di controllo e gli screening devono essere cofinanziati o anche completamente finanziati a livello di Unione. Queste misure dovrebbero diventare una priorità per l’Unione europea ed essere obbligatorie per tutti i cittadini.</p>
      <p sl="pl">La Commissione europea dovrebbe preparare una campagna di sensibilizzazione paneuropea, fornendo informazioni su misure preventive, diagnosi precoce del cancro e suoi trattamenti. Il cancro può essere sconfitto solo se rimaniamo uniti e coordiniamo i nostri sforzi. La lotta contro il cancro è una sfida difficile, ma una sfida contro la quale l’Europa e il mondo devono sollevarsi.</p>
    </intervention>
    <intervention id="4-133" speaker_id="34720" name="Bernard Wojciechowski" is_mep="True" mode="spoken">
      <p sl="pl">Signor Presidente, la letteratura, il teatro, l’architettura, le arti visive, l’artigianato, il cinema e la televisione mostrano la diversità culturale dell’Europa. Fanno tutti parte del patrimonio culturale comune dell’Europa anche se appartengono a nazioni o regioni specifiche in Europa.</p>
      <p sl="pl">Uno degli obiettivi dell’Unione europea è preservare e sostenere questa diversità e renderla accessibile a tutti. Questo aspetto è stato inserito, ad esempio, nel Trattato di Maastricht, in cui la dimensione culturale dell’integrazione europea è stata espressa formalmente per la prima volta. Il Fondo sociale europeo sostiene la Fondazione Arturo Toscanini in Italia. La fondazione ha gestito corsi di formazione per musicisti disoccupati sin dalla metà degli anni ‘90. Il programma Cultura è uno dei vanti dell’Unione europea e riguarda il periodo 2007-2013 e per quel periodo ha un bilancio di circa 400 milioni di euro. E’ un programma per azioni culturali che non sono di natura audiovisiva.</p>
      <p sl="pl">Confido che persevereremo nel nostro sostegno agli artisti e a tutte le azioni di promozione della cultura. Dopotutto, la cultura è importante anche come attività economica o industriale. Ed è proprio per quel motivo che ho votato a favore della relazione.</p>
    </intervention>
    <intervention id="4-135" speaker_id="34720" name="Bernard Wojciechowski" is_mep="True" mode="spoken">
      <p sl="en">Signor Presidente, ho votato a favore della relazione dell’onorevole Graça Moura dato che spendiamo troppo poco tempo e denaro per sostenere la cultura. Ci incentriamo sull’economia, sui mercati, sul lavoro e sul commercio, ma dove sarebbe l’Europa senza pittori, musicisti e artisti letterari?</p>
      <p sl="en">La scorsa notte il Commissario Figeľ ci ha detto che la cultura è più importante degli affari. Posso solo aggiungere che la cultura genera affari o, per usare le parole di uno storico, “non ci sarebbero postini senza scrittori”.</p>
      <p sl="en">Nel 200° anniversario della nascita di Fryderyk Chopin, il compositore polacco, mostriamo al mondo che la grande musica e la cultura sono nate in questo continente.</p>
    </intervention>
    <intervention id="4-136" speaker_id="28173" name="Zita Pleštinská" is_mep="True" mode="spoken">
      <p sl="sk">Ho votato a favore dell’Agenda europea per la cultura in un mondo in via di globalizzazione perché la cultura, a mio avviso, è l’anima dell’Europa e una fonte basilare di arricchimento per le nostre nazioni. Quale altro continente può vantare così tanti geni musicali, eccellenti pittori, scultori, architetti e altri artisti di fama internazionale?</p>
      <p sl="sk">Mai la cultura è stata così importante nell’UE come adesso. L’effetto della maturità culturale delle regioni europee è illustrato, ad esempio, dal programma Capitale europea della cultura per gli anni dal 2007 al 2019.</p>
      <p sl="sk">Ho seguito con reverenza l’aspra contesa per il titolo di Capitale europea della cultura 2013 fra le città slovacche candidate di Košice, Martin, Nitra e Prešov. Il gruppo che selezionerà la vincitrice nel settembre 2008 avrà un compito molto arduo. Progetti belli e sensati, ricchi di tesori culturali, offriranno esperienze sublimi a tutti quelli che visiteranno queste città.</p>
    </intervention>
    <intervention id="4-137" speaker_id="1253" name="President" is_mep="True" mode="spoken">
      <p sl="it">Lei è una splendida cantante, onorevole Pleštinská. Ho avuto la fortuna di sentirla cantare in diverse occasioni.</p>
    </intervention>
    <intervention id="4-138" speaker_id="5570" name="José Ribeiro e Castro" is_mep="True" mode="spoken">
      <p sl="pt">Signor Presidente, vorrei congratularmi con l’onorevole Moura per la relazione adottata oggi. Vorrei anche avallare e attirare l’attenzione sul paragrafo 26, che era stato approvato a schiacciante maggioranza, con 560 voti a favore nella votazione per appello nominale. Esso sottolinea l’interazione delle lingue europee con altri continenti, con paesi di tutto il mondo, e il fatto che è vitale che l’Unione europea sappia come promuovere specificamente queste lingue e l’interazione culturale generata e veicolata da queste lingue nei loro aspetti extraeuropei. Questo è il caso dell’inglese, spagnolo e portoghese e, in misura inferiore, del francese. Sono sicuro che il Commissario Orban potrà servirsi di questo paragrafo, insieme alla relazione dell’onorevole Joan i Marí sulla quale abbiamo votato due anni fa, per la stesura di orientamenti definitivi per la politica europea sul multilinguismo. Un supporto specifico per la diffusione di queste lingue, che sono lingue europee globali, è chiaramente importante nel mondo globalizzato in cui viviamo.</p>
    </intervention>
    <intervention id="4-140" speaker_id="23787" name="Czesław Adam Siekierski" is_mep="True" mode="spoken">
      <p sl="pl">Signor Presidente, il cambiamento climatico rappresenta una sfida per molti settori dell’economia. E’ anche una minaccia per la biodiversità dell’Europa e ha un impatto negativo sullo sviluppo sociale. L’unico modo per contrastare gli effetti del cambiamento climatico è limitare le emissioni dei gas serra a livello regionale e locale, in ogni settore dell’economia e in ogni campo delle nostre vite. L’Unione europea dovrebbe costituire alleanze a livello globale, soprattutto con i paesi in via di sviluppo. Questi ultimi sopportano anche una responsabilità sempre maggiore per le indebite emissioni dei gas serra.</p>
      <p sl="pl">Un’ulteriore questione importante è una maggiore sensibilizzazione della società sulle misure di adattamento, coinvolgendo i mass media e i cittadini nei problemi ambientali. L’azione, al riguardo, dovrebbe essere condotta a livello globale, regionale e locale e dovrebbe trascendere tutte le barriere, politiche o di altro tipo.</p>
    </intervention>
    <intervention id="4-143" speaker_id="4466" name="Ilda Figueiredo" is_mep="True" mode="written">
      <p sl="pt">Abbiamo votato a favore della relazione sulle condizioni di polizia sanitaria applicabili ai movimenti a carattere non commerciale di animali da compagnia, tenendo presenti i problemi sanitari e i loro possibili effetti sulla salute pubblica.</p>
      <p sl="pt">Ad esempio, il regolamento (CE) n. 998/2003 del Parlamento europeo e del Consiglio armonizza le norme per i movimenti a carattere non commerciale di animali di compagnia fra Stati membri e dopo il loro ingresso o reingresso nella Comunità da paesi terzi. Questo regolamento ha introdotto, fra l’altro, il passaporto per i movimenti di gatti, cani e furetti da uno Stato membro all’altro. Questo passaporto dimostra che l’animale è stato vaccinato contro la rabbia. Tuttavia, il regolamento prevede deroghe temporanee che alcuni Stati membri possono applicare fino al 3 luglio 2008 (articolo 6, paragrafo 1, e articolo 16).</p>
      <p sl="pt">L’articolo 6, paragrafo 3, prevede la possibilità di estendere il periodo transitorio mediante normativa, sulla base di una relazione che la Commissione deve presentare al Parlamento europeo e al Consiglio prima del febbraio 2007. Non è accaduto.</p>
      <p sl="pt">Ecco perché adesso vi è accordo per estendere il periodo transitorio per avere il tempo di definire il nuovo regime.</p>
    </intervention>
    <intervention id="4-144" speaker_id="2338" name="Ian Hudghton" is_mep="True" mode="written">
      <p sl="en">Ho votato a favore della relazione Ouský affinché le decisioni sui movimenti di animali di compagnia siano prese solo dopo la piena analisi delle valutazioni scientifiche.</p>
    </intervention>
    <intervention id="4-145" speaker_id="28178" name="Miroslav Mikolášik" is_mep="True" mode="written">
      <p sl="sk">Questa relazione riguarda la proposta di regolamento del Parlamento europeo e del Consiglio che modifica il regolamento relativo alle condizioni di polizia sanitaria applicabili ai movimenti a carattere non commerciale di animali da compagnia per quanto riguarda l’estensione del periodo transitorio.</p>
      <p sl="sk">Sono lieto che il regolamento (CE) n. 998/2003 armonizzi le norme per i movimenti a carattere non commerciale di animali da compagnia fra Stati membri o dopo il loro ingresso o rientro nella Comunità da paesi terzi. E’ molto positivo che, insieme alle altre misure, sia stato introdotto il passaporto per gatti, cani e furetti, che dimostra che l’animale è stato vaccinato contro la rabbia. Sostengo questa relazione perché il periodo transitorio originario potrebbe non essere sufficiente, in particolare se non è stata ancora presentata alcuna proposta e il Parlamento europeo sarà sciolto per le elezioni del 2009.</p>
      <p sl="sk">Credo anche che sia importante che Malta sia inclusa nell’elenco dei paesi che applicano criteri speciali per le zecche, dato che a Malta vige un regime speciale per il trattamento antizecca.</p>
      <p sl="sk">Questa proposta faciliterà i proprietari di animali da compagnia nel senso che renderà il viaggio con animali da compagnia un’esperienza meno stressante.</p>
    </intervention>
    <intervention id="4-996" speaker_id="33775" name="Jean-Pierre Audy" is_mep="True" mode="written">
      <p sl="fr">Ho votato a favore della relazione della collega italiana Luciana Sbarbati nel quadro della procedura di consultazione sulla proposta di decisione del Consiglio che istituisce la rete europea sulle migrazioni.</p>
      <p sl="fr">La necessità di osservare i flussi migratori risale alla prima comunicazione della Commissione del 1994 e ha portato, nel 2003, all’istituzione in via sperimentale della rete europea sulle migrazioni (REM). Per potere mantenere questo strumento indispensabile, era necessario attuare uno strumento giuridico. Infatti, e a dispetto dell’enorme massa di informazioni prodotte su numerosi aspetti delle migrazioni internazionali, questi dati non sono facilmente accessibili.</p>
      <p sl="fr">Inoltre, non si dispone di sufficienti informazioni affidabili, comparabili e aggiornate e di analisi dell’evoluzione della situazione giuridica e politica dell’immigrazione e dell’asilo a livello sia nazionale che di UE. Sostengo le iniziative tese a estendere all’asilo questo dispositivo e a prevedere un ampliamento del mandato di questa rete.</p>
    </intervention>
    <intervention id="4-147" speaker_id="4540" name="Philip Bradbourn" is_mep="True" mode="written">
      <p sl="en">I conservatori britannici si sono astenuti sulla relazione perché, mentre dissentiamo dal contenuto, la proposta riconosce che il Regno Unito è esentato dalle disposizioni. E’ nostra politica consolidata non prendere una posizione che non riguardi il Regno Unito e su materie per le quali abbiamo garantita la clausola di esclusione.</p>
    </intervention>
    <intervention id="4-148" speaker_id="1892" name="Carlos Coelho" is_mep="True" mode="written">
      <p sl="pt">Fin dall’entrata in vigore del Trattato di Amsterdam, le politiche comuni europee sull’immigrazione e l’asilo sono state in costante evoluzione.</p>
      <p sl="pt">Date queste premesse, è fondamentale poter fare affidamento su informazioni e dati obiettivi, affidabili e comparabili a livello nazionale ed europeo in modo da comprendere meglio e analizzare il fenomeno migratorio e redigere politiche o prendere decisioni basate su informazioni migliori.</p>
      <p sl="pt">Tuttavia, i dati esistenti sono disparati e in molti casi non affidabili, comparabili o nemmeno aggiornati.</p>
      <p sl="pt">Il Consiglio europeo di Salonicco ha approvato la creazione di una rete europea sulle migrazioni, che ha iniziato a operare come progetto pilota, seguito poi da un’azione preparatoria.</p>
      <p sl="pt">Sostengo pertanto questa proposta, che mira a consolidare la struttura esistente, rendendola permanente e dandole un’adeguata base giuridica, definendone gli obiettivi, le funzioni, la struttura e i metodi di finanziamento.</p>
      <p sl="pt">Concordo con gli emendamenti proposti dal relatore, in particolare l’inclusione dell’asilo nel nome della rete e l’estensione del suo mandato. Concordo in particolare che la proposta del Consiglio che dà al Parlamento un ruolo di mero osservatore, senza diritto di voto, è inaccettabile.</p>
    </intervention>
    <intervention id="4-149" speaker_id="1164" name="Bruno Gollnisch" is_mep="True" mode="written">
      <p sl="fr">La relazione proposta non è altro che una constatazione dei fallimenti delle diverse politiche europee attuate e degli organismi europei creati fino a oggi.</p>
      <p sl="fr">Di cosa si tratta esattamente? Si tratta di creare una struttura europea in più, incaricata della raccolta, dello scambio e dell’impiego di dati aggiornati sugli sviluppi migratori. Mancherebbe, a quanto pare, una fonte centrale di informazioni. Ma allora, che pensare delle attività di decine di altri organismi nazionali, internazionali o intergovernativi, dell’Osservatorio europeo delle migrazioni, dell’Organizzazione internazionale per le migrazioni, dell’Agenzia dei diritti fondamentali, che hanno come funzioni proprio la raccolta di informazioni in materia di migrazioni, di Eurostat, di Europol, della rete RAXEN, del CIREFI, ecc. Sarebbero inefficienti, obsoleti? Se la risposta è “sì”, allora perché destinare loro ogni anno bilanci sempre più cospicui?</p>
      <p sl="fr">Il relatore si preoccupa, a ragione, del rischio che la rete europea sulle migrazioni sia un doppione di tutte le strutture già esistenti. Dovrebbe, prima di tutto, preoccuparsi della deriva pericolosa delle istituzioni europee che, piuttosto che risolvere i problemi legati all’immigrazione, non fanno altro che mascherare la triste realtà con la moltiplicazione senza fine delle pratiche della comitatologia e della creazione di organismi di ogni tipo.</p>
    </intervention>
    <intervention id="4-150" speaker_id="23717" name="Genowefa Grabowska" is_mep="True" mode="written">
      <p sl="pl">La rete europea sulle migrazioni non può continuare a operare senza una chiara base giuridica. Quale membro della commissione per le libertà civili, la giustizia e gli affari interni, sostengo totalmente la relazione dell’onorevole Sbarbati che propone di accettare la proposta della Commissione e l’accordo generale raggiunto nel Consiglio sulla materia. Credo che la decisione del Consiglio fornirà un’adeguata base giuridica, a condizione che tenga conto del parere del Parlamento europeo.</p>
      <p sl="pl">La proposta della relatrice di non creare un nuovo centro europeo di monitoraggio per i flussi migratori è particolarmente degna di sostegno. La relatrice suggerisce invece il rafforzamento del sistema esistente, basato su una rete di punti di contatto nazionali. Sostengo anche la proposta di estendere la competenza della rete per coprire non solo la migrazione, ma anche l’asilo. Credo che il mandato in termini di informazioni e di ricerca della rete dovrebbe essere ampliato per coprire la produzione di studi, analisi e valutazioni sull’applicazione e l’attuazione di direttive. Ritengo che l’intera attività della rete dovrebbe essere più utile in modo che gli organismi coinvolti nel processo decisionale possano fare un uso pratico del suo lavoro.</p>
      <p sl="pl">E’ bene che la rete sarà responsabile anche della raccolta e dello scambio di informazioni su immigrazione e asilo. Ciò consentirà lo scambio e il confronto di informazioni e renderà possibile l’elaborazione, in futuro, di criteri comuni e di indicatori a livello europeo.</p>
    </intervention>
    <intervention id="4-151" speaker_id="31123" name="Pedro Guerreiro" is_mep="True" mode="written">
      <p sl="pt">Il Parlamento europeo ha adottato oggi una proposta di decisione del Consiglio che istituisce la rete europea sulle migrazioni.</p>
      <p sl="pt">La rete europea sulle migrazioni, avviata come progetto pilota nel 2002, è basata su una serie di punti di contatto nazionali. L’obiettivo principale è fornire “informazioni obiettive, affidabili e comparabili” sull’immigrazione e la situazione dell’asilo politico nei vari Stati membri.</p>
      <p sl="pt">La proposta mira a consolidare la struttura esistente, sotto forma di rete, senza creare, almeno per adesso, una nuova agenzia o un nuovo osservatorio a livello di UE.</p>
      <p sl="pt">Non vi è dubbio che le misure intese a migliorare la conoscenza della situazione reale dell’immigrazione (e dell’asilo) nei vari paesi dell’UE saranno positive. Tuttavia, non concordiamo sul fatto che questa proposta sia usata per promuovere o facilitare la “comunitarizzazione” delle politiche di immigrazione e di asilo, che il trattato, conosciuto adesso come Trattato di Lisbona, mira a incoraggiare e assicurare.</p>
      <p sl="pt">Respingiamo la formulazione di politiche comuni di immigrazione e di asilo a livello di UE che siano basate sula sicurezza, restrittive e profondamente inumane e che sottraggono le responsabilità di base dalla sovranità degli Stati membri (e dei parlamenti nazionali).</p>
    </intervention>
    <intervention id="4-152" speaker_id="2057" name="Carl Lang" is_mep="True" mode="written">
      <p sl="fr">La cooperazione fra Stati membri e lo scambio di informazioni sono di certo necessari per le politiche in materia di immigrazione. E lo sono ancora di più da quando gli accordi di Schengen, sopprimendo tutti i controlli alle frontiere interne dell’Unione, fanno sì che le decisioni prese in uno Stato membro, in particolare quelle relative alle regolarizzazioni dei clandestini, abbiano conseguenze obbligatorie per e nei paesi vicini.</p>
      <p sl="fr">Se vi è un settore in cui l’Europa eccelle, è proprio quello della creazione di agenzie, di organismi o di ogni alto tipo di struttura, dotata di personale e di bilancio, che permette di giustificare l’azione dell’Unione e di dare l’apparenza di voler risolvere i problemi. Ma non accade nulla di tutto ciò.</p>
      <p sl="fr">Quanto precede è vero in particolare in materia di immigrazione dove le strutture esistenti, che siano governative, non governative o intergovernative, si giustappongono fino all’eccesso, senza risultati concreti. Centri di ricerca, associazioni di professionisti, l’Osservatorio europeo delle migrazioni, Eurostat, Europol, l’Agenzia dei diritti fondamentali, il Centro d’informazione, di riflessione e di scambi in materia di attraversamento delle frontiere e di immigrazione (CIREFI), ecc., l’elenco è infinito. Questa relazione intende aggiungere l’ennesima struttura: una rete europea sulle migrazioni, presunta prima tappa prima della creazione di un nuovo osservatorio o di una nuova agenzia europea.</p>
      <p sl="fr">E’ tempo di mettere un freno a quest’Europa degli eccessi e della finzione.</p>
    </intervention>
    <intervention id="4-994" speaker_id="33775" name="Jean-Pierre Audy" is_mep="True" mode="written">
      <p sl="fr">Ho votato a favore della relazione della stimata collega tedesca e amica Ingeborg Grässle, redatta nel quadro della procedura di consultazione relativa al progetto di regolamento (CE) della Commissione che modifica il regolamento (CE) n. 1653/2004 recante il regolamento finanziario tipo delle agenzie esecutive in applicazione del regolamento (CE) n. 58/2003 del Consiglio che definisce lo statuto delle agenzie esecutive incaricate di alcuni compiti relativi alla gestione di programmi comunitari.</p>
      <p sl="fr">Sostengo le proposte della relatrice volte a armonizzare le scadenze in materia di procedura di scarico, ad allineare maggiormente il testo del regolamento finanziario quadro delle agenzie esecutive al regolamento finanziario applicabile al bilancio generale delle Comunità europee, e a precisare i dati che devono essere contenuti nella tabella dell’organico, sia per quanto riguarda gli agenti temporanei e gli agenti a contratto, sia per quanto riguarda gli esperti nazionali distaccati, di modo che l’autorità di bilancio possa avere una visione chiara dell’evoluzione del bilancio “Personale” di ogni agenzia.</p>
      <p sl="fr">E’ anche legittimo formalizzare l’obbligo di responsabilità dell’ordinatore, vale a dire del direttore di un’agenzia.</p>
    </intervention>
    <intervention id="4-993" speaker_id="33775" name="Jean-Pierre Audy" is_mep="True" mode="written">
      <p sl="fr">Ho votato a favore della relazione della stimata collega tedesca e amica Ingeborg Grässle, redatta nel quadro della procedura di consultazione relativa al progetto di regolamento (CE) della Commissione che modifica il regolamento (CE) n. 1653/2004 recante il regolamento finanziario tipo delle agenzie esecutive in applicazione del regolamento (CE) n. 58/2003 del Consiglio che definisce lo statuto delle agenzie esecutive incaricate di alcuni compiti relativi alla gestione di programmi comunitari.</p>
      <p sl="fr">Concordo sulla necessità di armonizzare le scadenze in materia di procedura di scarico e chiarire che le agenzie comunitarie che ricevono effettivamente contributi dal bilancio ai sensi dell’articolo 185, paragrafo 1, del regolamento finanziario quadro sono tutti gli organismi comunitari che ricevono sovvenzioni dirette dal bilancio e tutti gli altri organismi comunitari che ricevono aiuti finanziari dal bilancio.</p>
      <p sl="fr">E’ anche importante indicare i dati che deve contenere la tabella dell’organico, sia per quanto riguarda gli agenti temporanei e gli agenti a contratto, sia per quanto riguarda gli esperti nazionali distaccati, di modo che l’autorità di bilancio possa avere una visione chiara dell’evoluzione del bilancio “Personale” di ogni agenzia, e migliorare rafforzare la responsabilità dell’ordinatore.</p>
    </intervention>
    <intervention id="4-154" speaker_id="31123" name="Pedro Guerreiro" is_mep="True" mode="written">
      <p sl="pt">Gli organismi di cui all’articolo 185 del regolamento (CE, Euratom) n. 1605/2002 del Consiglio – in altre parole le agenzie comunitarie – si sono moltiplicati negli ultimi anni (con la creazione di molti altri), diventando sempre più sopranazionali e svolgendo funzioni che rientrano nella responsabilità di ciascuno Stato membro.</p>
      <p sl="pt">Questa relazione apporta alcuni miglioramenti al testo proposto dalla Commissione europea, in particolare includendo nel regolamento finanziario di questi organismi l’obbligo di rendere disponibili, sui rispettivi siti web, le informazioni sui beneficiari di fondi provenienti dai loro bilanci. Queste informazioni saranno “facilmente reperibili per i terzi, comprensibili e complete”. E’ qualcosa che l’attuale regolamento non prevede.</p>
      <p sl="pt">Tuttavia, pur richiedendo più informazioni dettagliate su personale, bilancio e lavori svolti da queste agenzie, la proposta della Commissione accetta di dare a queste agenzie maggiore spazio di manovra in termini di trasferimenti di stanziamenti che devono essere debitamente monitorati.</p>
    </intervention>
    <intervention id="4-156" speaker_id="1892" name="Carlos Coelho" is_mep="True" mode="written">
      <p sl="pt">Le difficoltà economiche affrontate dall’industria della pesca sono il risultato di un sistema poco chiaro e inefficiente, che si basa, fra l’altro, sul sistema dei TAC (totale delle catture ammissibili), sulle quote e sulla gestione dello sforzo di pesca. La comunicazione della Commissione sul “miglioramento della situazione economica dell’industria della pesca” menziona le difficoltà affrontate dall’industria e individua alcuni nuovi approcci per la gestione della pesca, fra cui la gestione dei “diritti di pesca”.</p>
      <p sl="pt">Questa discussione è estremamente importante per l’industria della pesca comunitaria perché apre la porta a una più forte sostenibilità biologica delle risorse e a maggiori opportunità per i responsabili dell’intervento dell’industria sul mercato. Esiste una grande varietà di diritti di pesca e di sistemi di transazione che non sempre sono totalmente trasparenti. Dobbiamo quindi impegnarci in un dibattito serio in modo da valutare le modalità di gestione di questi diritti, che possano garantire trasparenza, certezza legale e efficienza economica per i pescatori.</p>
      <p sl="pt">Poiché i diritti di pesca costituiscono la colonna portante della gestione della pesca nei paesi leader in termini di potenziale di pesca (USA, Nuova Zelanda, Norvegia, ecc.), è assolutamente opportuno discutere di questa possibilità nella gestione della pesca comunitaria.</p>
      <p sl="pt">Alla luce di quanto precede, i membri del partito socialdemocratico portoghese sostengono la relazione Attwooll.</p>
    </intervention>
    <intervention id="4-157" speaker_id="31123" name="Pedro Guerreiro" is_mep="True" mode="written">
      <p sl="pt">Il discorso del Commissario Borg era esplicativo delle intenzioni della Commissione per il futuro della politica comune della pesca: ovvero modifica del sistema di gestione introducendo, per gradi, un sistema comunitario basato sui diritti di pesca.</p>
      <p sl="pt">Avremmo quasi potuto prevedere le sue intenzioni: inizialmente estendere l’applicazione del sistema, sebbene solo a parte della flotta, in numerosi Stati membri, e poi, in seguito, creare un unico mercato comunitario dei diritti di pesca, possibilmente con la loro transazione in una borsa.</p>
      <p sl="pt">Gli obiettivi indicati dalla Commissione europea “ … possono portare all’acquisto, su vasta scala, dei diritti, provocando la concentrazione di proprietà di quote, la distribuzione geografica dell’attività di pesca e della composizione della flotta”, dove “ … ogni meccanismo stabilito per limitare gli effetti negativi … dovrebbe essere compatibile con il mercato unico della Comunità e le norme in materia di concorrenza”.</p>
      <p sl="pt">Si tratta di una questione estremamente importante che va al nucleo della sovranità degli Stati membri e anche della proprietà e della gestione del diritto di sfruttare una risorsa naturale, in altre parole il trasferimento a interessi privati di diritti di sfruttamento di una risorsa pubblica.</p>
      <p sl="pt">Non possiamo fare altro che rigettare categoricamente questa intenzione!</p>
    </intervention>
    <intervention id="4-158" speaker_id="2338" name="Ian Hudghton" is_mep="True" mode="written">
      <p sl="it">Mi sono astenuto sulla relazione Attwooll perché, pur potendo concordare con buona parte di essa, la relazione non affronta il problema fondamentale del nostro attuale sistema di gestione della pesca: il fatto che le acque europee sono governate a livello centrale attraverso la PCP. La relazione dichiara che le risorse biologiche marine sono un “bene pubblico comune”, ma non riconosce che queste risorse sono gestite meglio dalle nazioni dell’Europa dedite alla pesca. La relazione dichiara che “è necessario adottare a livello comunitario meccanismi di gestione dei diritti di pesca”, quando la realtà mostra che la gestione comunitaria della pesca è stata un fallimento totale. Dovrebbero essere studiati diversi strumenti di gestione, al fine di garantire la visibilità a lungo termine delle comunità di pesca europee, ma le decisioni chiave relative a questi strumenti dovrebbero rientrare nella responsabilità delle nazioni dedite alla pesca, non delle istituzioni europee.</p>
    </intervention>
    <intervention id="4-159" speaker_id="28585" name="Diamanto Manolakou" is_mep="True" mode="written">
      <p sl="el">Il dibattito sullo scambio fra Stati membri e Commissione della conoscenza e dell’esperienza sui sistemi di gestione di ciascuno Stato non fornirà dati speciali che consentiranno l’adozione di misure di gestione comune nella giurisdizione degli Stati membri, e a ragione: essi riguardano la storia, la società, l’economia, la geografia e l’idrologia di ciascun paese.</p>
      <p sl="el">E’ giusto sottolineare che le risorse biologiche marine costituiscono un bene pubblico comune e che tali diritti non dovrebbero essere interpretati come diritti di proprietà. Tuttavia, l’idea di trovare sistemi di gestione di successo per i diritti di pesca nel quadro della politica comune della pesca a livello di UE è deludente perché il sistema in sé, con il suo sviluppo non equilibrato, non consente il raggiungimento di tale obiettivo.</p>
      <p sl="el">Il settore della pesca non è indipendente dalla situazione economica generale di ciascuno Stato membro, e i metodi di lavoro dei pescatori attivi professionalmente son influenzati dagli sviluppi sociali e politici, a livello sia locale che internazionale.</p>
      <p sl="el">La ricerca e il dibattito dimostreranno che non possiamo aspettarci miglioramenti della situazione economica dei pescatori e, più in generale, lo sviluppo di comunità locali basate sulla pesca se portiamo avanti una politica comune della pesca finalizzata a concentri le imprese di pesca in gruppi commerciali e, più in generale, ad accumulare capitale.</p>
    </intervention>
    <intervention id="4-160" speaker_id="1403" name="David Martin" is_mep="True" mode="written">
      <p sl="en">L’idea di lanciare una discussione sul futuro dei sistemi di gestione basati sui diritti nella politica comune della pesca trova il mio appoggio. La relazione dell’onorevole Attwooll sugli strumenti di gestione basati sui diritti di pesca dovrebbe quindi esser accolta con favore. Le questioni sollevate da tali discussioni renderanno il dibattito vivace e costruttivo nella ricerca della semplificazione della PCP. Ho votato a favore delle raccomandazioni dell’onorevole Attwooll.</p>
    </intervention>
    <intervention id="4-992" speaker_id="33775" name="Jean-Pierre Audy" is_mep="True" mode="written">
      <p sl="fr">Ho votato a favore della relazione della stimata collega tedesca Reimer Böge relativa alla proposta di decisione sulla mobilitazione, nel quadro del bilancio generale dell’Unione europea stabilito per il 2008, di un importo di 3 106 882 euro in stanziamenti di impegno e di pagamento a titolo del Fondi europeo di adeguamento alla globalizzazione.</p>
      <p sl="fr">Questa decisione fa ricordare che il 12 settembre 2007 Malta ha presentato una richiesta di mobilitazione del Fondo per 675 licenziamenti avvenuto nel settore tessile, e più in particolare a favore dei lavoratori licenziati da VF (Malta) Ltd e Bortex Clothing Ind. Co Ltd . Le autorità maltesi hanno chiesto un contributo di 681 207 euro per coprire una parte delle spese di sostegno, valutate a circa 1,36 milioni di euro. Inoltre, il 9 ottobre 2007 il Portogallo ha presentato una richiesta di mobilitazione del Fondo per 1 546 licenziamenti avvenuti nel settore automobilistico, e più in particolare a favore dei lavoratori licenziati da Opel a Azambuja, Alcoa Fujikura a Seixal e Johnson Controls a Portalegre.</p>
      <p sl="fr">Le autorità portoghesi hanno chiesto 2 425 675 euro destinati a coprire parte delle spese relative alle misure di sostegno, stimate a circa 4,85 milioni di euro.</p>
    </intervention>
    <intervention id="4-162" speaker_id="31123" name="Pedro Guerreiro" is_mep="True" mode="written">
      <p sl="pt">A seguito degli esuberi nel 2007 di 1 549 lavoratori dell’Opel Portugal a Azambuja, di Alcoa Fujikura a Seixal e di Johnson Controls a Portalegre, il governo portoghese ha presentato domanda di mobilitazione di questo Fondo (2 425 675 euro) per cofinanziare azioni quali “formazione professionale e certificazione delle abilità” e compensazione salariale per “incoraggiare” i lavoratori ad accettare stipendi più bassi.</p>
      <p sl="pt">Senza dubbio, date le gravi conseguenze per i lavoratori, le loro famiglie e le regioni in cui queste imprese sono stabilite, qualsiasi misura che miri a minimizzare tali conseguenze è urgente e necessaria. Tuttavia, questo non risolve il problema di base della creazione e della garanzia di posti di lavoro con diritti per i lavoratori e l’assicurazione di uno sviluppo socioeconomico di queste regioni. Tali risultati sono possibili solo attraverso un’adeguata politica di investimenti che si avvalga del potenziale di ciascuna regione e che prevenga la delocalizzazione o la chiusura delle multinazionali in cerca di più persone e luoghi da sfruttare dopo avere ricevuto milioni di euro in “aiuti”.</p>
      <p sl="pt">Purtroppo, il Parlamento ha adottato una risoluzione che, per quanto riguarda la richiesta portoghese, sottolinea la sua “preoccupazione” sulla tipologia delle misure finanziate e chiede alla Commissione, “in cooperazione con le autorità portoghesi, un attento monitoraggio della situazione”. Questo non era accaduto con le domande precedenti, ad esempio quelle di Francia o Germania.</p>
    </intervention>
    <intervention id="4-163" speaker_id="1403" name="David Martin" is_mep="True" mode="written">
      <p sl="en">Accolgo positivamente la prima mobilitazione del Fondo europeo di adeguamento alla globalizzazione per l’esercizio finanziario 2008. Il Partito dei socialisti europei si è adoperato in modo particolare per la creazione di questo Fondo ed è un contributo essenziale agli sforzi tesi ad alleviare gli effetti della globalizzazione sui lavoratori. Ho votato a favore della relazione.</p>
    </intervention>
    <intervention id="4-164" speaker_id="28402" name="José Albino Silva Peneda" is_mep="True" mode="written">
      <p sl="pt">Nel 2006 ho lottato strenuamente per la creazione del Fondo europeo per l’adeguamento alla globalizzazione. Quando è stato approvato, ho pronunciato un discorso in Aula, affermando che questa decisione aveva una dimensione politica: per la prima volta, le tre istituzioni europee – Consiglio, Commissione e Parlamento – hanno riconosciuto l’esistenza degli aspetti negativi della globalizzazione, motivo per cui i lavoratori colpiti dalle chiusure delle imprese a causa della globalizzazione hanno dovuto essere sostenuti sotto il profilo finanziario.</p>
      <p sl="pt">Ho creduto che fosse un modo per l’Unione europea di mostrare la sua presenza in loco, fra quelli che rimangono vittime degli esuberi provocati dalla chiusura delle imprese, come è accaduto in Portogallo con Opel , Johnson e Alcoa Fujikara .</p>
      <p sl="pt">Vi sono spesso situazioni drammatiche, motivo per cui la decisione del Parlamento europeo di rendere disponibili per questi lavoratori quasi 2,5 milioni di euro può contribuire ad alleviare le loro attuali preoccupazioni.</p>
      <p sl="pt">Quando le persone sono preoccupate e timorose, è difficile accettare il cambiamento. Questi pagamenti decisi oggi e destinati a questi lavoratori portoghesi non sono una soluzione miracolosa, ma sono decisamente un modo per aiutarli ad avere maggiore fiducia in se stessi affinché, con il sostegno del’Unione europea, possano trovare motivi per sorridere ancora.</p>
    </intervention>
    <intervention id="4-990" speaker_id="33775" name="Jean-Pierre Audy" is_mep="True" mode="written">
      <p sl="fr">Ho votato a favore della relazione dello stimato collega polacco Janusz Lewandowski sugli orientamenti di bilancio 2009 delle “altre istituzioni”, vale a dire il Parlamento europeo, ma anche Consiglio, Corte di giustizia, Corte dei conti, Comitato economico e sociale, Comitato delle regioni, Mediatore europeo e Garante europeo della protezione dei dati.</p>
      <p sl="fr">Questo documento delinea le grandi sfide che dovrà affrontare il Parlamento fino al 2009, in particolare l’entrata in vigore del Trattato di Lisbona. Dobbiamo fare di tutto affinché le maggiori responsabilità acquisite dal Parlamento a seguito della ratifica del Trattato di Lisbona siano tenute in considerazione nel bilancio. Devono essere prese misure per migliorare la comunicazione con i cittadini, in particolare a livello decentrato e su tre progetti, che sono: il centro dei visitatori, il centro audiovisivo e il progetto web-TV . Infine, mi chiedo se, prima delle procedure di bilancio, non si dovrebbe svolgere un controllo contabile delle risorse umane destinate alle attività parlamentari europee.</p>
      <p sl="fr">In effetti, le responsabilità politiche del Parlamento europeo diventano sempre più importanti ed è essenziale che i deputati abbiano i mezzi per lavorare nella più completa indipendenza.</p>
    </intervention>
    <intervention id="4-166" speaker_id="31123" name="Pedro Guerreiro" is_mep="True" mode="written">
      <p sl="pt">Questa relazione segna l’inizio del dibattito sulla procedura di bilancio 2009 in relazione al bilancio del Parlamento europeo e di altre istituzioni, ma non include quello della Commissione europea che è di gran lunga il bilancio più sostanzioso.</p>
      <p sl="pt">Fra gli altri aspetti che potremmo sottolineare, vanno menzionate le linee guida proposte per la politica del personale. Questo perché negli ultimi anni abbiamo subito una costante pressione a ridurre le spese per il personale, con l’uso di forme contrattuali precarie, come la previsione di servizi esterni, in particolare le agenzie interinali, a scapito di contratti permanenti e dei diritti di questi lavoratori. Dobbiamo quindi categoricamente respingere questo approccio.</p>
      <p sl="pt">Un altro aspetto ricorrente è la necessità di garantire la diversità e la disponibilità di tutte le lingue ufficiali e di lavoro dell’UE. Nella procedura di bilancio per il 2008, un piccolo stanziamento è stato destinato alla riserva per “incoraggiare l’amministrazione a dare priorità ad un’assistenza linguistica più efficiente ai deputati durante gli incontri ufficiali”. Tuttavia, non sappiamo quali misure sono state effettivamente prese al riguardo, soprattutto perché continuano a verificarsi situazioni in cui questo diritto non è rispettato, ad esempio nelle assemblee parlamentari comuni UE-ACP.</p>
    </intervention>
    <intervention id="4-989" speaker_id="33775" name="Jean-Pierre Audy" is_mep="True" mode="written">
      <p sl="fr">Ho votato a favore della relazione dello stimato collega austriaco Paul Rübig, nel quadro della procedura di codecisione sulla proposta di decisione del Parlamento europeo e del Consiglio sulla partecipazione della Comunità a un programma di ricerca e sviluppo attuato da diversi Stati membri, teso a sostenere le PMI che effettuano attività di ricerca e sviluppo.</p>
      <p sl="fr">Accolgo con favore questa iniziativa che mira ad aumentare di 100 milioni di euro, in sei anni, gli stanziamenti di 300 milioni di euro del programma comune EUROSTARS per numerosi Stati membri e altri Stati membri dello Spazio economico europeo per consentire alle PMI innovatrici di recuperare il nostro ritardo nel settore. E’ interessante notare che l’82 per cento delle grandi società americane fondate dopo il 1980 sono partite da zero, mentre nell’UE questa proporzione è solo del 37 per cento.</p>
      <p sl="fr">E’ chiaro, quindi, che le piccole e medie imprese, in particolare quelle che innovano, rappresentano una speranza considerevole per la crescita economica e il progresso sociale del nostro mercato interno.</p>
    </intervention>
    <intervention id="4-168" speaker_id="28427" name="Alessandro Battilocchio" is_mep="True" mode="written">
      <p sl="it">Signor Presidente, onorevoli colleghi, esprimo voto favorevole a questo provvedimento che costituisce un importante e ulteriore contributo allo sviluppo della ricerca, dell’innovazione e, quindi, della competitività del made in europeo.</p>
      <p sl="it">Valuto positivamente il fatto che il finanziamento sarà diretto alle PMI, che rappresentano il tessuto connettivo vitale dell’economia italiana ed europea che necessitava di un maggiore sostegno finanziario finalizzato alla creazione di prodotti originali e di qualità in grado di fronteggiare la concorrenza delle economie emergenti.</p>
      <p sl="it">Il potenziale creativo dell’UE deve essere sostenuto e potenziato così da facilitare la concretizzazione delle innovazioni provenienti dal nostro mercato interno senza peraltro rischiare di essere tributari, in un prossimo futuro, di oneri collegati ai diritti di proprietà intellettuale che potrebbero essere vantati dai paesi extraeuropei.</p>
      <p sl="it">Nuovi competitors , come la Cina, il Giappone e l’India, si affacciano con grandi prospettive sulla scena economica internazionale, costringendo il mercato mondiale ad affrontare le nuove sfide concorrenziali attraverso l’innovazione. Il cofinanziamento UE al programma EUROSTARS in favore delle PMI costituisce dunque un passo fondamentale per garantire la competitività degli Stati europei nel medio-lungo periodo.</p>
      <p sl="it">Sono inoltre lieto del successo conseguito in sede di trattative per il pacchetto di compromesso che, ampliando i criteri d’accessibilità delle PMI, garantirà un percorso d’innovazione che influirà sul successo e sulla stessa sopravvivenza delle PMI europee.</p>
    </intervention>
    <intervention id="4-169" speaker_id="4466" name="Ilda Figueiredo" is_mep="True" mode="written">
      <p sl="pt">In teoria, questo è un programma importante, dato che mira a sostenere le PMI che effettuano attività di ricerca e sviluppo, perché è nelle imprese, in particolare quelle più piccole, che gli investimenti in R&amp;S hanno il maggiore effetto moltiplicatore e dove, nello stesso tempo, si concentrano le maggiori carenze. Tuttavia, non riteniamo che il programma possa effettivamente avere successo per i seguenti motivi:</p>
      <p sl="pt">al programma sono stati stanziati fondi irrisori e addirittura insignificanti – 400 milioni di euro, dei quali solo 100 milioni provengono dall’UE – il che significa che la proposta è pura propaganda. Tuttavia, nello stesso tempo, è stato nascosto anche il fatto che solo un esiguo numero di imprese beneficerà del programma in futuro;</p>
      <p sl="pt">la proposta gioverà solo alle imprese medie più potenti e qualificate, in altre parole quelle con più di 250 dipendenti, così che oltre l’80 per cento delle imprese europee, costituite soprattutto da micro imprese e piccole imprese, sarà escluso.</p>
      <p sl="pt">Poiché il Portogallo è uno dei paesi europei in cui si registra una drammatica mancanza di investimenti in R&amp;S nelle imprese, riteniamo che se il programma Eurostars dovesse essere attuato nel nostro paese, i suoi effetti sarebbero totalmente irrilevanti e residuali.</p>
    </intervention>
    <intervention id="4-170" speaker_id="1403" name="David Martin" is_mep="True" mode="written">
      <p sl="en">Accolgo con favore la proposta dell’onorevole Rübig di sostenere le PMI che svolgono attività di ricerca e sviluppo. Il piano di stanziare 400 milioni di euro per incoraggiare tali PMI a condurre ricerca orientata al mercato in progetti transnazionali dovrebbe essere sostenuto e io ho votato a favore della relazione.</p>
    </intervention>
    <intervention id="4-171" speaker_id="28862" name="Lydie Polfer" is_mep="True" mode="written">
      <p sl="fr">Vorrei esprimere il mio sostegno alla relazione Rübig che mira a incrementare il numero di PMI ammissibili al sostegno per i loro progetti di R&amp;S nel quadro del programma di ricerca e sviluppo EUROSTARS attuato da diversi Stati membri e paesi associati. Lo scopo è quindi facilitare la partecipazione al programma delle nostre PMI, veri motori dell’economia europea.</p>
      <p sl="fr">Mi congratulo inoltre per il fatto che in futuro anche il Lussemburgo parteciperà al programma EUROSTARS, che ci aiuterà a raggiungere gli obiettivi della strategia di Lisbona.</p>
    </intervention>
    <intervention id="4-172" speaker_id="28402" name="José Albino Silva Peneda" is_mep="True" mode="written">
      <p sl="pt">Sostengo il contenuto di questa relazione perché ritengo che le sue proposte siano intese a incoraggiare la ricerca e sviluppo nelle PMI, che rappresentano oltre il 99 per cento di tutte le imprese in Europa e che occupano oltre il 60 per cento della popolazione attiva.</p>
      <p sl="pt">La relazione aggiunge che il numero di PMI impegnate in attività di ricerca e sviluppo è molto limitato e che dobbiamo quindi incoraggiare, attraverso tutti i mezzi a disposizione, questo tipo di iniziativa, che diventerà sempre più decisiva per il consolidamento della loro competitività.</p>
      <p sl="pt">Al riguardo, l’aspetto più importante non è trattato dalla relazione. E’ vitale creare effetti di moltiplicazione che, attraverso forme moderne di gestione aziendale, possono favorire processi che possono creare valore attraverso l’innovazione e l’efficienza integrate. La creazione di valore deve giovare non solo alle imprese in cui è sviluppato, ma anche all’intero tessuto imprenditoriale, sia a monte che a valle.</p>
      <p sl="pt">L’adozione della relazione non deve farci dimenticare l’esigenza di rafforzare i meccanismi di sostegno finanziario per le imprese di nuova costituzione, settore in cui persistono molte difficoltà, in particolare per i giovani imprenditori che vogliono avviare un esperimento aziendale.</p>
      <p sl="pt">Sottolineerei che la burocrazia deve essere eliminata da questi processi di modo che le PMI non si tirino indietro di fronte all’impegno per la ricerca e lo sviluppo.</p>
    </intervention>
    <intervention id="4-173" speaker_id="23894" name="Anna Záborská" is_mep="True" mode="written">
      <p sl="sk">Votando la relazione dell’onorevole Paul Rübig, il Parlamento europeo sta inviando un chiaro segnale alle piccole e medie imprese degli Stati membri. Le piccole e medie imprese spesso possono partecipare concretamente alla ricerca e sviluppo, ma devono affrontare condizioni meno favorevoli di quelle che si applicano alle grandi imprese internazionali.</p>
      <p sl="sk">D’ora in poi, le associazioni di PMI che svolgono attività di ricerca e sviluppo possono avvalersi del sostegno finanziario dall’Europa e operare in una rete europea insieme ad altre piccole e medie imprese. Le PMI slovacche potranno così contribuire con la loro conoscenza e capacità al settore europeo della ricerca e sviluppo.</p>
      <p sl="sk">In Slovacchia, numerose piccole e medie imprese sono ubicate in zone rurali con infrastrutture meno sviluppate, il che ostacola il loro sviluppo. Molte donne sono impiegate nelle PMI che svolgono attività di ricerca e sviluppo, direttamente o indirettamente. I fondi europei sono utili perché offrono alle PMI una possibilità, consentendo quindi alle loro capacità professionali di servire l’interesse comune.</p>
      <p sl="sk">Il programma EUROSTARS è un programma di ricerca e sviluppo di nuovi prodotti e servizi a livello di UE. Le PMI svolgono un ruolo di primo piano nei progetti Eurostars. E’ un vero peccato che la Repubblica slovacca, Stato membro dell’UE, non partecipi al programma. Le piccole e medie imprese slovacche, quindi, non hanno accesso all’importante sostegno finanziario disponibile per l’effettivo sviluppo di prodotti, tecniche e servizi nuovi.</p>
    </intervention>
    <intervention id="4-175" speaker_id="23768" name="Bogusław Liberadzki" is_mep="True" mode="written">
      <p sl="pl">Ho votato a favore della relazione sulla proposta di decisione del Consiglio su orientamenti tecnici pluriennali per il programma di ricerca del Fondo di ricerca carbone e acciaio [COM(2007)0393 – C6-0248/2007 – 2007/0135(CNS) ].</p>
      <p sl="pl">Sostengo l’idea presentata dall’onorevole Gierek, che ha affermato che, alla luce del ruolo del Fondo di garantire un adeguato sviluppo dell’economia dell’Unione europea, specialmente nei nuovi Stati membri, il Fondo dovrebbe continuare a operare. L’acciaio è tuttora una delle principali materie prime per le industrie meccaniche e della costruzione. E’ anche possibile che le possibilità tecniche di migliorare la sua qualità e l’efficienza della sua produzione non siano esaurite.</p>
      <p sl="pl">Come è stato giustamente sottolineato, una maggiore competitività del carbone sul mercato dell’energia dipende dallo sfruttamento efficiente delle risorse regionali. Questo contribuirà ad aumentare la sicurezza energetica per il territorio dell’Unione europea.</p>
    </intervention>
    <intervention id="4-176" speaker_id="1403" name="David Martin" is_mep="True" mode="written">
      <p sl="en">Ho votato a favore della relazione dell’onorevole Gierek sul Fondo di ricerca carbone e acciaio. Le proposte della relazione consentono di concentrarsi di più sulle preoccupazioni ambientali e consentiranno al settore del carbone e dell’acciaio di studiare modi di riduzione delle emissioni dei gas serra.</p>
    </intervention>
    <intervention id="4-177" speaker_id="1309" name="Brian Simpson" is_mep="True" mode="written">
      <p sl="en">Voterò a favore di questa relazione perché ritengo che sia importante cogliere l’opportunità per approfondire la questione dell’uso del carbone nell’ambito delle nostre esigenze energetiche. Per troppo tempo il carbone è stato visto come un combustibile sporco e non si è prestata una debita attenzione alla possibilità di pulire il carbone usando nuove tecnologie.</p>
      <p sl="en">La mia regione del nordovest dell’Inghilterra poggia ancora su un’enorme riserva di carbone di qualità che si ritiene troppo costoso da estrarre, e, mentre è vero che il carbone nella sua forma più pura non è un combustibile ecologico, adesso esiste una tecnologia nuova, pulita, per il carbone che consentirebbe al carbone di svolgere un ruolo di rilievo nel nostro approvvigionamento energetico, non distruggendo l’ambiente in questo processo.</p>
      <p sl="en">Dobbiamo usare meglio la nostra riserva di carbone. Dobbiamo trovare più fondi per la ricerca per rendere il carbone più ecologico ed economicamente competitivo. Dobbiamo fare di più per ravvivare le nostre comunità minerarie. Credo che il carbone pulito abbia un futuro e ringrazio la commissione per l’industria, la ricerca e l’energia per questa relazione che almeno dà il via alla discussione.</p>
    </intervention>
    <intervention id="4-178" speaker_id="2081" name="Peter Skinner" is_mep="True" mode="written">
      <p sl="en">Sia il carbone che l’acciaio sono state industrie molto importanti per le comunità del sudest dell’Inghilterra, soprattutto nel Kent. Accolgo positivamente questa relazione, che promuove un Fondo di ricerca per sviluppare elementi di queste industrie all’interno dell’UE, dato che abbiamo bisogno di risposte per il nostro fabbisogno energetico futuro. In particolare, rendere il carbone un combustibile ecologicamente più accettabile potrebbe contribuire a garantire il nostro fabbisogno energetico nel futuro, quando l’Europa si potrebbe trovare sotto la massima pressione a causa di incerte condizioni di approvvigionamento.</p>
    </intervention>
    <intervention id="4-179" speaker_id="28382" name="Andrzej Jan Szejna" is_mep="True" mode="written">
      <p sl="pl">Ho votato a favore della relazione dell’onorevole Gierek sul Fondo di ricerca carbone e acciaio.</p>
      <p sl="pl">Secondo gli orientamenti del Consiglio, dopo avere operato per cinque anni, il Fondo di ricerca carbone e acciaio è stato rivisto quest’anno. La revisione si è incentrata sull’uso efficiente dei materiali energetici e sulla protezione dell’ambiente. Va sottolineato che uno dei grandi vantaggi del Fondo è che può essere impiegato come fonte di finanziamento supplementare per la ricerca non coperta dal settimo programma quadro. Inoltre, anche secondo la posizione della Commissione europea, il Fondo dovrebbe continuare a funzionare, perché il carbone è ancora una delle principali materie prime per l’industria meccanica e della costruzione, e questi settori richiedono costanti investimenti nella ricerca.</p>
      <p sl="pl">Il Fondo faciliterà inoltre un uso migliore del carbone nel mercato dell’energia, che darà un contributo significativo alla sicurezza energetica dell’Unione europea. Va ricordato, tuttavia, che l’estrazione di questa materia prima richiede indagini esplorative costanti. Un’altra questione importante è l’introduzione del principio della parità di genere nei gruppi di ricerca. Si darà un notevole contributo all’incremento della partecipazione delle donne in questo settore.</p>
    </intervention>
    <intervention id="4-181" speaker_id="1892" name="Carlos Coelho" is_mep="True" mode="written">
      <p sl="pt">Secondo le informazioni fornite dalla Commissione, il 40 per cento della flotta comunitaria totale in termini di tonnellaggio per nave opera in alto mare o nelle acque di paesi terzi. Parimenti, le navi di altri paesi pescano nelle acque comunitarie, in particolare nell’ambito dei cosiddetti “accordi settentrionali”.</p>
      <p sl="pt">E’ quindi molto importante che l’UE abbia a disposizione un sistema chiaro per autorizzare entrambi i tipi di attività. La proposta legislativa e la relazione del Parlamento fanno parte degli sforzi dell’UE di “semplificare” la politica comune della pesca (PCP), stabilendo regole generali e condizioni per la domanda e il rilascio di licenze di pesca, sia all’interno che all’esterno delle acque comunitarie.</p>
      <p sl="pt">La proposta della Commissione chiarisce le responsabilità della Commissione e degli Stati membri e specifica i requisiti di comunicazione delle attività di pesca. Gli emendamenti proposti dalla relazione del Parlamento rendono il documento più equo sotto alcuni aspetti. Un esempio è la maggiore flessibilità introdotta nell’articolo 7 per i criteri di ammissibilità.</p>
      <p sl="pt">I membri del partito socialdemocratico portoghese sostengono quindi la relazione Morillon.</p>
    </intervention>
    <intervention id="4-182" speaker_id="31123" name="Pedro Guerreiro" is_mep="True" mode="written">
      <p sl="pt">Attualmente, le autorizzazioni per le attività di pesca da concedere alle navi da pesca comunitarie o alle navi di paesi terzi sono gestite attraverso vari accordi bilaterali o dalle organizzazioni regionali di gestione della pesca.</p>
      <p sl="pt">Questa proposta di regolamento mira a stabilire un’unica procedura per la gestione di tutte le autorizzazioni di pesca, indicando chiaramente il ruolo della Commissione europea nella concessione o sospensione di queste autorizzazioni, in luogo degli Stati membri.</p>
      <p sl="pt">Fra i numerosi importanti aspetti che meritano un commento o una critica, sottolineeremmo che, nonostante questa relazione chiarisca alcuni aspetti della proposta di regolamento, ad esempio il fatto di considerare come gravi violazioni solo quelle violazioni che sono state effettivamente confermate come tali conformemente alla legislazione nazionale pertinente – che consideriamo positivo –, non salvaguarda ancora la sovranità di ciascuno Stato membro in termini di gestione delle attività di pesca nelle loro ZEE (zone economiche esclusive), per cui dissentiamo.</p>
      <p sl="pt">Questo è il motivo per cui abbiamo presentato un emendamento secondo cui gli Stati membri, quali parti interessate, devono partecipare alle procedure, in particolare le procedure decisionali per la concessione di autorizzazioni nel settore. Purtroppo, l’emendamento è stato respinto dalla maggioranza dell’Assemblea.</p>
    </intervention>
    <intervention id="4-183" speaker_id="2338" name="Ian Hudghton" is_mep="True" mode="written">
      <p sl="en">Ho votato contro la relazione Morillon perché una serie di emendamenti che io avevo co-sottoscritto era stata respinta. In particolare, sono stati respinti gli emendamenti relativi alla ridistribuzione delle opportunità di pesca. La mia ostilità alla disastrosa PCP è stata ben documentata in quest’Aula e io credo che la gestione della pesca dovrebbe essere restituita alle nazioni europee attive nella pesca. Tuttavia, finché avremo una politica comune, il principio della stabilità relativa deve rimanere inviolabile e tutte le comunità di pesca dell’Europa devono ricevere la garanzia che i loro diritti di pesca storici rimarranno inalterati.</p>
    </intervention>
    <intervention id="4-184" speaker_id="23768" name="Bogusław Liberadzki" is_mep="True" mode="written">
      <p sl="pl">Ho votato a favore della relazione sulla proposta di regolamento del Consiglio relativo alle autorizzazioni delle attività di pesca dei pescherecci comunitari al di fuori delle acque comunitarie e all’accesso delle navi di paesi terzi alle acque comunitarie [COM(2007)0330 – C6-0236/2007 – 2007/0114(CNS) ].</p>
      <p sl="pl">L’onorevole Morillon ha sottolineato a ragione che è molto importante per l’Unione europea avere un sistema chiaro per autorizzare entrambi i tipi di attività, al fine di conseguire il massimo livello di rispetto delle disposizioni dell’Unione nelle zone di pesca e fornire anche una maggiore trasparenza per le attività delle navi comunitarie nelle acque dei paesi terzi.</p>
      <p sl="pl">Inoltre, non vi è alcun dubbio che il fatto che la Commissione e l’Unione europea abbiano dato priorità alla lotta contro la pesca illegale, non dichiarata e non regolamentata (IUU), e alla riduzione significativa degli stock ittici dei paesi in via di sviluppo, causata dalle navi impegnate nella pesca IUU, meriti la nostra massima attenzione.</p>
    </intervention>
    <intervention id="4-185" speaker_id="1403" name="David Martin" is_mep="True" mode="written">
      <p sl="en">L’obiettivo della relazione dell’onorevole Morillon avrebbe dovuto essere la semplificazione della politica comune della pesca. Non sono convinto che le proposte iniziali della relazione abbiano soddisfatto questo requisito. L’inserimento di accordi che rientrano nell’articolo 63 della Convenzione sul diritto del mare delle Nazioni Unite produrrebbe grandi difficoltà politiche per l’industria della pesca scozzese. Disposizioni relative all’uso sembrano già fare parte degli accordi esistenti di partenariato per la pesca con paesi terzi e le raccomandazioni della relazione servono soltanto a complicare ulteriormente i problemi nel settore. Il mio voto è il riflesso di queste preoccupazioni.</p>
    </intervention>
    <intervention id="4-186" speaker_id="4545" name="Catherine Stihler" is_mep="True" mode="written">
      <p sl="en">A nome del Partito laburista del Parlamento europeo, scrivo per spiegare il motivo per cui abbiamo presentato e sostenuto gli emendamenti nn. 20-23 alla relazione Morillon e, quando gli emendamenti sono decaduti, abbiamo votato contro la relazione emendata e la risoluzione legislativa.</p>
      <p sl="en">Gli emendamenti nn. 20, 21, e 22 riguardano la portata del regolamento. E’ importante mantenere la distinzione fra accordi che sono coperti dall’articolo 63 piuttosto che dall’articolo 62 dell’UNCLOS. Solo gli ultimi dovrebbero essere oggetto di questa proposta.</p>
      <p sl="en">L’emendamento n. 23 riguarda il potere dato alla Commissione di ridistribuire le opportunità di pesca proposte nell’articolo 13, mantenendo il principio della stabilità relativa e dei diritti di pesca storici in un contesto di pesca responsabile.</p>
      <p sl="en">Il voto di oggi dovrebbe essere un richiamo per tutti coloro che sono interessati alla conservazione degli stock ittici vulnerabili. Mostra che il Parlamento europeo è favorevole alla ridistribuzione da parte della Commissione europea delle quote di pesca, il che comporterebbe una liberatoria nel Mare del Nord. Questo va contro il principio della stabilità relativa ed è dannoso per gli interessi di pesca scozzesi. Non avevamo altra scelta se non votare contro la relazione.</p>
    </intervention>
    <intervention id="4-188" speaker_id="photo_generic" name="Jan Andersson, Göran Färm, Anna Hedh, Inger Segelström e Åsa Westlund" is_mep="True" mode="written">
      <p sl="sv">Noi socialdemocratici svedesi sosteniamo il desiderio del Parlamento europeo di invitare nel 2008, Anno europeo del dialogo interculturale, un numero di capi religiosi del mondo per un dialogo con gli europarlamentari.</p>
      <p sl="sv">Vogliamo sottolineare, tuttavia, che questo dialogo dovrebbe assumere la forma di discussioni e di scambi di vedute nelle commissioni o dovrebbe svolgersi in incontri appositamente organizzati. I discorsi unilaterali rivolti ai membri in plenaria, senza alcuna possibilità di dialogo, non sono il mezzo giusto per la comunicazione e gli scambi interculturali.</p>
    </intervention>
    <intervention id="4-189" speaker_id="1413" name="Glyn Ford" is_mep="True" mode="written">
      <p sl="en">(L’originaria risoluzione di compromesso era, a mio avviso, non del tutto equilibrata. Le iniziali sommosse di Lhasa e altrove sono stati attacchi orchestrati contro le persone e i luoghi con incendi dolosi, ferimenti e uccisioni di cinesi Han e della minoranza musulmana. Nel mio paese, se giovani bianchi si fossero scontrati con la comunità di immigrati, questo sarebbe stato descritto come rivolte razziste. Tuttavia, nel complesso, avrei potuto sostenerla. La Cina continua a non rispettare i diritti umani nel suo territorio, nei confronti di sindacati indipendenti, degli immigrati interni e della pratica delle religioni delle minoranze.</p>
      <p sl="en">Tuttavia, gli emendamenti della destra che sono passati hanno spinto questo testo oltre il limite. Il rigetto di “una politica cinese” dell’UE, la richiesta di dialogo “senza precondizioni” ha reso impossibile per me sostenere la risoluzione anche con il mio accordo sugli elementi relativi ai diritti umani contenuti nella risoluzione, come ho indicato nella mia votazione per appello nominale.</p>
    </intervention>
    <intervention id="4-190" speaker_id="28183" name="Patrick Gaubert" is_mep="True" mode="written">
      <p sl="fr">Sono lieto dell’adozione di una risoluzione comune a tutti i gruppi politici sul Tibet. Questo testo condanna le recenti repressioni in Tibet, a seguito delle risoluzioni precedenti del Parlamento che invitano le due parti al dialogo.</p>
      <p sl="fr">Chiediamo anche al governo cinese e ai partigiani del Dalai Lama di cessare ogni violenza. Il governo cinese non deve sfruttare i Giochi olimpici del 2008 in modo abusivo arrestando i dissidenti, giornalisti e militanti dei diritti dell’uomo.</p>
      <p sl="fr">Chiediamo alla Presidenza in carica dell’Unione di adoperarsi per arrivare a una posizione europea comune per quanto riguarda la presenza dei capi di Stato e di governo e dell’Alto rappresentante dell’Unione europea alla cerimonia di inaugurazione dei Giochi olimpici, e di prevederne il boicottaggio in caso in cui il dialogo non riprendesse fra le autorità cinesi e sua Santità il Dalai Lama.</p>
    </intervention>
    <intervention id="4-191" speaker_id="photo_generic" name="Hélène Goudin e Nils Lundgren" is_mep="True" mode="written">
      <p sl="sv">La torcia olimpica continua il suo viaggio intorno al mondo e le dimostrazioni in tutto il mondo hanno palesato quello che le persone sentono sui Giochi olimpici di quest’estate. E’ una questione cui molti sono interessati ed è importante che gli Stati membri abbiano la facoltà di decidere da soli se partecipare o boicottare le Olimpiadi in Cina.</p>
      <p sl="sv">La lotta per i diritti umani è cruciale e dovrebbe essere sostenuta, ma il lavoro deve avvenire attraverso l’ONU per acquisire la legittimazione necessaria. Purtroppo, il Parlamento europeo sta sfruttando l’attuale situazione in Tibet per avanzare le sue posizioni di politica estera. La situazione deve essere risolta fra Cina e Tibet senza interferenza del Parlamento europeo, che non ha poteri in questo campo.</p>
    </intervention>
    <intervention id="4-192" speaker_id="31123" name="Pedro Guerreiro" is_mep="True" mode="written">
      <p sl="pt">Mentre esprimiamo il nostro cordoglio per le vittime, il nostro desiderio che i conflitti dovrebbero essere risolti pacificamente e i nostri principi di difesa della democrazia, dei diritti umani e del diritto internazionale, notiamo che ancora una volta una risoluzione sulla situazione in Tibet contiene elementi che non corrispondono esattamente alla situazione in atto.</p>
      <p sl="pt">E’ sempre più evidente che quanto sta effettivamente accadendo è un’operazione contro i Giochi olimpici di Pechino; questa è la reale motivazione dietro l’impennata di provocazioni e di indignazioni ipocrite che sono state espresse.</p>
      <p sl="pt">Ancora una volta, gli argomenti sono manipolati per giustificare l’interferenza attuale e futura e le violazioni del diritto internazionale, con tentativi di imporre interessi strategici ed economici contro la Cina.</p>
      <p sl="pt">E’ significativo che stiamo parlando ancora del Tibet come territorio occupato dalla Cina, quando i poteri che istigano e sostengono i movimenti separatisti che sono alla radice delle azioni violente non sfidano l’integrità del territorio della Repubblica popolare cinese, compreso il Tibet come regione autonoma.</p>
      <p sl="pt">Infine, quale morale può avere quest’Assemblea nell’adottare tale risoluzione se, meno di un mese fa, ha adottato una relazione sull’Iraq senza il minimo riferimento all’aggressione e all’occupazione da parte degli USA?</p>
    </intervention>
    <intervention id="4-193" speaker_id="38846" name="Roselyne Lefrançois" is_mep="True" mode="written">
      <p sl="fr">Di fronte alla gravità della situazione in Tibet, il Parlamento europeo non poteva più restare in silenzio. Ho quindi dato il mio sostegno a questa risoluzione che condanna fermamente la brutale repressione esercitata in questa regione dalle forze della sicurezza cinesi.</p>
      <p sl="fr">Le violenze commesse nelle strade di Lhasa e di Dharamsala, nonché la censura contro i mezzi di comunicazione stranieri, sono infatti intollerabili e la nostra istituzione, insieme all’intera comunità internazionale, deve esercitare la sua influenza perché si faccia cessare tale situazione e perché la Cina rispetti i suoi impegni internazionali in materia di diritti dell’uomo e delle minoranze.</p>
      <p sl="fr">Con il mio voto, ho anche voluto esprimere la mia solidarietà al popolo tibetano, la cui maggioranza non chiede l’indipendenza, ma più autonomia politica e il rispetto della sua identità culturale e linguistica.</p>
      <p sl="fr">E se non sono favorevole a un boicottaggio totale dei Giochi Olimpici di Pechino è perché il dialogo è, per me, sempre preferibile alla chiusura. Ritengo che questi Giochi siano un’opportunità da cogliere per incitare le autorità cinesi a progredire sulla strada della democrazia e mi auguro, come prevede la risoluzione, che i capi di Stato e di governo dell’UE adottino, per questo evento, un atteggiamento comune e concertato.</p>
    </intervention>
    <intervention id="4-194" speaker_id="1403" name="David Martin" is_mep="True" mode="written">
      <p sl="en">Condanno la repressione dei dimostranti tibetani da parte delle forze armate cinesi. Infatti, il problema sottolinea la necessità di un approccio comune dell’UE verso la Cina. E’ solo attraverso questo approccio coerente che la cooperazione può avanzare in maniera costruttiva. Le Olimpiadi di Pechino sono un’eccellente opportunità per compiere progressi su questioni quali i diritti umani e la libertà dei mezzi di comunicazione in Cina. Qualsiasi tentativo del governo cinese di impedire la protesta o la comunicazione per questi fini sarebbe deplorevole. Ho votato a favore della proposta di risoluzione.</p>
    </intervention>
    <intervention id="4-195" speaker_id="28255" name="Andreas Mölzer" is_mep="True" mode="written">
      <p sl="de">Era del tutto prevedibile che la Cina avrebbe reagito alle dimostrazioni dispiegando le forze militari e la polizia. La Cina, ovviamente, non è una democrazia, ma la risposta delle forze di sicurezza cinesi alle dimostrazioni va senz’altro condannata. Un boicottaggio dei Giochi olimpici, in qualsiasi forma, sarebbe visto con tutta probabilità solo come un insulto da parte della maggior parte della popolazione cinese e certamente non migliorerebbe – e nel peggiore scenario potrebbe effettivamente esacerbare – la situazione delle minoranze in quel paese.</p>
      <p sl="de">Dato il peso dell’UE sulla scena internazionale, è altamente improbabile che gli approcci unilaterali dell’UE abbiano qualsiasi effetto. Se l’UE facesse pressioni e si rendesse ridicola agli occhi del mondo, questo non aiuterebbe nessuno, soprattutto non i tibetani. Anche se la situazione dovesse migliorare, si potrebbero sempre prevedere nuove agitazioni, forse anche più violente. Insieme agli allegati, tuttavia, l’UE può compiere sforzi per migliorare la vita delle minoranze in Cina in modo progressivo e realizzando gradualmente un cambiamento nell’atteggiamento del governo e della maggior parte della popolazione.</p>
    </intervention>
    <intervention id="4-196" speaker_id="28166" name="Vincent Peillon" is_mep="True" mode="written">
      <p sl="fr">Sono lieto della grande fermezza di cui ha dato prova oggi la nostra Assemblea di fronte a una situazione che perdura in Tibet da decenni, ma che si è drammaticamente aggravata da circa un mese. La difesa dei nostri valori – europei e universali – non potrebbe tollerare il silenzio; mi associo quindi appieno alle condanne della “repressione brutale dei manifestanti tibetani da parte delle forze di sicurezza cinesi”, ma anche di “tutti gli atti di violenza, qualunque ne sia l’origine”, di questi ultimi giorni.</p>
      <p sl="fr">Il Parlamento formula, del resto, richieste alle autorità cinesi, intimando loro in particolare di autorizzare un’inchiesta internazionale indipendente sulle violenze in Tibet, di aprire senza precondizioni un dialogo costruttivo con i tibetani, di liberare immediatamente i manifestanti non violenti nonché i dissidenti arrestati in Cina, o ancora di onorare i suoi impegni in materia di diritti dell’uomo assunti dinnanzi al CIO e al mondo nel 2001.</p>
      <p sl="fr">Infine, la risoluzione invita i capi di Stato e di governo a definire una posizione comune sulla loro partecipazione alla cerimonia di inaugurazione dei Giochi olimpici.</p>
    </intervention>
    <intervention id="4-197" speaker_id="33990" name="Adrian Severin" is_mep="True" mode="written">
      <p sl="en">Quale capo della delegazione socialista rumena, vorrei spiegare il voto negativo della delegazione sulla risoluzione sul Tibet. La risoluzione non difende i diritti umani e noi non possiamo accettare che i diritti umani cadano ostaggio di agende e di interessi geopolitici. E’ debole per quanto riguarda il rispetto dei diritti umani ed è ipocrita, perché è risoluta nel proporre soluzioni politiche che non tengono conto delle realtà in Cina.</p>
      <p sl="en">Attraverso questa risoluzione, l’UE sta perdendo credibilità, e promuove in realtà, dietro le dichiarazioni di sostegno per i diritti umani, un’agenda pericolosa di “autonomia politica” e di indipendenza per il Tibet, in chiara contraddizione con il principio di “una politica per una sola Cina”. Nello stesso tempo, l’UE sta perdendo la sua influenza incoraggiante sulla Cina nel processo di inaugurazione.</p>
      <p sl="en">Di conseguenza, la risoluzione è a favore della divisione della Cina e non del sostegno e della promozione dei diritti umani, che sono usati come pretesto per fare avanzare diverse agende geopolitiche.</p>
    </intervention>
    <intervention id="4-198" speaker_id="28119" name="Kathy Sinnott" is_mep="True" mode="written">
      <p sl="en">Sostengo completamente il Tibet in questa situazione. Tuttavia, non ho potuto approvare la proposta di risoluzione, dato che un emendamento relativo al principio di “una politica comune per la Cina” è stato approvato dalla maggioranza dei miei colleghi. Non sostengo questo particolare emendamento, perché la politica di “una sola Cina” minaccia Taiwan e il Tibet. In passato ho chiesto il boicottaggio delle Olimpiadi di Pechino sulla base dei diritti umani.</p>
    </intervention>
    <intervention id="4-200" speaker_id="23788" name="Adam Bielan" is_mep="True" mode="written">
      <p sl="pl">Facevo parte della delegazione della commissione per gli affari esteri che ha visitato Zagabria all’inizio di quest’anno. Concordo con il relatore sulle questioni contenute nella relazione discusse ieri, e quindi ho votato a favore dell’adozione della relazione dell’onorevole Swoboda oggi. Vorrei congratularmi con le autorità croate per i risultati positivi che hanno raggiunto finora nella preparazione della loro adesione all’Unione europea.</p>
    </intervention>
    <intervention id="4-201" speaker_id="4429" name="Robert Goebbels" is_mep="True" mode="written">
      <p sl="fr">Sebbene abbia votato a favore della relazione sui progressi verso l’adesione eventuale della Croazia, vorrei sottolineare che un’eventuale adesione non potrà avere luogo in un futuro prossimo. L’Unione dei 27 deve dapprima organizzarsi sulla base del Trattato di Lisbona. Nuove adesioni saranno possibili solo dopo un consolidamento dell’UE nella sua configurazione attuale.</p>
    </intervention>
    <intervention id="4-202" speaker_id="photo_generic" name="Hélène Goudin e Nils Lundgren" is_mep="True" mode="written">
      <p sl="sv">La Junilistan ritiene che l’allargamento dell’UE sia un aspetto fondamentale dei lavori per raggiungere pace e stabilità. Sosteniamo quindi l’adesione della Croazia all’UE quando il paese soddisferà i criteri di Copenaghen. Abbiamo quindi votato a favore della relazione.</p>
      <p sl="sv">Tuttavia, è assurdo che il Parlamento europeo chieda che i mezzi di comunicazione si attivino per mantenere il sostegno popolare al ruolo del Tribunale penale internazionale. Questo tipo di espressione può essere considerata facilmente come un’interferenza nella libertà di stampa. Siamo anche critici sulle formulazioni secondo cui il Parlamento europeo dovrebbe invitare la Croazia a condurre una campagna di sensibilizzazione sull’ambiente. La questione è ovviamente importante di per sé, ma non rientra nei poteri di quest’Assemblea.</p>
    </intervention>
    <intervention id="4-203" speaker_id="31123" name="Pedro Guerreiro" is_mep="True" mode="written">
      <p sl="pt">Si dirà che gli effetti del recente Vertice della NATO a Bucarest si sono fatti sentire nella votazione di oggi in quest’Aula.</p>
      <p sl="pt">In altre parole, la Croazia ha visto approvare la relazione sui “progressi verso l’adesione all’UE – con l’UIE che ha esplicitamente dichiarato che i negoziati si concluderanno (!) prima delle elezioni del 2009 – mentre l’ex Repubblica jugoslava di Macedonia (FYROM) ha visto rinviare il voto sulla relazione sui suoi progressi.</p>
      <p sl="pt">Si ricorderà che il Vertice della NATO ha deciso di invitare la Croazia a iniziare i colloqui per l’adesione, mentre quelli con la FYROM sono stati rinviati.</p>
      <p sl="pt">Se vi è un aspetto che questa situazione mette ancora una volta in evidenza, è che l’allargamento dell’UE e della NATO proseguono di pari passo.</p>
      <p sl="pt">Fra gli altri aspetti importanti che dovrebbero essere sottolineati in questa dichiarazione di voto (quali le attuali liti sui confini nella regione, compresa l’Italia), va notato che il progresso verso l’adesione all’UE significa, secondo la Commissione europea, che devono essere raggiunti i “criteri economici”, in altre parole “una politica di consolidamento e di stabilità del bilancio”, “la riforma strutturale delle finanze pubbliche”, la privatizzazione” e “il miglioramento dell’ambiente commerciale” e la riforma agraria (che significa accesso alla proprietà della terra, in particolare da parte degli stranieri).</p>
      <p sl="pt">Due esempi dell’Europa nella sua espressione migliore …</p>
    </intervention>
    <intervention id="4-204" speaker_id="1403" name="David Martin" is_mep="True" mode="written">
      <p sl="en">La relazione dell’onorevole Swoboda sulla Croazia è una relazione ben equilibrata che delinea una visione ottimistica degli sforzi della Croazia verso l’adesione all’UE. E’, ciononostante, realistica e segnala la necessità di uno sforzo continuo da parte del governo croato sulle questioni giudiziarie e relative ai confini. Accolgo con favore gli sforzi del paese verso l’adesione e mi auguro che saranno mantenuti. Per questo ho votato a favore della relazione.</p>
    </intervention>
    <intervention id="4-206" speaker_id="4466" name="Ilda Figueiredo" is_mep="True" mode="written">
      <p sl="pt">Abbiamo votato a favore di questa proposta di risoluzione data l’attuale situazione e le stime dell’Agenzia internazionale per la ricerca sul cancro. Queste indicano che a un europeo su tre è diagnosticato il cancro durante la sua vita e un europeo su quattro muore a causa della malattia. Nel 2006 vi sono stati quasi 2,3 milioni di nuovi casi di cancro e oltre 1 milione di decessi per cancro nell’UE.</p>
      <p sl="pt">Il cancro è provocato da diversi fattori in diversi stadi e quindi richiede più prevenzione che affronti simultaneamente le cause legate allo stile di vita e le cause occupazionali e ambientali. Secondo un recente studio di sindacati, almeno l’8 per cento dei decessi annuali per cancro è causato direttamente da esposizione a carcinogeni nel luogo di lavoro e questa esposizione potrebbe essere prevenuta sostituendo i carcinogeni con sostanze meno dannose.</p>
      <p sl="pt">Si sa che vi sono differenze sorprendenti nella qualità delle strutture per il trattamento del cancro, programmi di screening , linee guida sulle migliori pratiche basate sulle prove, strutture per radioterapia e accesso a nuovi farmaci anticancro, che spiegano anche le grandi differenze nel tasso di sopravvivenza a cinque anni per la maggior parte dei tumori in tutta Europa.</p>
    </intervention>
    <intervention id="4-207" speaker_id="photo_generic" name="Hélène Goudin e Nils Lundgren" is_mep="True" mode="written">
      <p sl="sv">Le misure dell’UE nell’urgente lotta contro il cancro sono più efficaci delle corrispondenti misure adottate nel contesto delle esistenti organizzazioni internazionali con ampia esperienza, come l’OMS? Le istituzioni dell’UE hanno una competenza più ampia rispetto agli Stati membri nei metodi di lotta contro il cancro? La nostra risposta a queste domande è: “no”.</p>
      <p sl="sv">La risoluzione chiede, fra l’altro, la creazione di una task force comunitaria interistituzionale contro il cancro, campagne informative e educative sul cancro sponsorizzate dall’UE, un comitato consultivo della Commissione sulla prevenzione del cancro, azioni legislative da parte dell’UE per incoraggiare e sostenere iniziative riguardanti la mancanza di protezione solare, azione della Commissione per creare ambienti senza fumo, disposizioni nazionali da parte degli Stati membri per la formazione di équipe di oncologia multidisciplinare e riconoscimento dell’oncologia come specialità medica.</p>
      <p sl="sv">L’idea alla base di queste opinioni e richieste è certamente lodevole. La questione fondamentale, tuttavia, è: quale valore aggiunto si ottiene se l’Ue regola tutti questi aspetti? Dov’è la fiducia negli Stati membri. Cosa è accaduto al principio di sussidiarietà? L’azione di regolamentazione dell’UE gioverà realmente a coloro che hanno bisogno di una legislazione di qualità e di misure ben ponderate, ovvero i pazienti affetti dal cancro? Dov’è la realizzazione che il cancro è un problema globale, che dovrebbe essere affrontato a livello globale?</p>
      <p sl="sv">Sulla base degli argomenti suesposti, la Junilistan ha votato contro la relazione in questione nella votazione finale.</p>
    </intervention>
    <intervention id="4-208" speaker_id="2338" name="Ian Hudghton" is_mep="True" mode="written">
      <p sl="en">Sostengo appieno la proposta di risoluzione sulla lotta contro il cancro presentata al Parlamento dalla commissione per l’ambiente, la sanità pubblica e la sicurezza alimentare. L’UE deve svolgere un ruolo importante nel coordinamento della lotta contro una patologia che è diagnosticata a un europeo su tre nel corso della sua vita. Anche gli Stati membri hanno chiaramente un ruolo chiave nella prevenzione del cancro, nella diagnosi e nel trattamento fra i loro cittadini e devono quindi imparare gli uni dagli altri per combattere la malattia. Proprio questa settimana, il governo scozzese ha annunciato un programma nazionale per immunizzare le studentesse contro l’Human Papilloma Virus , responsabile della maggior parte dei casi di cancro alla cervice, e l’UE dovrebbe incoraggiare tutti gli Stati membri ad adottare programmi come questo.</p>
    </intervention>
    <intervention id="4-209" speaker_id="28355" name="Mieczysław Edmund Janowski" is_mep="True" mode="written">
      <p sl="pl">Ho votato a favore dell’adozione della risoluzione sulla lotta contro il cancro dato che malattie di questo tipo distruggono il mondo, compresi i paesi dell’Unione europea e il mio, la Polonia. Controlli preventivi diffusi e regolari consentono di scoprire la malattia nelle sue fasi iniziali, il che aumenta significativamente la possibilità di recupero. Uno scambio di esperienze meno restrittivo fra centri di oncologia è necessario così che la conoscenza più recente sulla materia possa essere applicata estensivamente.</p>
      <p sl="pl">Di recente, sono stati espressi molti timori su una serie di casi di cancro al seno. E’ quindi essenziale diffondere la conoscenza del pericolo e fornire l’accesso universale a test di mammografia professionale. E’ anche importante, soprattutto, limitare il contatto delle persone con prodotti carcinogenici. In particolare, si dovrebbe prestare attenzione ai conservanti usati nell’industria alimentare e all’uso inappropriato di fertilizzanti e di prodotti per la protezione delle piante. Anche l’amianto merita attenzione, perché fino a qualche tempo fa era usato nell’industria della costruzione e nelle tubature di distribuzione dell’acqua. Anche le misure di prevenzione contro la nicotina devono fare parte dell’azione.</p>
    </intervention>
    <intervention id="4-210" speaker_id="28173" name="Zita Pleštinská" is_mep="True" mode="written">
      <p sl="sk">Onorevoli colleghi, oggi nessuno di noi può dire che la lotta contro il cancro non ci riguarda. Non sono un esperto medico in oncologia, ma avendo perso entrambi i genitori e un fratello giovane per il cancro, ho visto l’aggressività di questa malattia. Ho visto il difficile destino sopportato dalle persone e dalle loro famiglie in balia di questa malattia, che non può non toccare anche il più duro dei cuori.</p>
      <p sl="sk">Sono grata alla commissione per l’ambiente, la sanità pubblica e la sicurezza alimentare per avere posto un’interrogazione su questo argomento alla Commissione, che ha suscitato questo importante dibattito. Ringrazio tutti gli autori della risoluzione, fra cui la collega slovacca Irena Belohorská, per i loro sforzi, senza i quali non avremmo trovato la risposta a questioni serie relative a questa malattia aggressiva.</p>
      <p sl="sk">Sono convinta che ogni passo, anche il più piccolo, ogni investimento che contribuisce a una scoperta e alla diagnosi precoce del cancro e sostiene nuovi trattamenti offrirà grande speranza ai malati di cancro.</p>
    </intervention>
    <intervention id="4-211" speaker_id="4545" name="Catherine Stihler" is_mep="True" mode="written">
      <p sl="it">Poiché a un europeo su tre viene diagnosticato il cancro durante la sua vita e un europeo su tre muore per la malattia, la cooperazione per condividere le migliori pratiche e chiedere nuove risorse per la ricerca è importante a livello dell’UE. Il concetto di task force comunitaria interistituzionale contro il cancro con l’obiettivo di aumentare del 50 per cento entro il 2018 il numero di cittadini europei partecipanti a un programma di screening contro il cancro è ben accetto.</p>
    </intervention>
    <intervention id="4-213" speaker_id="28427" name="Alessandro Battilocchio" is_mep="True" mode="written">
      <p sl="it">Il sesto programma comunitario di azione in materia di ambiente, che ha tracciato le linee della politica europea in materia di clima, biodiversità, ambiente e salute e risorse naturali, ha registrato risultati importanti.</p>
      <p sl="it">Tuttavia, come ha registrato lo stesso Commissario Dimas, l’UE è in forte ritardo rispetto al raggiungimento degli obiettivi di tutela ambientale prestabiliti, soprattutto in materia di inquinamento atmosferico, con i correlati problemi di effetto serra, problemi alla salute e piogge acide.</p>
      <p sl="it">Il taglio dei finanziamenti di Natura 2000 e del programma LIFE +, inoltre, sta destando forti preoccupazioni alle piccole realtà locali che subiranno una consistente diminuzione del loro raggio d’azione in riferimento all’efficacia delle politiche ambientali in difesa del proprio territorio.</p>
      <p sl="it">Non posso dunque che essere in totale sintonia con la collega Myller che, tramite questa relazione, invita la Commissione ad includere nel testo scadenze e obiettivi quantitativi e qualitativi più chiari e precisi. D’altronde, anche se il pacchetto clima e energia, la revisione della direttiva rifiuti e la revisione dell’IPPC dovrebbero aiutarci a garantire un futuro più sostenibile per l’Europa, abbiamo l’urgente bisogno e la responsabilità di rivedere il sesto programma per rimodulare l’azione dell’UE in materia ambientale per i prossimi decenni.</p>
    </intervention>
    <intervention id="4-214" speaker_id="28310" name="Edite Estrela" is_mep="True" mode="written">
      <p sl="pt">Ho votato a favore della relazione Myller sulla revisione interlocutoria del Sesto programma comunitario d’azione in materia di ambiente, data l’importanza di raggiungere gli obiettivi definiti, in particolare in relazione alle strategie tematiche, alla protezione della biodiversità e all’attuazione della normativa comunitaria, non dimenticando questioni quali la tassazione ecologica o il problema delle sovvenzioni dannose per l’ambiente.</p>
      <p sl="pt">Gli sforzi dovrebbero essere raddoppiati per fornire una risposta tempestiva ai problemi ambientali individuati dal programma.</p>
    </intervention>
    <intervention id="4-215" speaker_id="4466" name="Ilda Figueiredo" is_mep="True" mode="written">
      <p sl="pt">Questa relazione è il risultato di una valutazione che la commissione per l’ambiente, la sanità pubblica e la sicurezza alimentare ha chiesto per determinare in che misura l’Unione europea abbia onorato finora i suoi impegni nell’ambito del Sesto programma comunitario d’azione in materia di ambiente, approvato nel 2002 e gestito fino al 2012.</p>
      <p sl="pt">La valutazione ha rivelato che l’attuazione del programma d’azione è molto indietro o estremamente indietro nel caso di una serie di obiettivi prioritari. Alla luce delle misure realizzate finora, non sembra che gli obiettivi prioritari ambientali del programma saranno raggiunti entro il 2012. Di conseguenza, la valutazione non sostiene l’affermazione della Commissione nella sua revisione interlocutoria che, nel suo insieme, l’UE è in tempo con l’attuazione delle misure pianificate nel programma d’azione.</p>
      <p sl="pt">Secondo la valutazione commissionata dal Parlamento, si può concludere che la decisione della Commissione di avanzare proposte specifiche attraverso strategie tematiche non ha prodotto, nel suo insieme, il risultato auspicato.</p>
      <p sl="pt">Nonostante abbiamo votato in generale a favore della relazione, dissentiamo tuttavia su alcuni dei suoi punti.</p>
    </intervention>
    <intervention id="4-216" speaker_id="28585" name="Diamanto Manolakou" is_mep="True" mode="written">
      <p sl="en">La revisione interlocutoria del Sesto programma comunitario d’azione in materia di ambiente non offre niente di nuovo, quali una modifica del corso già avviato. La revisione esprime solo preoccupazione per il fatto che i progressi non sono compiuti in modo così rapido come previsto negli scadenzari.</p>
      <p sl="en">Tuttavia, sebbene abbia riconosciuto le questioni ambientali più importanti, la revisione non sottolinea il motivo del peggioramento della situazione, ovvero lo sfruttamento spietato da parte di multinazionali per il loro profitto. Usano l’ambiente come serbatoio, che saccheggiano selvaggiamente in cerca di materie prime e sfruttano senza controllo solo per il profitto. Infatti, il Sesto programma d’azione in materia di ambiente trasforma gli sfruttatori della natura in protettori dell’ambiente, dato che dichiara espressamente che l’azione effettiva, le opportunità commerciali e il mercato forniranno una soluzione.</p>
      <p sl="en">Infatti, l’ambiente fornisce una nuova opportunità per accumulare capitale e profitto. Questo sfruttamento è anche sostenuto da risorse comunitarie – ovvero il denaro dei cittadini. La liberalizzazione dei settori di importanza strategica e la commercializzazione della protezione ambientale promuovono l’economia verde come uno dei punti di investimento più importanti per il capitale monopolistico.</p>
      <p sl="en">Nel contempo, una maggiore consapevolezza viene sfruttata a livello mondiale. Ciò nasconde il fatto che i cambiamenti climatici pericolosi e il riscaldamento globale sono il risultato di uno sviluppo industriale basato sul profitto capitalista e sulla commercializzazione della terra, dell’aria, dell’energia, dell’acqua, e così via.</p>
    </intervention>
    <intervention id="4-217" speaker_id="1403" name="David Martin" is_mep="True" mode="written">
      <p sl="en">Accolgo con favore la relazione Myller sulla revisione interlocutoria del Sesto programma comunitario d’azione in materia di ambiente. Condivido i timori sull’aumento delle emissioni dai trasporti e rispetto ai lenti sforzi verso il rendimento energetico. E’ necessario compiere uno sforzo più intenso in questi settori.</p>
    </intervention>
    <intervention id="4-218" speaker_id="28166" name="Vincent Peillon" is_mep="True" mode="written">
      <p sl="fr">Ho votato a favore della relazione presentata dalla collega finlandese Riita Myller.</p>
      <p sl="fr">Il testo delinea, a metà percorso, un’immagine inquietante dello stato di avanzamento del Sesto programma comunitario d’azione in materia di ambiente (2002-2012).</p>
      <p sl="fr">L’attuazione delle misure – del resto vitali – di lotta contro il cambiamento climatico è stata ritardata. Allo stesso modo, i progressi dell’Unione in materia di preservazione della qualità dell’aria, di attuazione e di rispetto della legislazione comunitaria, di protezione della biodiversità, di riforma dei sistemi che hanno un impatto negativo sull’ambiente o ancora di promozione di modelli di produzione/consumo sostenibili sono estremamente modesti.</p>
      <p sl="fr">La constatazione fatta da questa relazione è per lo meno allarmante perché al momento, e contrariamente alle affermazioni della Commissione europea, sembra molto improbabile che il calendario fissato a sei anni possa essere rispettato e che gli obiettivi ambientali prioritari potranno essere raggiunti per il 2012.</p>
      <p sl="fr">Votando questo testo, unisco la mia voce a quella della maggioranza dell’Assemblea per esortare la Commissione europea e gli Stati membri a un ulteriore sforzo indispensabile.</p>
    </intervention>
    <intervention id="4-220" speaker_id="photo_generic" name="Jan Andersson, Göran Färm, Anna Hedh, Inger Segelström e Åsa Westlund" is_mep="True" mode="written">
      <p sl="sv">Abbiamo votato per l’emendamento che chiede alla Commissione e agli Stati membri di evitare di bloccare l’accesso a Internet . Tuttavia, vorremmo sottolineare che il nostro sostegno per l’emendamento riguarda principalmente la questione della condivisione di file per uso privato. Per alcuni tipi di reato, ad esempio, la pedopornografia e le violazioni sistematiche del diritto d’autore per scopi commerciali, il blocco dell’accesso a Internet dovrebbe essere un metodo possibile, fra gli altri, per combattere l’attività criminale.</p>
    </intervention>
    <intervention id="4-221" speaker_id="22859" name="Marie-Hélène Descamps" is_mep="True" mode="written">
      <p sl="fr">La relazione dell’onorevole Guy Bono sulle industrie culturali in Europa riafferma l’importanza della dimensione culturale nell’attuazione degli obiettivi di Lisbona. Sottolinea il potenziale delle industrie culturali in materia di occupazione e di crescita e la necessità di rafforzare, in questo settore, il sostegno e l’azione dell’Unione europea. Questa relazione mette altresì in luce le opportunità che offre oggi Internet in termini di accesso, di promozione e di diffusione della cultura. In questo ambiente digitale, conviene tuttavia conciliare la libertà d’accesso a Internet e i diritti di libertà di ciascuno. L’uso di Internet deve infatti essere effettuato nel rispetto dei grandi principi su cui si fondano le nostre società democratiche, fra i quali figura il rispetto dei diritti di proprietà intellettuale. Anche per far fronte agli scaricamenti illegali massicci e ripetuti che caratterizzano in particolare i settori dell’audiovisivo e della musica, devono essere proposte misure adeguate e proporzionate in accordo con le diverse parti interessate. La sospensione momentanea dell’accesso a Internet, effettuata nel quadro di una risposta graduale e nel rispetto delle libertà individuali, costituirebbe una soluzione appropriata che eviterebbe inoltre l’applicazione di sanzioni penali di cui si conoscono oggi i limiti. Deploro che il Parlamento oggi abbia respinto questa possibilità.</p>
    </intervention>
    <intervention id="4-222" speaker_id="4466" name="Ilda Figueiredo" is_mep="True" mode="written">
      <p sl="pt">Siamo ben coscienti dell’importanza della cultura e della sua diffusione in termini di diversità culturale e di diritti degli artisti e dei popoli in tutti gli Stati membri dell’UE.</p>
      <p sl="pt">Questa relazione contiene numerosi suggerimenti positivi che noi sosteniamo, quali l’idea di promuovere la mobilità per persone, beni e servizi nel settore creativo, con il dovuto rispetto per le regole e i principi stabiliti nella Convenzione sulla diversità culturale dell’UNESCO, e la richiesta, rivolta alla Commissione, di considerare la possibilità di elaborare un programma simile al programma MEDIA. Sosteniamo altresì la richiesta alla Commissione di completare le procedure per l’attuazione dell’iniziativa della biblioteca digitale europea, per stimolare e sostenere la musica, il teatro e le industrie della pubblicazione, al fine di facilitare la distribuzione transazionale di opere e, come passo preliminare, creare un meccanismo nell’ambito del programma Cultura che consenta alle industrie culturali non audiovisive di avere accesso ai finanziamenti comunitari per promuovere libri, musica e formazione professionale.</p>
      <p sl="pt">Tuttavia, non concordiamo con altre proposte che mirano a difendere interessi puramente commerciali piuttosto che l’istruzione, la cultura, i diritti degli artisti e la popolazione in generale.</p>
    </intervention>
    <intervention id="4-223" speaker_id="28377" name="Lidia Joanna Geringer de Oedenberg" is_mep="True" mode="written">
      <p sl="pl">Il contributo che la cultura dà alla crescita economica e il suo impatto sull’occupazione è stato confermato a seguito di una ricerca pubblicata dalla Commissione europea alla fine del 2006. Questa ricerca ha mostrato che, nel 2003, il settore culturale ha contribuito per il 2,6 per cento circa del PIL dell’Unione europea e che più di 5 milioni di persone lavoravano nel settore.</p>
      <p sl="pl">Una maggiore conoscenza della dimensione economica della cultura e del suo ruolo nella creazione di occupazione si sta diffondendo gradualmente. Vi è anche una maggiore comprensione della parte della cultura nello sviluppo rurale e urbano. Oltre al suo diretto contributo all’economia, il settore creativo e culturale ha un impatto indiretto sull’ambiente socioeconomico europeo. Promuove anche lo sviluppo delle TIC, le industrie della cultura svolgono un ruolo importante a livello locale, regionale e urbano e contribuiscono in misura significativa alla competitività dell’Unione europea.</p>
      <p sl="pl">Dovremmo quindi accogliere favorevolmente il fatto che sia il Consiglio sia la Commissione intendono riconoscere il ruolo della cultura e della creatività come fattori chiave per lo sviluppo rurale, promuovendo la cittadinanza europea e raggiungendo gli obiettivi della strategia di Lisbona.</p>
    </intervention>
    <intervention id="4-224" speaker_id="photo_generic" name="Hélène Goudin e Nils Lundgren" is_mep="True" mode="written">
      <p sl="sv">La Junilistan ritiene che le questioni culturali in generale rientrino nella responsabilità politica degli Stati membri. Abbiamo quindi votato contro la relazione nella sua interezza. La relazione va al di là della procedura legislativa e non è nient’altro che un tentativo della maggioranza federalista del Parlamento europeo di dare all’UE una partecipazione ancora maggiore nel campo degli affari culturali.</p>
      <p sl="sv">Abbiamo votato a favore dell’emendamento che si oppone a negare ai cittadini l’accesso a Internet perché siamo contrari alla proposta della Francia secondo cui dovrebbe essere possibile escludere da Internet coloro che condividono file nell’UE. Fondamentalmente, tuttavia, riteniamo che la questione della condivisione dei file sia una questione su cui spetta agli Stati membri legiferare.</p>
    </intervention>
    <intervention id="4-225" speaker_id="5846" name="Mary Honeyball" is_mep="True" mode="written">
      <p sl="en">Insieme alla maggioranza del mio gruppo, ho sostenuto entrambe le parti di questo emendamento. L’eliminazione forzata di un collegamento a Internet di un cliente, senza una valutazione giudiziaria, non è la soluzione corretta per combattere la pirateria.</p>
      <p sl="en">Inoltre, i collegamenti a Internet spesso non sono personali. Forzare la sospensione della connessione a Internet di una persona avrebbe un impatto non voluto e sproporzionato su altri utenti innocenti della stessa connessione.</p>
      <p sl="en">Sostengo fortemente le misure per proteggere coloro che lavorano nelle industrie culturali proteggendo la proprietà intellettuale. Tuttavia, l’accesso a Internet sta diventando sempre più importante per la partecipazione civile, il pluralismo dei media , la libertà di espressione e l’interazione con i servizi governativi. Dovremmo evitare la disconnessione, laddove possibile, a favore di altre misure, più efficaci, per combattere la pirateria.</p>
    </intervention>
    <intervention id="4-226" speaker_id="2338" name="Ian Hudghton" is_mep="True" mode="written">
      <p sl="en">Ho votato a favore della relazione Bono, che riconosce la grande importanza delle industrie culturali in Europa. Nel mio paese, la Scozia, le industrie creative generano oltre 5 miliardi di sterline ogni anno, contribuendo così all’economia e alla nostra società nel suo insieme. L’UE deve lavorare con le nazioni dell’Europa per assicurare l’adozione di una strategia coerente per promuovere le industrie legate al nostro ricco e culturalmente vario continente.</p>
    </intervention>
    <intervention id="4-227" speaker_id="28585" name="Diamanto Manolakou" is_mep="True" mode="written">
      <p sl="el">La commercializzazione di finzioni culturali come presunto rispetto per la diversità. I diritti intellettuali di creatori sono considerati proprietà da portare via e acquistare come merce. La necessità di rispettare le condizioni UNESCO attraverso compromessi volutamente dignitosi corrisponde a adeguare continuamente e gradualmente i requisiti e le condizioni dell’OMC.</p>
      <p sl="el">Ciò che sta accadendo, infatti, è un accentramento monopolistico e l’acquisizione della proprietà di tutti i termini dell’esistenza culturale e della produzione culturale di ciascun paese, nell’ambito delle misure e delle regole dell’impopolare strategia di Lisbona. Ciò è progettato per arricchire il capitale che si nasconde dietro lusinghe fantasiose, ammonimenti, esortazioni e omelie sul rispetto della diversità.</p>
      <p sl="el">Purtroppo, tutti i valori umani sono usati per trarre profitto. L’ambiente naturale è sfruttato per il profitto e stiamo già subendo gli effetti devastanti di questa politica. Niente se non le leggi crudeli del mercato stanno calpestando, degradando e omogeneizzando ogni valore culturale, estetico, artistico e morale. Questi valori devono essere convertiti in profitto capitalistico, a causa della concorrenza imperialista interna ed esterna.</p>
      <p sl="el">Nella politica dell’UE, la contraddizione interna fra la qualità della cultura e del profitto è risolta solo se le necessità spietate del profitto sono appagate. Per questo motivo, intendiamo votare contro la relazione.</p>
    </intervention>
    <intervention id="4-228" speaker_id="1403" name="David Martin" is_mep="True" mode="written">
      <p sl="en">La relazione dell’onorevole Bono sulle industrie culturali in Europa chiede un maggiore riconoscimento del contributo dell’industria all’economia europea. Il settore culturale dovrebbe essere preso in considerazione anche in sede di formulazione della politica dell’UE più in generale. Le politiche che riguardano il mercato interno, la concorrenza, il commercio e la ricerca e sviluppo, fra le altre, riguardano tutte, in svariati modi, il settore culturale e le proposte contenute nella relazione lo riconoscono. Pertanto, ho votato a favore delle raccomandazioni dell’onorevole Bono.</p>
    </intervention>
    <intervention id="4-229" speaker_id="28166" name="Vincent Peillon" is_mep="True" mode="written">
      <p sl="fr">Ho votato a favore della relazione presentata dal collega socialista Guy Bono, sulle “Industrie culturali” in Europa.</p>
      <p sl="fr">“Industrie culturali”? L’espressione può sorprendere, ma, se la cultura non potesse essere riassunta nella dimensione economica, sarebbe anche pericoloso occultare questo aspetto della riflessione: la cultura è ormai un potente motore di crescita e di occupazione che rappresentava, nel 2003, il 2,6 per cento del PIL e il 3,1 per cento della popolazione attiva nell’UE.</p>
      <p sl="fr">Questo testo prevede il rilancio dell’industria del disco europeo (attraverso un’IVA ad aliquota ridotta o ancora un fondo europeo di sostegno alla musica) e affronta la questione della pirateria, nel tentativo costante di democratizzare l’accesso alla cultura., ma anche di rispettare la propriétà intellettuale.</p>
      <p sl="fr">Al riguardo, ho sostenuto in particolare un emendamento – adottato con 17 voti di scarto – che contraddiceva la strategia repressiva di “risposta graduale” in Francia nella relazione presentata da Denis Olivennes al Presidente della Repubblica. Infatti, sarebbe non solo impraticabile, ma a mio avviso pericoloso affidare ai fornitori dell’accesso – società private – il ruolo di sorveglianti e di sospendere il collegamento a Internet alle persone sospettate di effettuare scaricamenti illegali.</p>
    </intervention>
    <intervention id="4-230" speaker_id="28139" name="Carl Schlyter" is_mep="True" mode="written">
      <p sl="sv">La relazione sulle industrie culturali in Europa si apre con un paragrafo terrificante, nello spirito del nazionalismo dell’UE, sul ruolo della cultura nello sviluppo del progetto europeo. Ciononostante, io voto a favore della relazione perché, nelle parti più importanti, il Parlamento dice che la condivisione di file per scopi non commerciali non dovrebbe essere penalizzata e, se gli emendamenti nn. 1 o 2 sono mantenuti, non vi sarà ricorso a misure come il blocco dell’accesso a Internet perché violano le libertà fondamentali e i diritti umani e sono contrarie ai principi di risposta proporzionata, di efficacia e di valore deterrente.</p>
    </intervention>
    <intervention id="4-231" speaker_id="4274" name="Olle Schmidt" is_mep="True" mode="written">
      <p sl="sv">Nel Parlamento europeo, abbiamo un nome per le relazioni che contengono elenchi di desideri politici infiniti, indipendentemente dal fatto se abbiamo o meno poteri di intervento nel settore – si chiamano alberi di Natale. La relazione dell’onorevole Guy Bono è una di queste. Eppure vi era un importante punto nell’eccellente emendamento n. 1 dell’onorevole Christofer Fjellner, che ha stabilito una chiara posizione politica, sottolineando che i tentativi di negare l’accesso a Internet ai singoli che illegalmente copiano materiale on line non dovrebbero essere raccomandati.</p>
      <p sl="sv">Poiché è trapelato che il Presidente Nicolas Sarkozy voleva trasferire l’esperimento francese all’UE, vi sono tutti i motivi per sostenere una dichiarazione che, per dirla con parole gentili, questa scelta non sarebbe apprezzata. Poiché l’emendamento è stato adottato, ho votato in favore della relazione, che altrimenti avrei respinto.</p>
    </intervention>
    <intervention id="4-232" speaker_id="4545" name="Catherine Stihler" is_mep="True" mode="written">
      <p sl="en">Sulla parte 2 dell’emendamento n. 22, credo che le persone che agiscono illegalmente su Internet dovrebbero subire il ritiro di quel servizio. Ecco perché ho votato contro la parte 2.</p>
    </intervention>
    <intervention id="4-234" speaker_id="1892" name="Carlos Coelho" is_mep="True" mode="written">
      <p sl="pt">Applaudo all’eccellente relazione dell’onorevole Graça Moura su una agenda europea per la cultura in un mondo in via di globalizzazione, in cui è proposto un ampio programma per consentire di seguire una strategia sia all’interno dell’UE sia nelle relazioni dell’UE con i paesi terzi.</p>
      <p sl="pt">Sin dal marzo 2005, l’onorevole Graça Moura ha sottolineato che la strategia di Lisbona non potrà mai conseguire appieno i suoi obiettivi fondamentali a meno che la cultura non sia trattata come una delle sue dimensioni essenziali.</p>
      <p sl="pt">La comunicazione della Commissione avalla questa idea e fa della cultura un punto fondamentale dell’agenda politica europea.</p>
      <p sl="pt">Concordo con il relatore quando afferma che “è proprio tale spazio globalizzato a imporre l’affermazione e il rafforzamento dell’identità europea, fatto salvo il rispetto per le diverse culture dei popoli d’Europa”.</p>
      <p sl="pt">Mi congratulo anche con la Commissione europea per questa comunicazione e chiedo di istituire la task force per la cultura già annunciata dal Presidente Barroso, piuttosto che ritardarne la creazione e il lavoro.</p>
    </intervention>
    <intervention id="4-235" speaker_id="4466" name="Ilda Figueiredo" is_mep="True" mode="written">
      <p sl="pt">Questa relazione contiene aspetti altamente contraddittori. Da un lato vi è il costante tentativo di nascondere la situazione reale in Europa. Non esiste un unico “patrimonio culturale europeo”, in particolare come riferimento di “umanesimo, tolleranza, democrazia”, eccetera. Tutta la storia culturale dell’Europa, proprio come la sua storia in generale, non è costruita solo sulla diversità, l’ammirevole energia creativa e il progresso, ma anche su conflitti violenti, l’intolleranza e molte linee e contesti di dominazione culturale. Un unico patrimonio è una finzione, nutrita in passato dall’eurocentrismo culturale (l’Europa “all’avanguardia” e altri aspetti menzionati) e nutrita oggi dal mito spesso ripetuto di un’identità culturale “europea”.</p>
      <p sl="pt">D’altro lato, tuttavia, l’intenzione politica di asserire un’identità europea contiene elementi positivi. Quest’asserzione di identità non è intesa solo ad affermare un’identità culturale “europea”, ma a garantire la resistenza alla pressione esercitata dalle industrie culturali dominanti degli USA (difesa della diversità linguistica e culturale, considerazione delle industrie culturali come “spazio protetto per quanto riguarda le regole commerciali”; l’adozione di una “bilancia commerciale dell’UE nel settore dei beni e servizi culturali è sfavorevole”).</p>
      <p sl="pt">Per questo motivo alla fine ci asteniamo.</p>
    </intervention>
    <intervention id="4-236" speaker_id="2338" name="Ian Hudghton" is_mep="True" mode="written">
      <p sl="en">Ho votato a favore della relazione dell’onorevole Graça Moura che realmente sottolinea il ruolo chiave svolto dalle autorità locali, regionali e nazionali nel promuovere e proteggere il patrimonio culturale. La diversità culturale dell’Europa è uno dei nostri più grandi tesori e il mio gruppo, Alleanza libera europea, è impegnato a salvaguardare questa diversità. Similmente, il mio partito è impegnato nei confronti di una Scozia culturalmente cosmopolita e il governo sta compiendo paesi per migliorare la ricchezza culturale della Scozia, sia nella nostra diversità linguistica sia nell’abilità del nostro paese di prendere decisioni chiave in relazione alle trasmissioni. L’Europa può guardare a una Scozia culturalmente ricca che prende una posizione indipendente nell’UE.</p>
    </intervention>
    <intervention id="4-237" speaker_id="28355" name="Mieczysław Edmund Janowski" is_mep="True" mode="written">
      <p sl="pl">Ho sostenuto la relazione sull’agenda europea per la cultura in un mondo in via di globalizzazione, perché sottolinea che la politica culturale dell’Unione si incentra sull’integrazione europea, rispettando la diversità nazionale e regionale degli Stati membri. La Comunità può agire nel settore della politica culturale solo quando le sue risorse integrano e sostengono le azioni di singoli paesi, ma non le sostituiscono.</p>
      <p sl="pl">E’ una grande soddisfazione per me potere fare riferimento all’adozione da parte del Parlamento europeo dell’emendamento presentato da due deputati polacchi che fanno parte della commissione per la cultura, gli onorevoli Tomaszewska e Podkański. Il loro emendamento riguarda la dichiarazione di dedicare l’anno 2010 alla memoria di Frederic Chopin. Vale la pena ricordare che il 2010 sarà il 200° anniversario della nascita di quel grande compositore a Żelazowa Wola in Polonia.</p>
    </intervention>
    <intervention id="4-238" speaker_id="1403" name="David Martin" is_mep="True" mode="written">
      <p sl="en">Accolgo con favore la relazione dell’onorevole Graça Moura come passo nella giusta direzione per promuovere e preservare il patrimonio culturale dell’Europa. Tuttavia, la richiesta che le scuole promuovano un’identità europea, credo, è contraria al ruolo di base dell’istruzione nella nostra società. Si deve fare molto di più, specialmente per garantire che questo patrimonio culturale sia condiviso al livello più ampio possibile. La relazione chiede il rafforzamento e il mio voto ha riflettuto quest’idea.</p>
    </intervention>
    <intervention id="4-239" speaker_id="28255" name="Andreas Mölzer" is_mep="True" mode="written">
      <p sl="de">Il patrimonio culturale dell’Europa è uno dei più grandi tesori che deve essere preservato. Pensare a come gli artisti possano ricevere non solo finanziamenti, ma altresì assistenza legale, è un aspetto di questo impegno, ma è anche importante garantire che le violazioni della sfera privata senza intenzione di fare profitto non siano penalizzate dal diritto penale.</p>
      <p sl="de">E’ ancora più importante, tuttavia, garantire che le nostre radici cristiane occidentali non vadano gradualmente e irrevocabilmente perdute. L’integrazione non deve consistere nel non festeggiare Natale, Pasqua, il giorno di San Nicola e così via nei nostri asili e nelle nostre scuole, nel tentativo di venire incontro agli immigranti musulmani, perché questo provocherebbe una perdita della nostra identità culturale. Invece, dobbiamo fare di più per garantire che i nostri costumi, le nostre tradizioni e i nostri valori morali siano mantenuti e rispettati dagli altri.</p>
    </intervention>
    <intervention id="4-240" speaker_id="28862" name="Lydie Polfer" is_mep="True" mode="written">
      <p sl="fr">Sostengo questa relazione perché riconosce il ruolo fondamentale della cultura nel processo di integrazione europea. Le proposte di un’agenda culturale per l’Europa con i tre obiettivi più importanti, ovvero la promozione della diversità culturale e del dialogo interculturale, la promozione della cultura come vettore della creatività nel quadro della strategia di Lisbona e la promozione della cultura come elemento delle relazioni esterne dell’UE trovano il mio sostegno.</p>
      <p sl="fr">La dimensione esterna della cultura in Europa merita di essere affermata e occorrerebbe integrare la cultura in quanto componente del dialogo politico con i nostri paesi e le nostre regioni partner , e integrare sistematicamente la cultura nei programmi di sviluppo, in particolare con i nostri partner dei paesi ACP. Anche l’idea di creare un fondo culturale UE-ACP mi sembra particolarmente assennata perché incoraggerà l’emergere delle industrie e dei mercati locali e faciliterà anche l’accesso dei prodotti culturali degli ACP al mercato europeo.</p>
      <p sl="fr">E’ importante riconoscere il ruolo svolto dalle autorità locali e regionali nella promozione della cultura, e coinvolgerli di più nell’attuazione dell’agenda culturale dell’UE.</p>
    </intervention>
    <intervention id="4-241" speaker_id="4274" name="Olle Schmidt" is_mep="True" mode="written">
      <p sl="sv">Le relazioni sulla cultura elaborate dal Parlamento sono spesso difficili da trattare. L’intenzione è ovviamente lodevole e, come sottolinea la relazione in questione, è una buona idea, quando può essere giustificata, fare uso del livello paneuropeo per sostenere artisti nell’esercizio della loro professione. Ciò non significa che ogni cosa dovrebbe essere fatta a livello di UE. Al contrario, deve esserci un buon motivo per chiudere un occhio sul principio di sussidiarietà, di modo che gli Stati membri non perdano l’opzione di sviluppare le loro politiche culturali. Era quindi in parte una questione di principio che ha portato alla mia decisione di votare contro la relazione.</p>
      <p sl="sv">Ancora più serio, in questo preciso istante, tuttavia, è il linguaggio usato in buona parte della relazione. Il considerando K ha un tono che suscita timore. La stessa insinuazione si fa strada in numerose altre parti del testo. E’ importante procedere con cautela e discrezione quando discutiamo di contatti come il patrimonio culturale. In questo caso, non è stata usata alcuna cautela.</p>
    </intervention>
    <intervention id="4-242" speaker_id="35743" name="Glenis Willmott" is_mep="True" mode="written">
      <p sl="en">Il Partito laburista al Parlamento europeo è a favore dell’insegnamento nelle scuole della storia dell’Unione europea. Tuttavia, non concordiamo sul fatto che, attraverso i libri di testo scolastici, dovrebbero essere promossa una particolare visione di identità e di cultura europee. Pertanto, ci asteniamo dal voto, perché l’insegnamento dovrebbe riguardare la diffusione di informazioni agli studenti piuttosto che la promozione di qualsiasi idea.</p>
    </intervention>
    <intervention id="4-244" speaker_id="28310" name="Edite Estrela" is_mep="True" mode="written">
      <p sl="pt">Ho votato a favore della proposta di risoluzione sul Libro verde della Commissione “L’adattamento ai cambiamenti climatici in Europa – quali possibilità di intervento per l’UE” perché condivido l’idea che le misure di adattamento costituiscano una garanzia contro gli effetti negativi e inevitabili del cambiamento climatico. La veloce definizione di misure di adattamento per l’attività agricola, la gestione delle risorse idriche, la pianificazione dell’uso del terreno e la sanità pubblica fanno parte di un auspicabile atteggiamento verso la definizione di politiche ambientali a livello comunitario.</p>
    </intervention>
    <intervention id="4-245" speaker_id="4466" name="Ilda Figueiredo" is_mep="True" mode="written">
      <p sl="pt">E’ ben noto che, secondo il contributo del gruppo di lavoro II alla quarta relazione di valutazione del gruppo intergovernativo sul cambiamento climatico, quasi tutte le regioni europee dovrebbero subire effetti negativi dal futuro impatto del cambiamento climatico. Questo può costituire un’ulteriore minaccia alla biodiversità europea e può interferire con lo sviluppo sociale, richiedendo un approccio genuinamente trasversale e l’inclusione di aspetti sociali, economici e ambientali in senso lato.</p>
      <p sl="pt">Questa risoluzione sottolinea certe cause e misure che in alcuni casi sono contraddittorie.</p>
      <p sl="pt">E’ positivo che sia riconosciuta l’esistenza di numerosi studi e modelli a livello regionale o locale sul probabile impatto del cambiamento climatico, ma in molti di questi studi non vi è un’equivalente considerazione della dimensione socioeconomica e delle prevedibili conseguenze per le popolazioni interessate.</p>
      <p sl="pt">Accolgo l’invito della Commissione di coordinare e sostenere la preparazione scientifica di una banca dati europea comune sulle vulnerabilità in modo da comprendere come i gruppi sociali e il patrimonio culturale e nazionale europea sarebbero colpiti e come le società potrebbero reagire alle conseguenze del cambiamento climatico nel futuro.</p>
      <p sl="pt">Tuttavia, dissentiamo su altri punti, quali il mantenimento dello scambio di emissioni.</p>
    </intervention>
    <intervention id="4-246" speaker_id="1403" name="David Martin" is_mep="True" mode="written">
      <p sl="en">Condivido il parere che l’onorevole Sacconi delinea nella proposta di risoluzione sul Libro verde della Commissione “L’adattamento ai cambiamenti climatici in Europa – quali possibilità di intervento per l’UE”. Gli sforzi per adattarci al clima devono essere compiuti quanto prima possibile. La natura internazionale della questione richiede un’azione europea concertata. Il finanziamento di tali azioni dovrebbe anche riflettere questo aspetto. Il cambiamento climatico è in atto e, pur essendo essenziali, gli sforzi di mitigazione devono essere integrati da una strategia dell’UE che ci consenta di adattarci agli effetti che il riscaldamento globale avrà sulle nostre vite di ogni giorno.</p>
    </intervention>
  </section>
  <section id="creitem31" title="13. Correzioni e intenzioni di voto: vedasi processo verbale"/>
  <section id="creitem32" title="14. Richiesta di revoca dell’immunità parlamentare: vedasi processo verbale"/>
  <section id="creitem33" title="15. Decisioni concernenti taluni documenti: vedasi processo verbale"/>
  <section id="creitem34" title="16. Trasmissione dei testi approvati nel corso della presente seduta: vedasi processo verbale"/>
  <section id="creitem35" title="17. Calendario delle prossime sedute: vedasi processo verbale"/>
  <section id="creitem36" title="18. Interruzione della sessione">
    <intervention id="4-253" speaker_id="1253" is_mep="True" mode="spoken" role="Presidente">
      <p sl="unknown">Dichiaro interrotta la sessione del Parlamento europeo.</p>
      <a text="(La seduta è tolta alle 12.20)"/>
    </intervention>
  </section>
</text>
