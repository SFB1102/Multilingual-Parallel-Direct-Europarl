<?xml version='1.0' encoding='utf-8'?>
<text id="20110623.IT" lang="it" date="2011-06-23" place="Bruxelles" edition="Edizione GU">
  <section id="creitem1" title="1. Apertura della seduta"/>
  <section id="creitem2" title="2. Presentazione di documenti: vedasi processo verbale"/>
  <section id="creitem3" title="3. Misure di attuazione (articolo 88 del regolamento): vedasi processo verbale"/>
  <section id="creitem4" title="4. Trilogo relativo al progetto di bilancio 2012 (discussione)">
    <intervention id="4-008-000" speaker_id="4308" is_mep="True" mode="spoken" role="Presidente" name="Alejo VIDAL-QUADRAS" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="unknown">L’ordine del giorno reca la relazione (A7-0230/2011) presentata dall’onorevole Balzani, a nome della commissione per i bilanci sul mandato per il trilogo relativo al progetto di bilancio 2012 [2011/2019 (BUD)].</p>
    </intervention>
    <intervention id="4-009-000" speaker_id="96979" name="Francesca BALZANI" is_mep="True" mode="spoken" role="relatore" nationality="Italy" birth_date="31-10-1966" birth_place="Genova" p_group="Group of the Progressive Alliance of Socialists and Democrats in the European Parliament" m_state="IT">
      <p sl="it">Signor Presidente, onorevoli colleghi, con il mandato per il trilogo la procedura di bilancio entra nella sua fase più concreta, la fase in cui le autorità di bilancio avviano veramente una discussione che può portare a risultati utili, importanti. Ed è per questo che, anzitutto, spero che questo trilogo sia un'occasione colta, un'occasione da non perdere.</p>
      <p sl="it">Abbiamo avviato la procedura di bilancio all'insegna del grande realismo. In questo momento gli Stati membri stanno attuando faticose politiche di consolidamento dei loro bilanci e queste politiche devono trovare un bilanciamento importante con la necessità comunque di combattere la crisi e di rifar partire l'economia e gli investimenti. Proprio per questo, in questo momento il bilancio europeo, con la sua grande capacità unica di dare valore aggiunto alle spese, agli investimenti e alle risorse, può e deve sicuramente giocare un ruolo fondamentale, un ruolo fondamentale per il quale diventa determinante partire anzitutto dalla strategia 2020</p>
      <p sl="it">La strategia 2020 è stata messa da questo Parlamento, fin dall'inizio della discussione sul bilancio, al centro. Il bilancio 2012 può e deve essere il primo passo di attuazione concreta verso questa strategia che è lo strumento scelto proprio per far ripartire la nostra Unione.</p>
      <p sl="it">In questo senso, dare una dimensione finanziaria alla strategia 2020 mette in gioco e pone al centro la nostra coerenza e la nostra credibilità. Non possiamo costruire una strategia così ambiziosa senza farla immediatamente partire, proprio nel momento in cui, come strumento per far ripartire l'economia, è veramente cruciale far dispiegare appieno i suoi effetti.</p>
      <p sl="it">Allora ecco che coerenza, credibilità, strategia ambiziosa 2020 diventano anche determinanti, fondamentali per assicurare all'interno dell'Unione europea quella stabilità di cui oggi abbiamo bisogno, anche riguardo alla nostra moneta unica.</p>
      <p sl="it">Ci sono poi altri fatti, ci sono politiche che diventano emergenti. Penso ai processi democratici nell'area del Mediterraneo, alla necessità di garantire una dimensione esterna all'Unione europea, che in questo momento può veramente svolgere un ruolo e riappropriarsi di una leadership importante.</p>
      <p sl="it">Non dimentichiamoci poi che il bilancio non è solo uno strumento da approvare, nel momento in cui si deve fare la previsione dell'anno successivo, ma è poi uno strumento che deve funzionare nel corso dell'anno. In questo senso è delicatissima la partita non solo dei pagamenti per l'anno che verrà, ma anche l'esecuzione del bilancio 2011 oggi in corso.</p>
      <p sl="it">Coerenza, credibilità, utilizzo con forza, con decisione e senza incertezze del bilancio europeo come strumento fondamentale per contrastare la crisi e per controbilanciare le politiche di consolidamento degli Stati. Sono tutti temi che ci impegnano seriamente e che devono veramente restituirci un ruolo fondamentale per la sicurezza dell'Unione europea, e che soprattutto – ed è questa la mia principale preoccupazione – ci invitano a non sprecare l'occasione del trilogo, che può e deve essere veramente un'occasione preziosa per un confronto concreto e utile, che ci porti quest'anno a una visione condivisa delle scelte di bilancio che andiamo a fare.</p>
      <p sl="it">Trovo che la condivisione delle scelte in occasione di un documento cruciale come il bilancio sia un altro ottimo segnale della nostra capacità di lavorare all'interno dell'Unione che in questo momento è particolarmente importante.</p>
    </intervention>
    <intervention id="4-010-000" speaker_id="photo_generic" name="Janusz Lewandowski" is_mep="True" mode="spoken">
      <p sl="en">membro della Commissione . − Signor Presidente, sono qui oggi per ascoltare i vostri pareri in merito al progetto di bilancio presentato della Commissione e al mandato per il trilogo.</p>
      <p sl="en">Abbiamo un lavoro molto importante da svolgere nel futuro e avremo presto l’opportunità, in occasione del prossimo trilogo, di discutere i punti di interesse per il Parlamento. è tuttavia chiaro che, come anche dimostrato dalla presentazione della relatrice, viste le attuali ed inconsuete circostanze, l’elaborazione e la ricerca di compromessi per il bilancio 2012 non possono essere considerate come azioni "di ordinaria amministrazione". è dunque imperativo trovare un giusto equilibrio tra il consolidamento delle finanze pubbliche e gli investimenti che possono generare crescita e posti di lavoro e ritengo che questo approccio emerga chiaramente nel nostro progetto. Seppur in un periodo di crisi, abbiamo bisogno di investimenti volti a rinsaldare la ripresa molto fragile dell’economia europea.</p>
      <p sl="en">Ecco, dunque, una parte della nostra risposta è contenuta nel bilancio per il 2012. Abbiamo aggiornato in modo evidente le nostre priorità in relazione alla strategia Europa 2020, la quale, secondo le nostre stime, rappresenta una voce pari a 62,6 miliardi di euro, ovvero il 43,5 per cento del progetto di bilancio totale. Sono state anche aggiornate le voci di spesa relative al trattato di Lisbona, con un incremento del 4 per cento. Questa è la prima parte della risposta.</p>
      <p sl="en">La seconda parte è, ovviamente, un approccio rigoroso nei confronti dell’amministrazione, della crescita zero della Commissione e di ciò che definiamo le priorità negative per la rigida valutazione dei programmi, per verificare se funzionano o meno; la nostra risposta è anche operare in alcuni settori, sulla base dei risultati, pianificazioni di bilancio inferiori rispetto all’esistente programmazione finanziaria per il 2012. Di conseguenza, il progetto di bilancio per il 2012 è di circa 9 miliardi di euro inferiore rispetto al massimale della prospettiva finanziaria stabilita per il 2012.</p>
      <p sl="en">Non è sufficiente progettare un bilancio: rispondere a livello globale agli sviluppi è un dovere che tutti siamo chiamati ad assolvere, in particolar modo per le regioni del Mediterraneo meridionale. La scorsa settimana abbiamo raggiunto un accordo sulla lettera rettificativa n. 1 al bilancio 2012 con lo scopo di aggiornare la risposta in termini di bilancio ai paesi del vicinato e, in particolare, del Mediterraneo meridionali per il 2011, 2012 e 2013, con un aumento di oltre 1,3 miliardi di euro.</p>
      <p sl="en">Questa decisione implica la mobilitazione aggiuntiva, nel corso del prossimo anno, di circa 500 milioni di euro per il Mediterraneo meridionale e in generale per i paesi del vicinato, consumando il margine della rubrica 4, a spese però anche degli strumenti di flessibilità fino a 150-153 milioni di euro.</p>
      <p sl="en">Il risultato corrisponde a quello già presentato: lo stanziamento dovrebbe aumentare del 4,9 per cento e non di certo per piacere, ma per onorare gli impegni giuridici assunti, che aumentano alla fine della prospettiva finanziaria. Quest’ultima, tengo a ribadire ancora una volta, è inferiore esattamente di 8,8 miliardi di euro rispetto al massimale per il 2012.</p>
      <p sl="en">La ricerca, lo sviluppo e la coesione sono in crescita e proprio la coesione ha guadagnato nuovo impulso grazie al fatto che i programmi di ammissibilità sono ormai giunti al termine ed è quindi necessario pagare il conto agli Stati membri. In linea di massima, anche per quanto riguarda la coesione, siamo ad un livello inferiore rispetto alle previsioni aggiornate per gli Stati membri per il 2012.</p>
      <p sl="en">Riassumendo, non mi aspetto che le discussioni con il Consiglio in futuro sia semplice e l’esperienza con la procedura per il 2011 si è rivelata molto istruttiva. Abbiamo bisogno del sostegno del Parlamento per pianificare un bilancio dignitoso per il prossimo anno, considerando da un lato il consolidamento e, dall'altro, il contributo alla crescita e alla creazione di posti di lavoro. Mi auguro che la procedura per quest’anno sia più scorrevole e meno tesa rispetto a quella per il bilancio del 2011.</p>
    </intervention>
    <intervention id="4-011-000" speaker_id="96701" name="María MUÑIZ DE URQUIZA" is_mep="True" mode="spoken" nationality="Spain" birth_date="05-08-1962" birth_place="Gijón" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">relatore per parere della commissione per gli affari esteri. − Signor Presidente, l’invito della Commissione a limitare al minimo indispensabile l’aumento nel bilancio per il 2012 per onorare gli impegni giuridici assunti dall'Unione europea comporterebbe un congelamento dell’Unione stessa e il gruppo dell’Alleanza progressista di Socialisti e Democratici al Parlamento europeo non può essere d’accordo.</p>
      <p sl="es">Crediamo nell’Europa, nelle sue politiche e nella necessità di finanziarle perché, signor Commissario, per le politiche nazionali l’Unione europea non è una voce di spesa ma un valore aggiunto.</p>
      <p sl="es">Come sottolineato dalla relatrice, concordiamo pienamente sul fatto che il bilancio debba favorire il raggiungimento della strategia Europa 2020, la competitività e l'occupazione, ma questa preoccupazione non deve distrarci dal sottofinanziamento cronico dell'azione esterna dell’Unione europea. L’aumento dell’inflazione di soli 2,9 punti percentuali è incompatibile con l’obiettivo del Parlamento europeo, della Commissione e del Consiglio di rendere l’Unione uno dei principali attori a livello globale.</p>
      <p sl="es">La proposta formulata non facilita il compito di rispondere alle esigenze dei cittadini e di assolvere alla nostra responsabilità di promuovere la pace, lo sviluppo, la stabilità internazionale e i diritti umani nel mondo.</p>
      <p sl="es">Intendo soffermarmi sui punti che stanno maggiormente a cuore alla commissione per gli affari esteri.</p>
      <p sl="es">In primo luogo, il bilancio deve tenere conto della revisione della politica europea di vicinato, in particolar modo in merito all'area del Mediterraneo. Per cominciare, signor Commissario, per quanto riguarda la Palestina, il processo di pace in Medio Oriente e l’Agenzia delle Nazioni Unite di soccorso e lavori per i profughi della Palestina nel Vicino Oriente (UNRWA), la proposta della Commissione suggerisce un taglio di bilancio pari a 100 milioni di euro.</p>
      <p sl="es">Ritengo che la pace in Medio Oriente sia una questione talmente delicata e il lavoro dell'UNRWA sia talmente importante, da non poter essere sottoposti anno dopo anno al gioco della Commissione, che propone cifre inferiori, poi regolarmente incrementate durante i negoziati sulle procedure per il bilancio.</p>
      <p sl="es">Signor Commissario, l’area del Mediterraneo è di importanza cruciale, ma non deve esserlo a discapito di altre aree interessate dall’azione esterna dell’Unione europea.</p>
      <p sl="es">L’America latina e il suo ben noto sottofinanziamento ne sono un esempio. Questo abietto sottofinanziamento è accompagnato dal blocco dei fondi a favore di paesi che potrebbero trarre beneficio dallo strumento per i paesi industrializzati (ICI+), al quale però, e con questo concludo signor Presidente, non sono in grado di accedere perché non il problema della base giuridica per lo strumento non ha ancora trovato soluzione.</p>
      <p sl="es">Anche l’allargamento e lo strumento per la stabilità devono ricevere i finanziamenti di cui necessitano, così come le questioni multilaterali quali il contributo dell’Unione europea a favore dell’organismo ONU per l’uguaglianza di genere e l’emancipazione delle donne. Mi conceda, signor Presidente, un altro secondo per affermare che ci dovrebbe godere di maggiore flessibilità nell’utilizzo del bilancio.</p>
    </intervention>
    <intervention id="4-012-000" speaker_id="28243" name="Jorgo CHATZIMARKAKIS" is_mep="True" mode="spoken" nationality="Germany" birth_date="21-04-1966" birth_place="Duisburg" p_group="Group of the Alliance of Liberals and Democrats for Europe" m_state="DE">
      <p sl="de">relatore per parere della commissione per il controllo dei bilanci. – Signor Presidente, dal punto di vista del controllo dei bilanci l’Unione europea viene spesso accusata di adottare un approccio privo di rigore in materia di spese. Chi sono i responsabili? Nell’80 per cento dei casi la colpa è degli Stati membri, che hanno responsabilità comuni per le spese. Spesso sono proprio gli Stati membri. Tutti ricordiamo quando il Primo ministro britannico Cameron dichiarò al Presidente del Parlamento europeo che, anziché richiedere maggiori somme di denaro, dovremmo prima di tutto assicurarci che questo venga speso in modo più efficace. Quale paese è stato il principale colpevole nel 2010? Il Regno Unito: tutti i programmi britannici sono stati bloccati nel 2010.</p>
      <p sl="de">Perché? Perché le norme sono troppo complicate. Vorrei quindi invitare i miei onorevoli colleghi e, in particolar modo, la Commissione di schierarsi con gli Stati membri e promuovere norme meno complicate, a favore di sistemi di controllo più semplici ed efficaci e l'introduzione di nuovi elementi. Se le politiche a favore della ricerca, ad esempio, prevedessero un riconoscimento o un premio per un progetto particolarmente innovativo e di successo, il monitoraggio sarebbe molto più semplice. Lo stesso vale per la politica di coesione, in cui sarebbe possibile creare un effetto leva garantendo prestiti legati ai progetti.</p>
      <p sl="de">Le opportunità a nostra disposizione per favorire l'innovazione sono molteplici; dobbiamo agire in modo coraggioso.</p>
    </intervention>
    <intervention id="4-013-000" speaker_id="1985" name="Pervenche BERÈS" is_mep="True" mode="spoken" nationality="France" birth_date="10-03-1957" birth_place="Neully-sur-Seine" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">relatore per parere della commissione per l’occupazione e gli affari sociali. – Signor Presidente, signor Commissario, la commissione per l’occupazione e gli affari sociali ha stabilito le sue priorità alla luce dell'attuale allarmante situazione: la crisi economica, finanziaria e sociale sta continuando a seminare distruzione, come dimostrano i 23 milioni di disoccupati, dei quali 5,2 milioni sono giovani.</p>
      <p sl="fr">Nella risoluzione sull’attuazione degli orientamenti per le politiche in materia di occupazione degli Stati membri, il Parlamento europeo ha invitato “il Consiglio europeo a non fare delle questioni occupazionali preoccupazioni secondarie al momento di esaminare la raccomandazione della Commissione nell’Analisi annuale della crescita per far sì che il consolidamento fiscale rigoroso sia la prima priorità per il periodo 2011-2012”. In termini di bilancio, questa richiesta deve tradursi in un solido sostegno a favore dei cinque obiettivi principali della strategia Europa 2020, in particolare l'innalzamento del tasso di occupazione e la riduzione del numero di persone colpite o minacciate da povertà ed esclusione sociale.</p>
      <p sl="fr">La commissione per l’occupazione e gli affari sociali sottolinea che per raggiungere questi obiettivi è necessario che il bilancio dell’Unione europea sia confrontabile, compatibile e complementare ai bilanci degli Stati membri.</p>
      <p sl="fr">Ringraziamo calorosamente la nostra relatrice, l’onorevole Balzani, perché conosciamo l’impegno con cui promuove l'approccio adottato dalla nostra commissione in seno al trilogo.</p>
    </intervention>
    <intervention id="4-014-000" speaker_id="23820" name="László SURJÁN" is_mep="True" mode="spoken" nationality="Hungary" birth_date="07-09-1941" birth_place="Kolozsvár" p_group="Group of the European People's Party (Christian Democrats)" m_state="HU">
      <p sl="hu">relatore per parere della commissione per lo sviluppo regionale. − Signor Presidente, la commissione per lo sviluppo regionale ha discusso il testo presentato e lo accoglie di buon grado. Riteniamo sia abbastanza prudente e fornisca un’adeguata preparazione non solo per il trilogo in sé, ma anche per l’intera procedura di bilancio in futuro. Ovviamente, l'aspetto di primaria importanza per la commissione per lo sviluppo regionale è il finanziamento della politica di coesione e intendiamo richiamare l'attenzione sul fatto che, durante il corso naturale del ciclo di sette anni, abbiamo raggiunto una fase in cui gli Stati membri ottengono, o provano ad ottenere, e spendono somme sempre maggiori sulla base dei progetti che hanno strutturato. Nel mio paese, ad esempio, lo scorso anno abbiamo ricevuto fondi per un totale due volte superiore rispetto a quanto avremmo ricevuto in due anni. Questa situazione è indice di un’accelerazione che, ovviamente, è dovuta anche a ragioni interne, ma il fenomeno è consistente anche in altri Stati membri. Ci auguriamo che questa politica riceva un netto sostegno.</p>
    </intervention>
    <intervention id="4-015-000" speaker_id="28311" name="Luis Manuel CAPOULAS SANTOS" is_mep="True" mode="spoken" nationality="Portugal" birth_date="22-08-1951" birth_place="Montemor-o-Novo" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">relatore per parere della commissione per l’agricoltura e lo sviluppo rurale. – Signor Presidente, vi sono tre questioni fondamentali in merito alla rubrica 2, la politica agricola comune (PAC). Non vi sono grandi problemi in merito al primo pilastro che rappresenta circa il 90 per cento delle spese ed è attuato per circa il 100 per cento; accogliamo quindi con favore l'aumento del 3 per cento nelle spese per il 2012, che si adatta perfettamente ai costi di estensione della PAC, la quale, come tutti ben sappiamo, avverrà gradualmente fino al 2013.</p>
      <p sl="pt">Anche il secondo pilastro non presenta particolari problemi perché gli stanziamenti sono aumentati. SI tratta di un passo positivo dato che ci troviamo nel bel mezzo del periodo di programmazione. Alla luce della crisi e delle difficoltà che alcuni Stati membri si trovano a fronteggiare attraverso il cofinanziamento, è importante velocizzare l’attuazione del secondo pilastro che rappresenta circa il 70 per cento.</p>
      <p sl="pt">La terza questione che mi preme sollevare, a mio parere la più importante, riguarda alcuni programmi specifici. In ottemperanza ad una sentenza del Tribunale, i programmi "Frutta nelle scuole" e "Latte nelle scuole" e, in particolare, i programmi a favore dei più indigenti, sono stati sostanzialmente ridotti perché è stata decisa la mobilitazione e l’impiego dei fondi eccedenti solo attraverso meccanismi di intervento. In un periodo di crisi come l’attuale, la solidarietà non dovrebbe essere una semplice priorità politica ma soprattutto un imperativo morale. Invito pertanto la Commissione ed il Consiglio a presentare proposte di legge per rettificare questa ingiusta situazione.</p>
    </intervention>
    <intervention id="4-016-000" speaker_id="96673" name="Olle LUDVIGSSON" is_mep="True" mode="spoken" nationality="Sweden" birth_date="28-10-1948" birth_place="Hälsö" p_group="Group of the Progressive Alliance of Socialists and Democrats in the European Parliament" m_state="SE">
      <p sl="sv">relatore per parere della commissione per i problemi economici e monetari. – Signor Presidente, intendo sottolineare tre aree prioritarie a nome della commissione per i problemi economici e monetari. In primo luogo, le nuove autorità europee di vigilanza devono ricevere finanziamenti adeguati e la loro capacità di svolgere un ruolo forte è di cruciale importanza per la stabilità dei mercati finanziari. Quando vengono affidati nuovi compiti alle autorità è necessario incrementare immediatamente le risorse a loro disposizione. Per il lungo termine sarà necessario esaminare più da vicino se l'organico attualmente previsto è adeguato. In secondo luogo, la Commissione deve essere pronta ad aumentare le risorse umane nel settore degli affari economici una volta che sarà adottato il pacchetto sulla governance economica. Le normative aggiornate devono essere gestite in modo efficace sin dall'inizio. In terzo luogo, è necessario fornire uno spazio di manovra nel bilancio per migliorare la qualità delle statistiche dell’Unione europea, in quanto statistiche economiche scadenti potrebbero essere una delle cause della crisi.</p>
    </intervention>
    <intervention id="4-017-000" speaker_id="96739" name="Reinhard BÜTIKOFER" is_mep="True" mode="spoken" nationality="Germany" birth_date="26-01-1953" birth_place="Mannheim" m_state="DE">
      <p sl="de">relatore per parere della commissione per l'industria, la ricerca e l'energia. – Signor Presidente, Commissario Lewandowski, onorevole Balzani, desidero in primo luogo ringraziare calorosamente la relatrice per il grande impegno profuso e per la stretta collaborazione: il suo lavoro è stato davvero esemplare.</p>
      <p sl="de">Commissario Lewandowski, lei ha affermato che un approccio di “ordinaria amministrazione” non è accettabile e questo è assolutamente corretto. Tuttavia, se analizziamo l’area prioritaria dell’energia nell’ambito della strategia Europa 2020, è evidente che la Commissione tende leggermente ad agire come in passato, perché quest'area non è stata pienamente finanziata. Si stanno operando tagli anche in un settore importante della politica energetica e questo non ha assolutamente senso. Come dicono gli americani, è giunto il momento di far parlare i fatti e di smetterla di assumere impegni che non siamo poi in grado di onorare.</p>
      <p sl="de">In secondo luogo, la commissione per l’industria, la ricerca e l’energia intende assicurasi che il considerevole aumento dei costi per progetti di vasta portata, quali il reattore a fusione nucleare ITER e il sistema di navigazione globale Galileo PAS, non consumino ulteriormente la fetta di bilancio destinata alla ricerca. Abbiamo formulato proposte a riguardo e gradiremmo ricevere una risposta positiva. In ultima analisi, la questione riguarda principalmente le piccole e medie imprese: intendiamo definire le priorità per garantire loro l’accesso ai fondi a favore della ricerca e dell’innovazione e agli strumenti finanziari innovativi.</p>
    </intervention>
    <intervention id="4-018-000" speaker_id="96734" name="Ska KELLER" is_mep="True" mode="spoken" nationality="Germany" birth_date="22-11-1981" birth_place="W.-P.-St. Guben" m_state="DE">
      <p sl="en">relatore per parere della commissione per le libertà civili, la giustizia e gli affari interni. − Signor Presidente, la commissione per le libertà civili, la giustizia e gli affari interni accoglie con favore l’aumento del bilancio destinato allo spazio di libertà, sicurezza e giustizia, ma ritiene anche che, prima di adottare nuove misure e programmi, sia necessario valutare in modo adeguato quelli già esistenti ed elaborare i nuovi programmi sulla base di queste verifiche.</p>
      <p sl="en">Riteniamo vi sia la possibilità di usare le sinergie e di evitare duplicati, attraverso la semplificazione e garantendo la presenza di un netto valore aggiunto per tutte le azioni intraprese a livello comunitario.</p>
      <p sl="en">La commissione per le libertà civili ritiene fermamente sia necessario guardare alla situazione attuale e migliorare le nostre capacità di spesa nei settori della protezione dei rifugiati e dell'integrazione dei rom. Tutte le nostre agenzie devono essere in grado di svolgere i compiti che attualmente affidiamo loro.</p>
      <p sl="en">Infine, e questo dovrebbe essere di interesse anche per la Commissione, la commissione per le libertà civili è fermamente convinta che una parte consistente del bilancio del SIS II debba essere messa in una riserva perché non sono ancora disponibili risultati chiari. Inoltre, dovremmo prendere in considerazione la possibilità di mettere in una riserva anche parte delle spese destinate all'organico, qualora il programma comunitario TFTP, che è stato sinora discusso solo in seno alla Commissione e non dalla commissione per le libertà civili, non fosse portato a compimento.</p>
    </intervention>
    <intervention id="4-019-000" speaker_id="96813" name="Barbara MATERA" is_mep="True" mode="spoken" nationality="Italy" birth_date="09-12-1981" birth_place="Foggia" p_group="Group of the European People's Party (Christian Democrats)" m_state="IT">
      <p sl="it">relatrice per parere della commissione per diritti della donna e uguaglianza di genere. − Signor Presidente, onorevoli colleghi, il difficile contesto economico e finanziario europeo ha messo in luce le debolezze dei singoli Stati membri che combattono per scongiurare la crisi dei debiti sovrani. Tale crisi ha prodotto un forte calo degli investimenti pubblici in settori chiave per il rilancio dell'occupazione e della crescita. La strategia 2020, posta al centro del progetto di bilancio 2012, propone la via per spezzare tale circolo vizioso.</p>
      <p sl="it">Pur riconoscendo la dovuta responsabilità dimostrata dalla Commissione per gli stanziamenti previsti per il 2012, mi rammarico, in quanto relatrice per il bilancio della commissione FEMM del limitato incremento di programmi come Progress, responsabile dell'implementazione di importanti iniziative a favore dei giovani, della lotta alla povertà e dell'uguaglianza di genere, e del programma Daphne, responsabile delle politiche per combattere la violenza contro le donne.</p>
      <p sl="it">In conclusione, quindi, ritengo necessario un bilancio 2012 capace di rispondere più concretamente alle sfide che l'Europa sta affrontando.</p>
    </intervention>
    <intervention id="4-020-000" speaker_id="96816" name="Giovanni LA VIA" is_mep="True" mode="spoken" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">a nome del gruppo PPE. – Signor Presidente, onorevoli colleghi, signor Commissario, il compito che spetta alle tre Istituzioni coinvolte nella procedura di bilancio non è semplice e consiste nell'individuare un livello di risorse che tenga conto degli impegni assunti negli anni precedenti e delle sfide che l'Unione si appresta ad affrontare, cercando di riuscire a trovare un punto di equilibrio tra le esigenze di crescita e sviluppo e la consapevolezza della necessità di un'austerità responsabile.</p>
      <p sl="it">Oggi il Parlamento si appresta a votare questo importante documento che rappresenta il mandato, cioè un indirizzo specifico in vista della trattativa col Consiglio. Il PPE ha voluto arricchire il documento presentato dalla relatrice Balzani – che ovviamente ringrazio per il pregevole lavoro svolto – contribuendo a sottolineare la necessità di disporre di risorse adeguate per il finanziamento degli obiettivi della strategia Europa 2020, posta al cuore del bilancio 2012, nonché il ruolo chiave del bilancio comunitario come leva di recupero delle politiche degli Stati membri.</p>
      <p sl="it">Crescita intelligente, sostenibile e solidale, sostegno alla ricerca, allo sviluppo, alla crescita, all'innovazione e al lavoro, e uno sforzo per lo sviluppo delle piccole e medie imprese sono le nostre priorità. Credo che gli investimenti in questi settori siano l'unico modo per portare l'Europa fuori dalla crisi. Sono un sostenitore del concetto di valore aggiunto europeo e questo valore aggiunto lo dobbiamo realizzare attraverso il bilancio e la programmazione finanziaria.</p>
      <p sl="it">Un passaggio specifico ritengo di doverlo fare sul tema del surplus. Sono personalmente a favore della richiesta che i fondi non spesi rimangano nel bilancio dell'Unione, ma a partire ovviamente dal prossimo quadro finanziario pluriennale, perché al momento non esiste una base giuridica che possa consentire all'Unione di trattenere questi fondi. Lo stesso vale per le multe e gli interessi di mora.</p>
      <p sl="it">Concludo ricordando che quest'anno dobbiamo evitare la ripetizione di quanto successo nel dicembre scorso, cercando sin dal trilogo del prossimo luglio di trovare una posizione di equilibrio con gli Stati membri, senza rinunziare agli adeguati finanziamenti per le politiche strategiche e le priorità dell'azione europea, indispensabili per il vero rilancio dell'Unione e per i cinquecento milioni di cittadini europei.</p>
    </intervention>
    <intervention id="4-021-000" speaker_id="28155" name="Edit HERCZOG" is_mep="True" mode="spoken" nationality="Hungary" birth_date="05-05-1961" birth_place="Budapest" p_group="Group of the Progressive Alliance of Socialists and Democrats in the European Parliament" m_state="HU">
      <p sl="hu">a nome del gruppo S&amp;D. – Signor Presidente, do il benvenuto al Commissario e ai miei onorevoli colleghi. Il bilancio per il 2012 può essere considerato, in linea di massima, il fratello minore del pacchetto legislativo sulla governance economica perché, come quest’ultimo, ha l'obiettivo di creare le condizioni per un bilancio equilibrato e per la crescita economica, oltre a tendere a un aumento dell’occupazione e della competitività attraverso un’adeguata politica economica e di bilancio. Abbiamo bisogno di risultati, di posti di lavoro, di crescita e di una politica industriale, in altre parole abbiamo bisogno di un’economia europea più forte. Vista l'instabilità dell'euro, non possiamo aspettarci che gli Stati membri inizino ad aumentare il loro contributo al bilancio dell’Unione europea, che è proporzionato al PIL, nonostante la crisi e la recessione, semplicemente perché auspichiamo un incremento del PIL. è comunque necessario creare una base economica solida al fine di permettere all’Unione europea che abbiamo concepito di essere davvero al servizio dei suoi cittadini. Abbiamo identificato gli obiettivi per raggiungere questo scopo. Dobbiamo attuare la strategia Europa 2020 e, invece di andare verso il declino, dobbiamo seguire la strada verso la crescita dell’Europa, un percorso verso la rivoluzione tecnologica e industriale che è il principale settore di innovazione. Il bilancio per il 2012 deve contribuire al raggiungimento della strategia Europa 2020. Stiamo discutendo ora sul secondo anno di questo programma decennale e non possiamo certo affermare che si fermerà più avanti. Non è quindi sufficiente proporre vincoli o ridurre l’Unione europea per i suoi cittadini. È fondamentale che il progetto di bilancio per il 2012 e il Settimo programma quadro per la ricerca, da attuarsi nel 2013, concorrano a raggiungere questo obiettivo.</p>
    </intervention>
    <intervention id="4-022-000" speaker_id="96683" name="Carl HAGLUND" is_mep="True" mode="spoken" nationality="Finland" birth_date="29-03-1979" birth_place="Esbo" p_group="Group of the Alliance of Liberals and Democrats for Europe" m_state="FI">
      <p sl="sv">a nome del gruppo ALDE. – Signor Presidente, desidero in primo luogo ringraziare la relatrice per l'eccellente lavoro svolto. Sono lieto che la strategia Europa 2020 sia alla base di questo lavoro. Le decisioni che siamo chiamati a prendere per il futuro non possono rimanere in sospeso fino all’attuazione del nuovo quadro finanziario pluriennale, perché dobbiamo avviare fin da subito questo lavoro proiettato verso il futuro e, a tal proposito, il 2012 e il 2013 saranno due anni assolutamente cruciali. Al contempo, dovremmo probabilmente ricordare che la preparazione del bilancio per il 2011 si è rivelata un processo alquanto complicato: non siamo riusciti a raggiungere un approccio comune con il Consiglio europeo. Alla luce di quanto appena affermato, dobbiamo purtroppo lamentarci in merito al notevole incremento proposto dalla Commissione per il bilancio per il 2012. Il gruppo dell’Alleanza dei Democratici e dei Liberali per l’Europa ritiene che tale aumento sia troppo considerevole e, pertanto, abbiamo presentato un emendamento che cerca di avvicinare il più possibile il bilancio alla realtà dei fatti. Mi auguro che possa incontrare il favore degli altri gruppi nel corso della votazione che si svolgerà più tardi.</p>
      <p sl="sv">Mi preme sottolineare un altro aspetto, ovvero il nostro strano e usuale costume di stanziare ogni anno troppo denaro per determinate aree, nonostante sappiamo che questi fondi saranno rinviati perché inutilizzati alla fine dell’anno o all’anno successivo. Possiamo intervenire per contrastare questi stanziamenti eccessivi a favore di una serie di attività all'interno dell'Unione?</p>
      <p sl="sv">La comprensione delle realtà economiche europee rappresenta un fattore cruciale e questo implica purtroppo che il bilancio per il prossimo anno non può essere così ampio come la Commissione ritiene. Al contempo, ritengo che il Consiglio debba a sua volta comprendere che non possiamo gestire la cosiddetta crescita zero, ma che abbiamo bisogno di nuove risorse per le priorità concordate. È necessario trovare la giusta via di mezzo e riteniamo, o almeno il nostro gruppo ritiene che questo possa accadere se tutti si assumono le proprie responsabilità.</p>
    </intervention>
    <intervention id="4-023-000" speaker_id="96878" name="Lajos BOKROS" is_mep="True" mode="spoken" nationality="Hungary" birth_date="26-06-1954" birth_place="Budapest" p_group="European Conservatives and Reformists Group" m_state="HU">
      <p sl="en">a nome del gruppo ECR. – Signor Presidente, lo Stato greco è tecnicamente in bancarotta e la questione importante non è più capire se necessita la remissione del debito, ma quando e ritengo sia meglio agire al più presto possibile.</p>
      <p sl="en">Le istituzioni europee stanno fallendo, in maniera plateale, nel comprendere la natura del problema: non si tratta di una crisi di liquidità, ma di una profonda crisi di solvibilità che rispecchia la carenza di competitività internazionale dell'economia greca. Un ulteriore accumulo del debito a carico dei contribuenti greci non è soltanto del tutto inutile, ma anche controproducente. Per consentire alla Grecia di uscire dalla crisi fiscale, parte dell'onere del debito dovrebbe essere rimessa e assorbita dai creditori pubblici e privati.</p>
      <p sl="en">Le banche francesi, tedesche e soprattutto greche dovranno essere ricapitalizzate. La Banca centrale europea è ora stretta in una morsa dopo aver acquistato un ingente quantitativo di titoli di stato greci e accettato altrettante garanzie collaterali. Quando vent’anni fa fu avviato il processo di transizione nei paesi appartenenti all’ex blocco comunista, una delle più importanti riforme strutturali fu la creazione di una banca centrale indipendente con un rigido divieto giuridico di monetizzazione del debito pubblico. La BCE ha fondamentalmente continuato a seguire le prassi dei paesi comunisti e vi è un chiaro conflitto di interessi nel suo mandato, del quale la zona euro ne sta ora pagando le conseguenze.</p>
      <p sl="en">Proprio in questo contesto dobbiamo inserire il bilancio per il 2012. Attenderci un qualunque tipo di incremento dei contributi degli Stati membri per il prossimo anno è pura illusione, visto l’enorme onore che in ogni caso graverebbe sui contribuenti. La lettera inviata dai Presidenti e dai Primi ministri di cinque paesi solventi e solventi non deve essere accantonata né dimenticata. Allo stesso modo, è opportuno ricordare come monito l’esperienza dei faticosi negoziati e del frustrante fallimento del Parlamento europeo alla fine dello scorso anno. Il mandato della delegazione parlamentare per il trilogo dovrebbe essere più contenuto e al contempo più realista, se questa Camera intende rivestire un ruolo di rilievo dinanzi alle enormi sfide che il futuro pone all'Unione europea.</p>
    </intervention>
    <intervention id="4-024-000" speaker_id="28240" name="Helga TRÜPEL" is_mep="True" mode="spoken" nationality="Germany" birth_date="21-07-1958" birth_place="Moers" p_group="Group of the Greens/European Free Alliance" m_state="DE">
      <p sl="de">a nome del gruppo Verts/ALE. – Signor Presidente, Commissario Lewandowski, onorevoli deputati, in primo luogo desidero esprimere il mio sostegno generale alle affermazioni del Commissario in merito all’importanza di garantire, in periodi di crisi, un giusto equilibrio tra la necessità di risparmiare, l’impiego efficace dei fondi, le misure di austerità e, al contempo, la prontezza e la capacità di investire, così da non permettere che la nostra economia ristagni. Mi esprimo a favore di questi orientamenti generali e ritengo debbano essere i parametri per il nostro bilancio.</p>
      <p sl="de">Ora la questione è capire se i requisiti a cui il Commissario Lewandowski ha fatto giustamente riferimento possono essere effettivamente soddisfatti. Il gruppo Verde/Alleanza libera europea ha tuttavia delle critiche da muovere. Se prendiamo in esame un progetto specifico, il reattore nucleare ITER, è evidente che l'incremento in termini di fondi nel prossimo bilancio per questo progetto è il più elevato, ovvero 740 milioni di euro. È questo il messaggio giusto da inviare in un periodo in cui si operano tagli ai fondi per altri progetti di ricerca, in particolare per le energie rinnovabili? Intendiamo prendere in seria considerazione le dichiarazioni della Commissione e dell’Unione europea, che vogliono contrastare i cambiamenti climatici e promuovere l’impiego delle energie rinnovabili, ma poi notiamo l’alta priorità assegnata ai fondi a favore di questo progetto e crediamo che questa decisione sia errata. Non abbiamo per questo potuto sostenere il mandato negoziale, sebbene crediamo che sia in larga parte corretto.</p>
    </intervention>
    <intervention id="4-025-000" speaker_id="28406" name="Miguel PORTAS" is_mep="True" mode="spoken" nationality="Portugal" birth_date="01-05-1958" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">a nome del gruppo GUE/NGL. – Signor Presidente, il mio gruppo concorda con il mandato per negoziare con i governi, che siamo qui oggi per adottare. Ciononostante, mi preme sollevare una questione politica che non è contenuta nel documento in questione e che si riferisce alla situazione attuale in Grecia e nel mio paese, il Portogallo, e alle recenti dichiarazioni di Jean-Claude Juncker. Questi due paesi, e probabilmente altri in futuro, potrebbero essere soggetti ad un ciclo infernale di politiche di salvataggio in base alle quali il loro salvataggio serve a garantire un altro salvataggio. L’inferno delle misure di austerità comporta chiare conseguenze per la caduta dei livelli di investimenti pubblici e per la creazione di posti di lavoro.</p>
      <p sl="pt">È fondamentale che l'Unione europea sia in grado di sviluppare una politica sul finanziamento dai Fondi strutturali per questi paesi per il 2012 e il 2013, che permetterà non solo di avere a disposizione risorse provenienti da questi fondi, ma anche di creare condizioni che favoriscano una riduzione del cofinanziamento, ovvero contributi nazionali ridotti ai finanziamenti che generano posti di lavoro e che rappresentano un investimento produttivo. Questo punto è cruciale per i prossimi due anni.</p>
    </intervention>
    <intervention id="4-026-000" speaker_id="96954" name="Marta ANDREASEN" is_mep="True" mode="spoken" nationality="United Kingdom" birth_date="26-11-1954" birth_place="Buenos Aires " p_group="Europe of freedom and democracy Group" m_state="GB">
      <p sl="en">a nome del gruppo EFD. – Signor Presidente, mentre discutiamo circa il modo per evitare l’inadempienza della Grecia, che potrebbe causare una tempesta economica e finanziaria a livello mondiale, questa Camera richiede l’aumento del proprio bilancio per il 2012 di circa 5 punti percentuali.</p>
      <p sl="en">Questa richiesta è improponibile per i contribuenti di tutta Europa e non migliora la credibilità delle istituzioni dell’Unione europea. Il bilancio dell’UE non è riuscito a farci uscire dalla crisi e non sarà in grado di raggiungere questo scopo in futuro.</p>
      <p sl="en">Tutti ben conosciamo i numerosi settori del bilancio in cui è possibile operare tagli alle spese, come interrompere i progetti falliti o chiudere i finanziamenti ai progetti in cui sono state riscontrate irregolarità o alle regioni dove i diritti dei cittadini sono ignorati. Se prevarrà il buonsenso, questo Parlamento voterà a favore della riduzione del bilancio dell’Unione per il 2012; se invece accadrà il contrario, i cittadini europei già in gravi difficoltà dovranno fare affidamento ai loro capi di Stato per essere difesi.</p>
    </intervention>
    <intervention id="4-027-000" speaker_id="103132" name="Lucas HARTONG" is_mep="True" mode="spoken" nationality="Netherlands" birth_date="24-05-1963" birth_place="Dordrecht" p_group="Non" m_state="NL">
      <p sl="nl">Signor Presidente, discutiamo oggi del bilancio dell’Unione europea per il 2012. Ovviamente, il Partij voor de Vrijheid (PVV) si oppone con fermezza alla proposta di un aumento di circa il 5 per cento. Tutte le iniziative faro sono state esaminate e ne è risultato che sempre più denaro confluisce in una serie di agenzie europee senza senso che spendono il denaro dei contribuenti.</p>
      <p sl="nl">Tuttavia, il dettaglio più significativo nel bilancio è rappresentato dalla richiesta per lo stanziamento supplementare di 1,3 miliardi di euro a favore del progetto ITER, il reattore sperimentale termonucleare internazionale. Il denaro per questo progetto deve provenire da altre rubriche dell’attuale bilancio pluriennale e questo significa che ci stiamo ora occupando di una revisione proprio di questo bilancio. Ogni Stato membro ha quindi il potere di veto sul bilancio per il 2012 e questa è una notizia straordinaria perché implica la possibilità per il governo olandese di esercitare il proprio diritto di approvare il bilancio solo se rispetta la regola di "zero aumenti" il governo olandese sostiene. Esorto dunque i Paesi Bassi e gli Stati membri che la pensano allo stesso modo a continuare ad utilizzare appieno questo diritto.</p>
    </intervention>
    <intervention id="4-028-000" speaker_id="1665" name="Salvador GARRIGA POLLEDO" is_mep="True" mode="spoken" nationality="Spain" birth_date="06-08-1957" birth_place="Gijon" p_group="Group of the European People's Party (Christian Democrats)" m_state="ES">
      <p sl="es">Signor Presidente, il Commissario Lewandowski è generalmente molto ragionevole nelle sue dichiarazioni e per questo il gruppo del Partito popolare europeo (Democratico cristiano) lo sostiene.</p>
      <p sl="es">Quest’anno il mandato per il bilancio è ancora più importante rispetto agli anni precedenti, visto che nel 2012 negozieremo la prossima prospettiva finanziaria.</p>
      <p sl="es">Infatti, il fallimento del mandato del trilogo nel giugno 2010 causò seri problemi per l’accordo di novembre e, pertanto, ci auguriamo che le istituzioni dimostrino ora una maggiore capacità di raggiungere consenso rispetto allo scorso anno.</p>
      <p sl="es">L’onorevole Balzani ha elaborato un mandato molto sensato in quanto comprende tutte le condizioni da negoziare per la prossima prospettiva finanziaria. La relatrice sottolinea l’importanza della strategia Europa 2020, la quantificazione del bilancio e la necessità di prestare attenzione agli stanziamenti ancora non impegnati, ai titoli e all'attendibilità del bilancio. Tutti questi elementi saranno contenuti nel bilancio per il 2012 e nella prossima prospettiva finanziaria. è quindi necessario che questo mandato e il trilogo abbiano successo, perché i risultati dell'accordo sul bilancio per il 2012 determineranno in larga parte il successo dei negoziati interistituzionali per la prossima prospettiva finanziaria.</p>
      <p sl="es">Sosteniamo in particolare la richiesta della Commissione di un incremento del 4,9 per cento degli stanziamenti di pagamento. A quanti non concordano con questo punto di vista basti considerare il modo in cui è stato attuato il bilancio quest’anno e i notevoli problemi che si sono presentati nel trovare stanziamenti adeguati, per attivare lo strumento di solidarietà, ad esempio, di cui beneficiano le regioni più indigenti dell’Europa.</p>
    </intervention>
    <intervention id="4-029-000" speaker_id="96953" name="Estelle GRELIER" is_mep="True" mode="spoken" nationality="France" birth_date="22-06-1973" birth_place="La Roche sur Yon" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">Signor Presidente, desidero ringraziare la relatrice ed elogiare la qualità della proposta di relazione per questo mandato per il trilogo, che sottolinea l’urgenza di mobilitare finalmente i bilanci annuali a beneficio della strategia Europa 2020 in maniera coerente all’approccio del semestre europeo.</p>
      <p sl="fr">Ciononostante, i negoziati si preannunciano complicati perché il principio guida della Commissione è di soddisfare i requisiti di austerità imposti dagli Stati membri presentando un bilancio ristretto, ignorando così le esigenze dei cittadini. Il destino riservato ai programmi di aiuto alimentare che riguardano le popolazioni più povere è sintomatico di questa situazione.</p>
      <p sl="fr">Come molti altri miei onorevoli colleghi, signor Commissario, ho appreso dalla stampa che la Commissione europea sta pianificando un taglio netto ai finanziamenti a favore del programma europeo di aiuti a favore degli indigenti, che scenderebbe a un quarto, passando dai 500 milioni di quest’anno a 113 milioni per il prossimo anno.</p>
      <p sl="fr">L’Unione europea spende attualmente un euro pro capite all'anno per difendere il principio fondamentale del diritto dei cittadini all’alimentazione, in una logica di solidarietà europea. Il sacrificio di questo euro simbolico sull’altare degli egoistici interessi nazionali e dell'austerità di bilancio denota il fallimento politico e morale dell’Europa.</p>
      <p sl="fr">Spesso si dice che il livello di sviluppo di una società umana si misura su come essa si prende cura dei suoi componenti più vulnerabili e indigenti. Addurre difficoltà tecniche e giuridiche come scuse per smantellare questo programma di aiuti alimentari è un atteggiamento rovinoso non solo per le persone interessate ma anche per l'immagine e la credibilità dell'Europa. La Commissione si prende gioco dei deputati e dei cittadini che essi rappresentano, proponendo nel mese di aprile cifre che, due mesi dopo, riduce a un quarto.</p>
      <p sl="fr">Signor Commissario, mi auguro che cambi idea su questa decisione in particolare e che non rimanga indifferente agli obiettivi politici e alle intenzioni per il bilancio che ne derivano presentati in questo mandato per il trilogo.</p>
    </intervention>
    <intervention id="4-030-000" speaker_id="1419" name="James ELLES" is_mep="True" mode="spoken" nationality="United Kingdom" birth_date="03-09-1949" birth_place="London" p_group="European Conservatives and Reformists Group" m_state="GB">
      <p sl="en">Signor Presidente, anch’io desidero congratularmi con la relatrice, che ha un lavoro molto arduo da svolgere in questa situazione dove la strategia Europa 2020 ha fissato le ambizione, ma dove vi è anche qualcuno che non concorda con la necessità di finanziare una serie di diversi progetti. Il vero problema è come finanziare queste ambizioni in circostanze oggi ancora più terribili, come dimostrato dal Consiglio europeo e dalle discussioni circa l’euro e come ha già ricordato l’onorevole Bokros.</p>
      <p sl="en">Il nostro gruppo ritiene necessario prestare maggiore attenzione alla questione dell’ottimizzazione delle risorse e a quei settori del bilancio in cui potremmo effettivamente operare tagli. La Commissione ha iniziato a riconoscere questa possibilità, con zero spese per l’amministrazione, ma vi sono forse altri settori del bilancio che ancora non abbiamo analizzato nell'ambito della procedura di bilancio.</p>
      <p sl="en">In autunno sarà necessario un esame rigoroso e abbiamo preparato circa 60 interrogazioni alla Commissione in materia, al fine di identificare le aree in cui l’attuazione è scadente. Altrimenti, come recita l'efficace definizione del cinico di Oscar Wilde, conosciamo arriveremo al punto di conoscere "il prezzo di tutto e il valore di nulla".</p>
    </intervention>
    <intervention id="4-031-000" speaker_id="97016" name="Angelika WERTHMANN" is_mep="True" mode="spoken" nationality="Austria" birth_date="07-11-1963" birth_place="Schwarzach" p_group="Non" m_state="AT">
      <p sl="de">Signor Presidente, nel progetto di bilancio per il 2012, per la prima volta gli obiettivi della strategia Europa 2020 sono stati attentamente collegati alla procedura di bilancio e, perciò, accogliamo con favore il lavoro svolto dall'onorevole Balzani.</p>
      <p sl="de">La disoccupazione giovanile in Europa si attesta mediamente intorno al 20 per cento e in Spagna ha raggiunto il 40 per cento: queste cifre sono allarmanti e ci permettono di capire più facilmente perché i giovani manifestano per le strade, ad esempio a Puerta del Sol, e perché si parla sempre più di una generazione persa. Dobbiamo intervenire di più a favore dei giovani.</p>
      <p sl="de">Per quanto attiene alla strategia Europa 2020, secondo la Commissione circa il 43,5 per cento dei fondi relativi agli impegni contribuiranno a raggiungere gli obiettivi della strategia 2020. Esorto quindi la Commissione ad offrire ulteriori opportunità nel corso della procedura di bilancio al fine di ridistribuire i finanziamenti per raggiungere gli obiettivi a lungo termine.</p>
    </intervention>
    <intervention id="4-032-000" speaker_id="96918" name="Derek VAUGHAN" is_mep="True" mode="spoken" nationality="United Kingdom" birth_date="02-05-1961" birth_place="Merthyr" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Signor Presidente, penso siamo tutti ben consapevoli del fatto che il bilancio di quest’anno e il trilogo saranno molto complicati. In quanto Parlamento, dobbiamo dunque essere chiari sulle nostre priorità ed essere pronti a combattere, ovvero dobbiamo essere pronti a prendere in considerazione la ridistribuzione delle risorse per le nostre priorità.</p>
      <p sl="en">Ritengo che le nostre priorità debbano essere politiche e volte a promuovere la creazione di posti di lavoro e la crescita in tutta l’Unione europea, soprattutto in un periodo in cui gli Stati membri stanno operando tagli alle loro spese.</p>
      <p sl="en">La politica di coesione e i Fondi strutturali, ad esempio, sono strumenti chiave per stimolare la crescita nelle nostre regioni e devono quindi essere finanziati in maniera adeguata; sono per questo a favore dell’aumento dei fondi strutturali. La ricerca e lo sviluppo nelle università e negli istituti accademici sono fondamentali, così come lo è l’innovazione: possiamo trasformare la ricerca e lo sviluppo in progetti, imprese e posti di lavoro. Gli investimenti nelle infrastrutture rivestono un’importanza cruciale e quelli effettuati a favore dei trasporti, delle reti energetiche e dell’ampliamento della banda larga, in particolare nelle nostre regioni, stimoleranno la crescita e la creazione di posti di lavoro.</p>
      <p sl="en">Infine, il trattato di Lisbona conferisce nuove responsabilità all’Unione europea e dovremo quindi essere pronti a farvi confluire denaro. Invito la Commissione a considerare anche questi aspetti in futuro.</p>
    </intervention>
    <intervention id="4-033-000" speaker_id="4440" name="Anne E. JENSEN" is_mep="True" mode="spoken" nationality="Denmark" birth_date="17-08-1951" birth_place="Kalundborg" p_group="Group of the Alliance of Liberals and Democrats for Europe" m_state="DK">
      <p sl="da">Signor Presidente, possiamo ormai riscontrare che gli stanziamenti questa volta stanno diventando un problema e che, in seno al Consiglio, vi sono paesi che non intendono pagare. Dobbiamo trovare una soluzione a questa situazione, ma tutto dipende dalla capacità degli Stati membri di utilizzare gli stanziamenti dai Fondi strutturali. Ritengo estremamente importante assicurarci di non fallire nei nostri tentativi di attribuire maggiore priorità al settore energetico nel bilancio per il 2012. Siamo chiamati a garantire lo stanziamento di fondi a favore del piano SET per le energie rinnovabili: esistono progetti a riguardo e dobbiamo far decollare questo piano, sostenendolo. In secondo luogo, vi sono i problemi relativi al progetto per l’energia nucleare ITER, per il quale la Commissione sta esercitando su di noi forti pressioni. Queste ultime, in realtà, dovrebbero essere esercitate sul Consiglio, che è attualmente il fulcro del problema. Il Parlamento sostiene il progetto, ma la Commissione sa bene che non appoggiamo i fondi recuperati attraverso tagli ad altri stanziamenti a favore della ricerca.</p>
    </intervention>
    <intervention id="4-034-000" speaker_id="96668" name="Seán KELLY" is_mep="True" mode="spoken" nationality="Ireland" birth_date="26-04-1952" birth_place="Killarney" m_state="IE">
      <p sl="en">Signor Presidente, il denaro speso a livello europeo dovrebbe, in linea di massima, rappresentare un valore aggiunto e questo concetto dovrebbe essere chiaro ai cittadini. Purtroppo, conferire valore aggiunto e dimostrarlo sono due azioni differenti sui cui dobbiamo concentrarci, anche attraverso l’allineamento del bilancio per dimostrare ai cittadini e agli Stati membri il nostro impegno per apportare valore aggiunto.</p>
      <p sl="en">In secondo luogo, la strategia Europa 2020 è fondamentale per il futuro dell’Unione europea: nel 2020 non saremo giudicati in base alla dimensione del nostro bilancio, ma sulla base della nostra capacità di raggiungere gli obiettivi della strategia. Se riusciamo in questo intento, l’Europa sarà un posto migliore, con una crescita maggiore, più posti di lavoro, più energie rinnovabili, più denaro speso per l’innovazione e più imprenditori. Penso che questo debba essere il nostro obiettivo.</p>
      <p sl="en">Infine, abbiamo anche bisogno di risorse proprie e prima le otteniamo, Minore tempo impiegheremo nel discutere dei bilanci ogni anno.</p>
    </intervention>
    <intervention id="4-035-000" speaker_id="96991" name="Eider GARDIAZABAL RUBIAL" is_mep="True" mode="spoken" nationality="Spain" birth_date="12-07-1975" birth_place="Bilbao" m_state="ES">
      <p sl="es">Signor Presidente, in primo luogo desidero congratularmi con la relatrice, l’onorevole Balzani, per il testo presentato.</p>
      <p sl="es">Il bilancio è lo strumento fondamentale e di base che sostiene tutte le politiche dell’Unione europea: la politica agricola comune, la politica di coesione, la politica della ricerca e la politica estera, che perderebbero di significato in assenza di un bilancio che le sostenga.</p>
      <p sl="es">Signor Commissario, per questo motivo oggi più che mai, in un periodo di crisi, abbiamo bisogno di un bilancio solido che risponda alle esigenze che ci troviamo ora ad affrontare. Vi invitiamo, pertanto, a stanziare risorse per i programmi fondamentali, quali quelli a favore dell’occupazione e della formazione dei giovani o del programma europeo di aiuto agli indigenti, che è stato ridotto in brandelli dalla Corte di giustizia.</p>
      <p sl="es">Chiediamo anche al Consiglio di smettere di ragionare come un contabile e di indossare per una volta le vesti di organo politico, senza fare i propri calcoli cercando di capire come tagliare sugli stanziamenti, perché potremmo finire dinanzi alla Corte di giustizia visto che, come lei ha ricordato, Commissario Lewandowski, i pagamenti sono obblighi giuridici derivanti da impegni già assunti. In caso contrario non riusciremo ad assolverli.</p>
    </intervention>
    <intervention id="4-036-000" speaker_id="96706" name="João FERREIRA" is_mep="True" mode="spoken" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Signor Presidente, vi sono alcune decisioni di importanza cruciale da prendere all’interno dei limiti estremamente stretti del bilancio dell’Unione che i governatori dell’UE non sembrano avere la volontà di modificare, bloccando così qualunque prospettiva di convergenza e coesione reali.</p>
      <p sl="pt">Non è accettabile che, dinanzi alla crisi estremamente grave che sta colpendo le economie più vulnerabili dell’Unione europea, questi continuino a formulare richieste insostenibili di cofinanziamento per l’impiego dei fondi comunitari e, nello specifico, dei Fondi strutturali. La Commissione stessa riconosce il basso tasso di assorbimento dei fondi UE da parte di questi paesi, ma insiste nel rendere il cofinanziamento un requisito; in questo modo, le cosiddette misure di austerità imposte a questi paesi non permettono loro di garantire investimenti pubblici, in primo luogo perché i tagli effettuati li riducono a livelli di miseria. Abbiamo quindi sostenuto l’abolizione dei contributi nazionali o un loro sostanziale taglio fino ad un massimo del 10 per cento, in modo da consentire ai paesi in maggiore difficoltà di utilizzare appieno i fondi dell’Unione e in modo che il denaro venga impiegato in modo efficace da quanti ne hanno più bisogno, anziché essere reindirizzato verso le casse di chi ne ha meno bisogno.</p>
      <p sl="pt">Dobbiamo porre fine all'incessante e inarrestabile dinamica di divergenza in cui l’Unione europea ristagna e a questo proposito la politica di bilancio riveste un ruolo cruciale.</p>
    </intervention>
    <intervention id="4-037-000" speaker_id="28255" name="Andreas MÖLZER" is_mep="True" mode="spoken" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Signor Presidente, come ben noto a tutti, l’Unione europea deve stringere la cinghia e non soltanto perché aumentare la portata del bilancio avrebbe la stessa valenza di un colpo basso inferto ai nostri cittadini alla luce dei programmi di austerità attuati a livello nazionale, ma anche perché i pagamenti del prossimo anno dovranno essere effettuati nell’ambito del meccanismo europeo di stabilizzazione finanziaria. Questo denaro deve essere reperito dai bilanci nazionali che sono già a corto di risorse.</p>
      <p sl="de">Quando un gruppo intende eludere i vincoli di bilancio trasferendo all'anno seguente il surplus annuale di bilancio che è di norma restituito agli Stati membri, è chiaro che sta cercando di ingannare i cittadini, con un incremento nel bilancio ben più elevato rispetto a quanto proposto dalla Commissione.</p>
      <p sl="de">È anche possibile che le spese per molti programmi pluriennali vengano pianificate e che non si operino ora tagli ai relativi finanziamenti perché, altrimenti, l'Unione europea potrebbe essere accusata di violazione di contratto. Credo però vi siano molte possibilità per risparmiare. Oltre a ridurre il numero delle agenzie europee, è di fondamentale migliorare le procedure volte a contrastare le frodi. Solo recuperando il denaro elargito in maniera errata, potremo già allentare notevolmente la tensione che grava sul bilancio.</p>
    </intervention>
    <intervention id="4-038-000" speaker_id="28155" name="Edit HERCZOG" is_mep="True" mode="spoken" nationality="Hungary" birth_date="05-05-1961" birth_place="Budapest" p_group="Group of the Progressive Alliance of Socialists and Democrats in the European Parliament" m_state="HU">
      <p sl="hu">Signor Presidente, questa discussione mi offre la possibilità di spiegare due proposte specifiche. Il gruppo dell’Alleanza progressista di Socialisti e Democratici al Parlamento europeo sostiene la creazione di ITER, ma non accetta il trasferimento di 100 milioni di euro dai fondi destinati al Settimo programma quadro per la ricerca, necessario per raggiungere gli obiettivi dell’Unione. Vorremmo invece impiegare il 5 per cento della flessibilità concessa al punto 37 dell’Accordo interistituzionale per finanziare il programma quadro per la competitività e l’innovazione, la rete transeuropea di trasporto e la rete transeuropea dell'energia. Questa condizione è necessaria ed essenziale per consentire al bilancio dell'Unione europea di assolvere di fatto alla sua funzione di ripresa economica. Esprimo le mie congratulazioni alla relatrice. Vi ringrazio.</p>
    </intervention>
    <intervention id="4-039-000" speaker_id="photo_generic" name="Janusz Lewandowski" is_mep="True" mode="spoken">
      <p sl="en">membro della Commissione . − Signor Presidente, solo un breve commento come anticipazione del nostro trilogo e in risposta alle due domande specifiche degli onorevoli Capoulas Santos e Grelier, a difesa del programma di aiuti alimentari per "i più indigenti".</p>
      <p sl="en">Gli onorevoli deputati sono a conoscenza dell’accaduto: una sentenza della Corte di giustizia, che richiede che le derrate alimentari previste dal programma provengano solo dalle "scorte", ha portato ad una riduzione da 500 milioni a 113 milioni di euro. Dobbiamo quindi trovare una soluzione e probabilmente una nuova base giuridica per il programma.</p>
      <p sl="en">Il mio secondo punto è in risposta all’onorevole Bütikofer, secondo il quale la Commissione non ha sufficienza fatto abbastanza per inserire le priorità energetiche nel prossimo bilancio.</p>
      <p sl="en">È necessario comprendere che per l’anno in corso abbiamo registrato enormi ritardi, a seguito di quelli accumulati nei progetti di investimento, in particolare per il Nabucco e altri progetti con l’Azerbaigian, che sembra essersi adagiato dopo aver vinto il concorso canoro di Eurovision. Purtroppo anche questi ritardi influiscono negativamente sulla programmazione per il prossimo periodo in relazione ai principali interconnettori energetici.</p>
      <p sl="en">A quanti intendono operare tagli al bilancio vorrei dire che, tra gli obblighi giuridici di pagamento per il 2012, siamo chiamati a stanziare denaro per la Grecia e a favore di altri paesi che navigano in cattive acque. Questi Stati hanno bisogno di misure di austerità ma anche di investimenti ed è proprio a questi, ovvero i finanziamenti strutturali a favore di questi paesi per il prossimo anno, cui fanno riferimento i nostri obblighi giuridici.</p>
    </intervention>
    <intervention id="4-040-000" speaker_id="96979" name="Francesca BALZANI" is_mep="True" mode="spoken" role="relatore" nationality="Italy" birth_date="31-10-1966" birth_place="Genova" p_group="Group of the Progressive Alliance of Socialists and Democrats in the European Parliament" m_state="IT">
      <p sl="it">Signor Presidente, onorevoli colleghi, da questa interessantissima discussione, che fa seguito a quella che abbiamo avuto anche nelle commissioni specializzate, mi sembra che venga fuori una grande consonanza di questo Parlamento sulle strategie di fondo.</p>
      <p sl="it">Una fra tutte, il punto più importante: il bilancio è indubbiamente oggi lo strumento, l'unico, il più importante, per costruire quel delicato equilibrio tra consolidamento dei conti pubblici e necessità di sostenere la crescita. L'unico vero baluardo che abbiamo contro il rischio che il consolidamento deprima l'economia europea in maniera pesante e reversibile. È quindi uno strumento al centro della scena.</p>
      <p sl="it">Il Parlamento europeo non chiede un bilancio genericamente ambizioso, ma chiede invece uno strumento forte su quelle priorità che oggi sono chiarissime, leggibilissime. Dentro la strategia 2020 anzitutto investimenti per il lavoro. Abbiamo di nuovo nominato oggi qui in quest'Aula la ricerca, lo sviluppo, la coesione sociale, l'energia, tutte priorità sulle quali oggi la partita del bilancio è la misura importante della serietà delle nostre intenzioni. E la serietà delle nostre intenzioni significa la nostra forte credibilità istituzionale.</p>
      <p sl="it">Questo bilancio al centro della scena è quindi oggi un elemento molto importante tra le tante cose, perché abbiamo ancora una volta ricordato che diventa poi il motore per far diventare reali i nostri impegni, e questo non è poco. Il bilancio diventa quindi un elemento importante anche per restituire una stabilità all'Unione europea e anche alla nostra moneta unica.</p>
      <p sl="it">Spero quindi che, già in questo trilogo, questo clima di responsabilità forte che ci accomuna, e non potrebbe che essere così, ci apra una negoziazione serena, responsabile e costruttiva per il futuro della nostra Unione.</p>
    </intervention>
    <intervention id="4-041-000" speaker_id="4308" is_mep="True" mode="spoken" role="Presidente" name="Alejo VIDAL-QUADRAS" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="unknown">La discussione è chiusa.</p>
      <p sl="unknown">La votazione si svolgerà oggi alle 12.00</p>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="4-042-000" speaker_id="96857" name="Cătălin Sorin IVAN" is_mep="True" mode="written" nationality="Romania" birth_date="23-12-1978" birth_place="Galaţi" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Il trilogo per il bilancio è divenuto un passo molto importante nella procedura di bilancio e rappresenta un’occasione da non perdere. La relazione su cui ci accingiamo a votare oggi deve contribuire a conferire alla squadra negoziale del Parlamento un mandato forte e ben definito. Gli Stati membri stanno attualmente seguendo rigide politiche di austerità che esercitano un’influenza negativa sulla ripresa economica. In questo clima difficile, il bilancio dell'Unione europea deve svolgere un ruolo chiave nel sostenere l'economia europea e, in particolare, deve essere correlato agli obiettivi della strategia Europa 2020. Non possiamo infatti avere questo tipo di strategia senza i fondi necessari. D’altro canto, il bilancio per il 2012 è in un certo senso il "fratello minore" del pacchetto europeo per la governance, ma deve fornire sostegno economico al pacchetto politico.</p>
    </intervention>
    <intervention id="4-043-000" speaker_id="96832" name="Kinga GÖNCZ" is_mep="True" mode="written" nationality="Hungary" birth_date="08-11-1947" birth_place="Budapest" p_group="Group of the Progressive Alliance of Socialists and Democrats in the European Parliament" m_state="HU">
      <p sl="it">Accolgo di buon grado l’intenzione della Commissione europea di fornire maggiori risorse per il rafforzamento della liberà, della sicurezza e del diritto nell'ambito del progetto di bilancio per il prossimo anno. Credo comunque che gli stanziamenti per la gestione delle conseguenze di incidenti imprevisti non siano sufficienti, in particolare in merito alle iniziative di partenariato e alla gestione dell’immigrazione, aumentata a seguito delle rivolte nel Nord Africa. L’Unione europea è chiamata a rispondere in maniera efficiente ai cambiamenti avvenuti nel Nord Africa e deve essere meglio preparata a gestire gli eventi imprevisti. La crisi potrebbe gravare sul bilancio comune più del previsto. È opportuno che la Commissione stanzi maggiori risorse per la protezione dei confini esterni, ma, al contempo, vanno incrementati anche il Fondo europeo per i rifugiati e le attività finanziarie a favore dell’integrazione. La piena attuazione della Carta dei diritti fondamentali e il rafforzamento della dimensione dei diritti umani in seno all’Unione europea sono nell’interesse di ogni cittadino europeo. Le nostre principali preoccupazioni a livello europeo sono l’aumento della discriminazione e il continuo diffondersi dell'intolleranza; ritengo quindi che l’ampliamento dei programmi che promuovono il rispetto dei diritti fondamentali e il rafforzamento della cittadinanza europea rivestano pari importanza.</p>
    </intervention>
  </section>
  <section id="creitem5" title="5. Quinta relazione sulla coesione e strategia per la politica di coesione dopo il 2013 - Attuazione dei programmi relativi alla politica di coesione 2007-2013 - Agenda urbana europea e il suo futuro nel quadro della politica di coesione - Obiettivo 3: la futura agenda della cooperazione transfrontaliera, transnazionale e interregionale - Maggiore efficacia del FESR e degli altri Fondi strutturali (discussione)">
    <intervention id="4-045-000" speaker_id="4308" is_mep="True" mode="spoken" role="Presidente" name="Alejo VIDAL-QUADRAS" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="unknown">L'ordine del giorno reca in discussione congiunta:</p>
      <p sl="unknown">la relazione (A7-0222/2011) presentata dall'onorevole Pieper a nome della commissione per lo sviluppo regionale, sulla Quinta relazione della Commissione sulla coesione e sulla strategia per la politica di coesione dopo il 2013[2011/2035(INI) ];</p>
      <p sl="unknown">la relazione (A7-0111/2011), presentata dall'onorevole Mikolášik a nome della commissione per lo sviluppo regionale, sulla relazione 2010 sull’attuazione dei programmi della politica di coesione per il periodo 2007-2013 [2010/2139(INI) ];</p>
      <p sl="unknown">la relazione (A7-0218/2011) presentata dall'onorevole Vlasák a nome della commissione per lo sviluppo regionale, sull'Agenda urbana europea e il suo futuro nel quadro della politica di coesione [2010/2158(INI) ];</p>
      <p sl="unknown">la relazione (A7-0110/2011) presentata dall'onorevole Sanchez-Schmid a nome della commissione per lo sviluppo regionale, sull'obiettivo 3: una sfida per la cooperazione territoriale - il futuro programma per la cooperazione transfrontaliera, transnazionale e interregionale [2010/2155(INI) ];</p>
      <p sl="unknown">la relazione (A7-0141/2011) presentata dall'onorevole Stavrakakis a nome della commissione per lo sviluppo regionale, sulla situazione attuale e le sinergie future per una maggiore efficacia del FESR e degli altri Fondi strutturali [2010/2160(INI) ].</p>
    </intervention>
    <intervention id="4-046-000" speaker_id="28224" name="Markus PIEPER" is_mep="True" mode="spoken" role="relatore" nationality="Germany" m_state="DE">
      <p sl="de">Signor Presidente, innanzi tutto chiedo due minuti per esprimere delle considerazioni alla fine del dibattito. Onorevoli colleghi, l'Unione europea è l'Europa della solidarietà ed è altresì il baluardo delle regioni europee. Oggi il Parlamento europeo sta inviando un segnale forte alle regioni. Vogliamo aiutare le regioni più deboli ad istituire connessioni migliori. Stiamo conferendo un sostegno alle regioni di confine affinché l'Europa possa diventare più coesa e vogliamo avvalerci del potenziale di tutte le regioni per innalzare la competitività dell'Europa.</p>
      <p sl="de">Benché la crisi economica e finanziaria abbia eclissato molte attività di questo genere, la politica strutturale europea continuerà a stimolare fortemente la crescita e l'occupazione. Sarà necessario attuare una grande serie di interventi dopo il 2013 a fronte della sfida del cambiamento demografico, della struttura mutevole dell'economia, dei problemi nei sistemi di trasporto, dell'inizio dell'epoca delle energie rinnovabili e dell'esacerbazione delle sperequazioni sociali.</p>
      <p sl="de">L'arte della politica strutturale si gioca sulla capacità che verrà conferita alle regioni di innovarsi per affrontare questi sfide, aiutandole ad aiutarsi. Allo stesso tempo l'Europa ha bisogno del potenziale regionale per poter attuare la strategia Europa 2020, garantendone la riuscita. Dobbiamo assicurare un finanziamento adeguato per tutte queste attività. Pertanto ci opponiamo a tutti i tentativi di abolire la politica strutturale, che è stata un successo, mediante la rinazionalizzazione, i nuovi fondi sul clima e sull'occupazione o qualsiasi altra misura di centralizzazione cui Bruxelles potrebbe avere in animo. Vogliamo rafforzare il principio della governance multilivello. Infatti la responsabilità delle regioni nel conseguimento degli obiettivi europei comporta già di per sé un valore aggiunto.</p>
      <p sl="de">Abbiamo avanzato una serie di proposte nella relazione in merito alle modalità che l'Europa può mettere in atto per incrementare ancor più questo valore aggiunto. Chiediamo maggiori risorse per migliorare le infrastrutture nelle regioni di confine e per rafforzare le reti transeuropee. Vogliamo investire di più nel futuro delle nostre città e nelle zone rurali e chiediamo che i programmi siano coordinati meglio. Probabilmente il Parlamento approverà a maggioranza la categoria intermedia che prevede quote di finanziamento cospicue per le regioni meno svantaggiate. Io lo sconsiglio, in quanto il phasing-out dei finanziamenti potrebbe tramutarsi in un nulla di fatto, cosa che il Consiglio non può permettersi.</p>
      <p sl="de">Vogliamo inoltre introdurre proposte migliori per incrementare l'efficienza e la trasparenza. Dobbiamo assolutamente garantire condizioni più rigorose sull'assegnazione dei finanziamenti. Prima deve essere accertato il rispetto del diritto dell'Unione europea e solo poi devono essere resi disponibili i fondi UE. Questo assunto si applica agli appalti pubblici e alle norme sulla determinazione dei prezzi. Vogliamo inoltre che siano intensificati i controlli sullo stanziamento delle sovvenzioni. In definitiva, se non identifichiamo sistematicamente i paesi in cui avvengono la maggior parte delle frodi e se non prendiamo provvedimenti in questo senso, perderemo credibilità.</p>
      <p sl="de">Chiediamo un maggiore impegno dalla Commissione in merito al monitoraggio sull'uso dei fondi. Onorevole Lewandowski, non riponga troppa fiducia negli Stati membri. Si assuma direttamente la responsabilità dell'accreditamento delle autorità nazionali di ispezione ed il Parlamento la sosterrà.</p>
      <p sl="de">Infine desidero attirare l'attenzione della Commissione su alcuni punti che non sono stati sviluppati nella relazione. Diversamente da quanto si affermava nella proposta di relazione, non chiediamo più la riduzione del cofinanziamento, ma – ed è questo il punto essenziale su cui attiro l'attenzione dell'Assemblea – non ne chiediamo nemmeno un incremento. La relazione non contiene più la proposta di fondere il Fondo di aggiustamento alla globalizzazione ed il Fondo sociale europeo. Tuttavia, si osservi che non vogliamo nemmeno un Fondo di aggiustamento alla globalizzazione a sé stante. Questi due esempi comprovano che il Parlamento europeo è molto più incline alla riforma di quanto potrebbe far pensare il testo. Dobbiamo riformare la politica strutturale per garantire che l'Unione europea rimanga forte.</p>
      <p sl="de">Per concludere, devo dire che nel complesso è stato un piacere per me lavorare sulla relazione. Tuttavia, mi hanno irritato le molteplici istanze di nazionalismo egoista di cui purtroppo la relazione porta traccia. Ora attendo con ansia di vedere quale sarà l'esito del voto. Vi ringrazio molto per l'attenzione.</p>
    </intervention>
    <intervention id="4-047-000" speaker_id="28178" name="Miroslav MIKOLÁŠIK" is_mep="True" mode="spoken" role="relatore" nationality="Slovakia" birth_date="11-09-1952" p_group="Group of the European People's Party (Christian Democrats)" m_state="SK">
      <p sl="en">Signor Presidente, prima di tutto desidero ringraziare tutti i deputati che hanno lavorato al testo per gli interessanti contributi, in particolare ringrazio i relatori ombra per l'eccellente cooperazione. Negli emendamenti e nei pareri sono state espresse molte idee pertinenti ed ispiratrici, quindi vi ho dedicato un'attenzione particolare in modo da creare un approccio calibrato e testo a catturarne quanto più possibile l'essenza e la varietà.</p>
      <p sl="en">La relazione strategica rappresenta un nuovo elemento della politica di coesione, che è stato introdotto nel presente periodo di programmazione che va dal 2007 al 2013. Con la relazione strategica del 2010 il Parlamento europeo è finalmente riuscito completare una prima analisi reale del processo di attuazione della politica di coesione. È stata altresì un'occasione per esprimere l'opinione dell'Assemblea sulle priorità di spesa degli Stati membri, mettendo in luce le aree in cui bisogna attivarsi maggiormente, anche rispetto al modo in cui la Commissione affronta l'attuazione della politica di coesione e rispetto all'esercizio che soggiace alla relazione strategica nel suo complesso.</p>
      <p sl="en">La relazione strategica del 2010 verte principalmente sull'attuazione del programma nel corso del presente periodo di programmazione e sul processo che soggiace alla relazione strategica. Tuttavia, vi sono anche diversi preziosi approfondimenti sul futuro della politica di coesione.</p>
      <p sl="en">In primo luogo, per quanto concerne l'attuazione dei programmi, l'entità dichiarata dei progetti selezionati è pari a 93,4 miliardi di euro, ovverosia il 27,1 per cento delle risorse dell’UE disponibili nel periodo attuale. Tali progressi possono essere considerati ragionevoli, dato il contesto di serio deterioramento della situazione socioeconomica nel periodo 2008-2009, dovuto alla crisi mondiale, ma anche alla riforma della politica per il periodo 2007-2013.</p>
      <p sl="en">Ad ogni modo, i progressi differiscono in modo significativo a seconda dei paesi e dei temi, con tassi aggregati di selezione superiori al 40 per cento nel caso di 9 Stati membri e inferiori al 20 per cento per 4 Stati membri. Chiaramente sussistono profonde disparità economiche, sociali e ambientali tra le regioni europee. D'altro canto il tasso medio di selezione è stato più uniforme per i tre obiettivi, ovverosia convergenza, competitività regionale e occupazione e cooperazione territoriale europea, e lo stesso vale per le categorie tese al conseguimento degli obiettivi della strategia di Lisbona. Il maggiore assorbimento dei progetti ambientali nei programmi europei di cooperazione territoriale sottolinea il chiaro valore aggiunto della cooperazione in questo contesto, che quindi deve essere incoraggiata in futuro. D'altro canto, sono necessari maggiori sforzi in alcuni settori, soprattutto per migliorare l'attuazione, evitare ritardi eccessivi, garantire una disciplina finanziaria più rigorosa ed incrementare le sinergie con altre politiche dell'Unione europea.</p>
      <p sl="en">In secondo luogo, per quanto concerne la relazione strategica, si tratta di uno strumento di riflessione sul piano strategico e di discussione sulla dimensione tematica della politica di coesione sulla base di evidenze concrete fornite dagli Stati membri. La relazione strategica rappresenta anche una valutazione sul processo in atto. Viene elaborata nel corso del periodo di programmazione in modo da tracciare una panoramica dei progressi compiuti da tutti gli Stati membri per quanto concerne la realizzazione degli obiettivi dell'Unione europea ed è una base utile da cui partire per migliorare i risultati conseguiti. La relazione pertanto mette in luce molte buone prassi in grado di contribuire ad intensificare la qualità dell'esercizio, aumentando la titolarità degli interlocutori negli Stati membri e, in definitiva, migliorando l'efficienza dell'attuazione.</p>
      <p sl="en">Per concludere, mi preme menzionare almeno una delle molte buone prassi, ossia l'impiego degli indicatori chiave da parte di tutti gli Stati membri.</p>
    </intervention>
    <intervention id="4-048-000" speaker_id="28323" name="Oldřich VLASÁK" is_mep="True" mode="spoken" role="relatore" nationality="Czechia" birth_date="26-11-1955" birth_place="Hradec Králové" p_group="European Conservatives and Reformists Group" m_state="CZ">
      <p sl="cs">Signor Presidente, desidero illustrare diversi punti in merito al testo di cui sono relatore, ossia sulla relazione che verte sulla dimensione urbana della futura politica di coesione.</p>
      <p sl="cs">La relazione si impernia sulle città e sul ruolo cui assolvono nella politica di coesione. Innanzi tutto, però, tengo ad enfatizzare che con questo non intendiamo dimenticare le aree rurali nella distribuzione dei fondi europei. Anzi, lo sviluppo deve essere sincronizzato tra le grandi città e le piccole comunità rurali in modo da andare di pari passo. In proposito ho evidenziato tali tematiche nelle mie proposte di emendamento alla relazione dell'onorevole Siekierski sul futuro della politica agricola comune.</p>
      <p sl="cs">Nel mio intervento introduttivo desidero affrontare diversi temi. In primo luogo dobbiamo tenere presente che le città sono un'importante piattaforma per l'attuazione della strategia Europa 2020, per ragioni che attengono, tra l'altro, anche all'innegabile importanza che essere rivestono per lo sviluppo economico delle regioni europee. È pertanto essenziale che alle città sia affidato un forte mandato nell'attuazione degli scopi di questa strategia comune europea.</p>
      <p sl="cs">In secondo luogo, tengo ad enfatizzare che dobbiamo sviluppare le infrastrutture di base in molte città. A mio parere, una buona soluzione sarebbe non limitarsi alla semplice ristrutturazione, ma bisogna pensare anche alla modernizzazione e all'investimento tecnologico nell'infrastruttura mediante le tecnologie informatiche. In questo modo, garantiremmo un netto aumento e un innalzamento della qualità della vita nelle città. Dobbiamo solo assegnare priorità agli investimenti in tale ambito per la crescita anche in nome del principio della concentrazione.</p>
      <p sl="cs">In terzo luogo desidero parlare del tema del partenariato che spesso è un concetto vuoto. Pertanto vorrei che alle città fosse conferito un sostegno autentico e chiedo alla Commissione di fare obbligo agli Stati membri di coinvolgere i rappresentanti politici delle principali città e delle federazioni degli organismi delle autorità regionali in tutte le fasi del processo decisionale nel quadro della politica di coesione. I rappresentanti locali devono avere la possibilità di prendere parte ai negoziati sugli accordi nazionali di programmazione in materia di sviluppo strategico.</p>
      <p sl="cs">In quarto luogo, e con questo chiudo il mio intervento, prendendo le mosse dalla proposta di relazione, mi preme indicare che vi sono strumenti di ingegneria finanziaria. Si è già parlato diffusamente di JESSICA. Nel mondo reale, però, non sta succedendo molto. Pertanto vorrei che fosse rivolto un appello corale alla Commissione affinché valuti l'esperienza accumulata con questi strumenti e che ne emendi le norme per renderli competitivi rispetto ad altri strumenti disponibili nei mercati finanziari. Al contempo dobbiamo chiedere agli Stati membri di dare attuazione a JESSICA a livello di città e non di regioni o Stati. Solo in questo modo le città si sentirebbero davvero coinvolte in questa iniziativa, garantendone un effetto a lungo termine.</p>
    </intervention>
    <intervention id="4-049-000" speaker_id="96746" name="Marie-Thérèse SANCHEZ-SCHMID" is_mep="True" mode="spoken" role="relatore" nationality="France" birth_date="15-11-1957" birth_place="Perpignan" p_group="Group of the European People's Party (Christian Democrats)" m_state="FR">
      <p sl="fr">Signor Presidente, signor Commissario, onorevoli colleghi, un dibattito prioritario sulla politica di coesione è cosa rara e quello di oggi riveste un’importanza particolare.</p>
      <p sl="fr">La politica regionale ha conseguito molti successi nel corso della sua lunga storia e nel 2009 è diventata la principale voce di spesa dell'Unione europea con un investimento di 350 miliardi di euro nelle regioni nel periodo tra il 2007 e il 2013. Oggi il Parlamento si accinge a votare sul futuro di questa politica e a definire le sue priorità in vista dei prossimi negoziati sul bilancio e sulle normative per il prossimo quadro finanziario.</p>
      <p sl="fr">Dal canto mio, ho avuto l'onore di lavorare sul futuro della cooperazione territoriale europea (obiettivo 3 della politica di coesione) e ringrazio i relatori ombra e la Commissione europea per la fruttuosa collaborazione.</p>
      <p sl="fr">Che cos'è la cooperazione territoriale? Che scopo persegue? Quali materie vi rientrano? Che rilevanza deve avere all'interno della politica regionale? Sono queste le domande cui dobbiamo dare una risposta.</p>
      <p sl="fr">Oggi 196 milioni di cittadini europei vivono nelle regioni di confine. Queste regioni rispecchiano, attraverso le disparità con cui si scontrano, le difficoltà dei paesi di adattarsi alle sfide delle frontiere aperte, al completamento del mercato comune europeo e alla globalizzazione.</p>
      <p sl="fr">L'Europa si compone di 27 Stati membri e di 271 regioni. Di conseguenza, il territorio europeo è diviso e suddiviso in moltissimi confini amministrativi che corrispondo a diversi ordinamenti politici e giuridici. Per parafrasare un sociologo francese, il confine è un oggetto politico che crea distanza laddove c'è prossimità. Per contro l'Unione europea intende creare prossimità laddove la storia ha creato una distanza, incomprensioni e talvolta odio.</p>
      <p sl="fr">Infatti il preambolo del trattato di Roma del 1957 è il filo comune che ci lega nel nostro ruolo di rappresentanti europei eletti. L'obiettivo dell'Unione europea è di favorire "un'unione sempre più stretta tra le nazioni". Senza cancellare i confini o chiamarne in causa la legittimità, l'obiettivo 3, con 8,5 miliardi di euro, mira a ridurre l'impatto negativo dei confini nella quotidianità dei cittadini al fine di trasformare queste frontiere che dividono in frontiere che uniscono.</p>
      <p sl="fr">Proprio siffatto elemento rende la cooperazione territoriale europea il vessillo dell'integrazione europea ed una fonte straordinaria di competitività.</p>
      <p sl="fr">Che futuro vogliamo conferirle?</p>
      <p sl="fr">La relazione racchiude proposte concrete e pragmatiche, che discendono dalle richieste raccolte sul campo, dai numerosi interlocutori che abbiamo incontrato e dalle aspettative dei cittadini.</p>
      <p sl="fr">Prima di tutto, bisogna esplicitamente ricordare il valore aggiunto della cooperazione territoriale europea ed il suo potenziale per incrementare la competitività. Si propone infatti di aumentare il finanziamento del 7 per cento nel prossimo bilancio della politica di coesione. Bisogna mantenere la struttura complessiva ed il ruolo fondamentale della dimensione transfrontaliera per soddisfare le esigenze locali delle comunità di confine. È necessario dotare di finanziamenti tutti i programmi di cooperazione mediante criteri armonizzati in modo che gli Stati membri non possano calcolare margini di profitto economico. I fondi devono essere programmati in maniera più strategica in linea con una strategia Europa 2020 territorializzata.</p>
      <p sl="fr">Devono essere predisposti degli incentivi affinché i programmi operativi regionali s'innestino nei grandi progetti transfrontalieri e transnazionali, come le reti di trasporto transeuropee. Deve essere intensificata la cooperazione tra la dimensione transazionale e le strategie macro-regionali, deve essere semplificata l'attuazione adottando una normativa distinta. Devono essere usati in modo migliore i gruppi europei per la cooperazione territoriale, che in effetti costituiscono l'unico strumento puramente comunitario per la governance multilivello. Infine è necessario incrementare la visibilità e la chiarezza della cooperazione territoriale tra le amministrazioni locali e tra i cittadini.</p>
      <p sl="fr">Per concludere vorrei dire che la cooperazione territoriale è una delle politiche puramente europea con un elevato valore aggiunto. Costituisce il modo più semplice, più rapido e più conveniente per conseguire un'integrazione europea vivida e pragmatica.</p>
      <p sl="fr">Signor Commissario, onorevoli colleghi, oggi abbiamo il dovere di rafforzare l'obiettivo più europeo della politica di coesione.</p>
    </intervention>
    <intervention id="4-050-000" speaker_id="97008" name="Georgios STAVRAKAKIS" is_mep="True" mode="spoken" role="relatore" nationality="Greece" birth_date="13-10-1954" birth_place="Christos Ierapetras" p_group="Group of the Progressive Alliance of Socialists and Democrats in the European Parliament" m_state="GR">
      <p sl="el">Signor Presidente, signor Commissario, il principale assunto da cui prende le mosse la relazione è il rafforzamento delle sinergie tra il Fondo europeo di sviluppo regionale e gli altri fondi della politica di coesione, che ha sua volta è destinato a rendere un contributo enorme incrementando sia l'efficacia che il valore aggiunto della politica di coesione. Al contempo è necessario intensificare le sinergie con gli interventi di sviluppo del Fondo europeo agricolo per lo sviluppo rurale e del Fondo europeo per la pesca. Per conseguire tale scopo, in pratica, le azioni finanziate dai vari fondi della politica di coesione devono essere preparate, concepite ed attuate all'interno di un piano comune integrato affinché ciascuna azione si avvalga ed integri i risultati positivi delle altre.</p>
      <p sl="el">L'esperienza maturata nell'attuazione dei programmi della politica di coesione ora illustra chiaramente che l'esito positivo della maggior parte degli interventi di sviluppo regionale, in definitiva, dipende dall'attuazione di iniziative complementari. I miglioramenti infrastrutturali, ad esempio, non comportano automaticamente un aumento della crescita, se non sono abbinati ad investimenti nel settore dell'istruzione, delle imprese e dell'innovazione. Crediamo quindi che un coordinamento effettivo porterà benefici reali in termini di efficienza e di miglioramenti nell'ambito di una sana gestione del bilancio.</p>
      <p sl="el">La principale istanza formulata nella relazione per realizzare questo obiettivo verte sull'istituzione di norme comuni in termini di gestione e di attuazione da adottare all'interno del quadro generale della politica di coesione e con il Fondo europeo agricolo per lo sviluppo rurale ed il Fondo europeo per la pesca. Oltre ai benefici conseguiti grazie al risparmio di risorse e alla complementarietà, verranno semplificati sia l'uso dei fondi da parte dei beneficiari che la gestione degli stessi da parte delle autorità nazionali. Infine, la semplificazione derivante dalle norme sull'armonizzazione a tutti i livelli di programmazione favorirà la partecipazione dei piccoli organismi nei programmi della politica di coesione e l'assorbimento dei fondi.</p>
      <p sl="el">All'interno del quadro della relazione esprimiamo apprezzamento per l'iniziativa della Commissione europea di adottare un quadro strategico unico su più fondi. Ad ogni modo, la commissione per lo sviluppo regionale chiede un quadro unico e chiede che il coordinamento non si limiti alla fase di programmazione politica, ma che sia esteso a tutte le fasi di definizione politica: pianificazione, attuazione e pagamenti, revisione contabile e valutazione.</p>
      <p sl="el">Desidero inoltre esprimere soddisfazione, in quanto i principali messaggi della relazione sono stati ripresi sia nell'importantissima proposta di risoluzione del Parlamento europeo sulla prospettiva finanziaria futura dell'Unione europea che nella relazione sul futuro della politica di coesione.</p>
      <p sl="el">Per concludere, desidero rilevare, come ho enfatizzato all'inizio, essenzialmente la mia relazione si fonda sul principio secondo cui le maggiori sinergie tra i fondi sono destinate ad intensificare ulteriormente l'efficacia della politica di coesione. Alla luce di tali presupposti, esprimo una preoccupazione particolare per la tendenza che è emersa recentemente verso la suddivisione della politica di coesione tra diverse linee di bilancio. Ovviamente siamo contro ogni proposta in tal senso, poiché in questo modo si minano direttamente le fondamenta della stessa politica di coesione, sopratutto il partenariato e l'approccio integrato allo sviluppo regionale.</p>
    </intervention>
    <intervention id="4-051-000" speaker_id="photo_generic" name="Johannes Hahn" is_mep="True" mode="spoken">
      <p sl="de">membro della Commissione. − Signor Presidente, onorevoli deputati, ospiti del Parlamento europeo, la politica di coesione è la colonna portante del progetto di integrazione europea e,in linea generale, è una delle politiche più riuscite degli ultimi decenni. Siamo veramente riusciti in tale periodo a ridurre le differenze di prosperità tra le regioni d'Europa. I cambiamenti nelle categorie per il prossimo periodo rispecchiano proprio questo risultato.</p>
      <p sl="de">Devo ribadire che, al contempo, la politica regionale è diventata la politica centrale e sostenibile degli investimenti in tutte le regioni europee. Se vogliamo garantire che Europa 2020 sia un successo e se vogliamo trasformare la strategia, che attualmente è solo sulla carta, in attività, iniziative e progetti concreti, è esattamente questa forma attuale e avanzata di politica regionale che deve essere messa in atto in tutte le nostre regioni per conseguire i necessari risultati nelle città, nelle comunità, nelle imprese, nei centri di ricerca e nelle scuole.</p>
      <p sl="de">Desidero ringraziare il Parlamento europeo e, in particolare, i relatori, onorevoli Pieper, Mikolášik, Vlasák, Sanchez-Schmid e Stavrakakisper le eccellenti relazioni, che consentiranno di compiere dei progressi nel nostro lavoro. La grande ampiezza dei dibattiti che si sono svolti, non solo in commissione, ma anche in una serie di altre sedi ne è la prova. Va da sé che molti di questi contributi significativi e altamente costruttivi saranno incorporati nell'architettura della futura politica regionale. Il Parlamento e la Commissione si stanno muovendo nella medesima direzione sui principali aspetti della futura politica di sviluppo regionale e vi ringrazio. Tengo a precisare che nel corso della discussione sulla categoria transitoria abbiamo in una certa misura perso di vista il fatto che conveniamo su moltissimi aspetti in questo ambito, tra cui le priorità condivise e le proposte del tutto sostanziali sui cambiamenti da apportare nella direzione futura della politica in modo da renderla ancora più positiva, sostenibile, visibile e più intellegibile e tangibile per i cittadini d'Europa. Siamo uniti dall'impegno comune verso la creazione di collegamenti forti tra la politica regionale e la strategia Europa 2020 e l'istituzione congiunta della necessaria condizionalità in modo da poter concorrere a superare eventuali difficoltà in sede di attuazione. Abbiamo inoltre assunto un impegno comune per garantire che la nostra politica sia fortemente orientata alla realizzazione dei risultati. In questo modo potremo sapere che cosa può conseguire questa politica mediante un uso mirato delle risorse finanziarie in tutte le singole regioni entro la fine del periodo e potremo quindi contribuire a centrare agli obiettivi principali di Europa 2020.</p>
      <p sl="de">Se posso, vorrei formulare alcuni brevi commenti sulle singole relazioni. Prima affronterò la relazione Pieper. Tengo ad enfatizzare quanto ha affermato il relatore sulla preparazione alla riforma e sull'accordo raggiunto in molte aree. È importante impegnarsi verso l'innovazione, la sostenibilità, l'efficienza energetica ed esplorare il potenziale delle tecnologie intelligenti verdi per l'economia europea e per salvaguardare l'occupazione in un ambiente globale competitivo. Se n'è discusso in Aula e desidero ringraziare il Parlamento per il sostanziale sostegno per la proposta di creare la categoria dell'assistenza transitoria nel prossimo periodo di programmazione. Abbiamo avuto diverse discussioni sull'argomento. È stato sviscerato adeguatamente e quindi non devo addentrarmi nei dettagli ora. Tuttavia, tengo a ribadire che ci siamo sempre adoperati per produrre una proposta tesa ad aiutare le regioni che non sono tra le più povere, ma che sono ancora al di sotto della media, conferendo un sostegno in modo da consentirgli di recuperare. Ad ogni modo, capisco le preoccupazioni ed i timori che sono stati espressi. Sono disposto ad assumere un approccio proattivo in questo ambito e agirò in questo senso affinché siano valutate, alla fine del prossimo periodo, le opportunità già disponibili per una valutazione preliminare al fine di stabilire fino a che punto siano stati realizzati gli obiettivi nelle singole regioni, per valutare se il mancato conseguimento degli obiettivi è stato causato da fattori interni o esterni e per giungere a delle conclusioni sullo stanziamento dei fondi per il periodo successivo. Queste sono mosse sensibili e necessarie, volte ad assicurare l'accettazione politica in futuro oltre all'accettazione dei cittadini per questo tipo di politica europea.</p>
      <p sl="de">Ringrazio l'onorevole Mikolášik per il chiaro impegno che ha profuso nella relazione al fine di conseguire dei risultati e per i riferimenti espliciti all'importanza e allo sviluppo futuro delle relazioni strategiche, all'impatto di tali relazioni e al modo in cui possono essere usate.</p>
      <p sl="de">L'onorevole Vlasák, che è si è sempre battuto strenuamente per le città, e tutta la sua squadra meritano un ringraziamento. Le città rappresentano un aspetto centrale dei nostri obiettivi europei fondamentali, seppur non si debbano ignorare le zone rurali. Non mi stancherò mai di ripetere che, se vogliamo incrementare l'efficienza energetica, dobbiamo cominciare dalle città. Se vogliamo tagliare le emissioni di CO2 , dobbiamo cominciare dalle città. La lotta contro la povertà è diretta a migliorare i quartieri più disagiati in tutte le principali città europee. Sono quindi molteplici le ragioni per cui dobbiamo cominciare dalle città e, come ho affermato, non dobbiamo dimenticare le aree rurali. Ad ogni modo, come ha rimarcato l'onorevole Stavrakakis, bisogna anche migliorare la cooperazione con altri fondi in questo ambito e, in particolare, il Fondo europeo per l'agricoltura e lo sviluppo rurale. È necessario assicurare che il coordinamento con il programma quadro di ricerca, in particolare per l'innovazione, sia efficace, solido e trasparente. Infatti il criterio decisionale principe nel campo della ricerca è l'eccellenza, che non viene determinata da fattori geografici. Basti pensare, infatti, che il 30 per cento dei finanziamenti alla ricerca vanno a 10 regioni europee in cui si concentra questa attività. Se ne evince pertanto l'importanza. Nel periodo attuale stiamo cominciando ad investire mediante i Fondi strutturali nell'infrastruttura della ricerca in tutta Europa, laddove la natura dei progetti lo richiede, ed incrementeremo la spesa nel prossimo periodo di programmazione. Così facendo, sarà possibile istituire gradualmente una base più ampia per le attività di ricerca in tutto il continente. In linea di principio anche le piccole e medie imprese sono responsabili delle innovazioni, ad esempio, nello sviluppo dei prodotti e nell'amministrazione, nei servizi e nella commercializzazione nell'ambito di una serie di livelli diversi. Dobbiamo ampliare questa base, poiché sono le piccole e medie imprese in Europa che in definitiva creano occupazione e la salvaguardano nel lungo termine.</p>
      <p sl="de">Desidero ringraziare l'onorevole Sanchez-Schmid per il suo contributo. Abbiamo già discusso della cooperazione territoriale in diverse occasioni. Si tratta di un settore, che in tutta la sua varietà e complessità, è una delle più europee tra le nostre politiche. Ci consente di abbattere i confini che i cittadini non dovrebbero considerare tali in modo da conseguire progressi reali nel processo di unificazione e di integrazione europea. I nuovi approcci, ad esempio, nel settore delle strategie macroregionali, mostrano il potenziale della cooperazione transfrontaliera.</p>
      <p sl="de">Reitero i miei ringraziamenti per i contributi prestati. Ora attendo con interesse il dibattito. Posso assicurarvi che molti di questi pensieri e idee saranno incorporati nella proposta sulla base giuridica di cui ci avvarremo nel prossimo periodo di programmazione, che presenteremo a settembre. Grazie ancora per il sostegno continuo per la politica regionale europea e per il suo sviluppo.</p>
    </intervention>
    <intervention id="4-052-000" speaker_id="96918" name="Derek VAUGHAN" is_mep="True" mode="spoken" nationality="United Kingdom" birth_date="02-05-1961" birth_place="Merthyr" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">relatore per parere della commissione per il controllo dei bilanci . – Signor Presidente, una politica di coesione ben finanziata è fondamentale se l'Unione europea vuole fare la propria parte nella creazione di occupazione e nella crescita, sopratutto in un momento gli Stati membri tagliano le spese.</p>
      <p sl="en">I Fondi strutturali fanno la differenza in posti come il Galles e, per continuare in questo modo, dobbiamo garantire che la politica di coesione sia adeguatamente finanziata e ben mirata, che i fondi siano spesi in maniera appropriata e che il sistema sia semplificato. I due ultimi punti rivestono ovviamente una grande importanza per la commissione per il controllo dei bilanci. Vogliamo semplificare la vita non solo agli Stati membri, ma anche ai richiedenti. Dobbiamo assicurare un equilibrio tra la garanzia che il denaro venga speso in maniera appropriata e la possibilità di rendere i fondi facilmente accessibili, soprattutto per gli organismi più piccoli.</p>
      <p sl="en">Infine desidero esprimere un'ultima considerazione. Nel considerare eventuali iniziative verso una maggiore attenzione per le aree urbane e le città, la creazione di un nuovo fondo per le infrastrutture e la possibile creazione di una riserva di rendimento, dobbiamo garantire che tali fattori non mettano a rischio e non danneggino le regioni più povere nell'Unione europea.</p>
    </intervention>
    <intervention id="4-054-000" speaker_id="96765" name="Verónica LOPE FONTAGNÉ" is_mep="True" mode="spoken" nationality="Spain" birth_date="01-02-1952" birth_place="Caudéran" p_group="Group of the European People's Party (Christian Democrats)" m_state="ES">
      <p sl="es">relatore per parere della commissione per l'occupazione e gli affari sociali . − Signora Presidente, prima di tutto desidero attirare l'attenzione sul contributo significativo che la politica di coesione ha dato alla crescita economica e all'integrazione dei cittadini e dei territori dell'Unione europea.</p>
      <p sl="es">Per tale ragione era essenziale che il Parlamento potesse esprimersi sulla politica da seguire dal 2013 e sarebbe ingiusto non riconoscere il lavoro profuso dall'onorevole Pieper nella sua esaustiva relazione.</p>
      <p sl="es">All'interno della politica di coesione il Fondo sociale europeo è stato e sarà uno strumento importante per assistere gli Stati membri in modo che possano adattare le proprie politiche alla strategia Europa 2020 e contrastare la crisi finanziaria.</p>
      <p sl="es">Il Fondo deve essere diretto a creare occupazione, a promuovere l'apprendimento lungo tutto l'arco della vita, aiutando in particolare i lavoratori meno qualificati, i disoccupati ed i gruppi più vulnerabili, i gruppi più discriminati e, ovviamente le PMI.</p>
      <p sl="es">Deve inoltre essere teso a conseguire l'inclusione sociale e a ridurre la povertà.</p>
      <p sl="es">Per realizzare questi obiettivi è imperativo che il Fondo sociale europeo, nell'ambito dei Fondi strutturali, possa contare su risorse adeguate e che gli oneri amministrativi e procedurali siano attenuati e siano ridotti al minimo.</p>
    </intervention>
    <intervention id="4-055-000" speaker_id="97050" name="Antigoni PAPADOPOULOU" is_mep="True" mode="spoken" nationality="Cyprus" birth_date="08-07-1954" birth_place="Morfou" p_group="Group of the Progressive Alliance of Socialists and Democrats in the European Parliament" m_state="CY">
      <p sl="en">relatore per parere della commissione per l'occupazione e gli affari sociali . − Signora Presidente, la recessione economica mondiale ha drasticamente cambiato lo scenario economico nell'Unione europea. È aumentata la disoccupazione, si è ridotta la crescita economica e sono state compromesse le condizioni dell'economia.</p>
      <p sl="en">La politica di coesione deve essere uno strumento efficace per rispondere alle sfide socio economiche emerse con la crisi finanziaria e per ridurre le disparità tra i livelli di sviluppo delle regioni europee.</p>
      <p sl="en">La valutazione dell'attuazione dei programmi della politica di coesione cofinanziati dai Fondi strutturali nel periodo 2007-2013 deve rispecchiare l'impatto dei progetti selezionati all'interno del quadro politico sulla coesione per favorire la ripresa dell'economia europea, soprattutto in termini di occupazione, riducendo le disparità socio-economiche, incrementando l'inclusione sociale e migliorando il capitale umano.</p>
      <p sl="en">Ad ogni modo, in un periodo in cui la crisi economica e finanziaria ha accentuato le disuguaglianze sociali, gli stanziamenti dei Fondi strutturali agli Stati membri segnano un declino. La Commissione deve rafforzare l'efficacia ed il profilo pubblico del Fondo sociale europeo e, di concerto con gli Stati membri, deve garantire forti sinergie tra i Fondi strutturali e le relative politiche europee, oltre a promuovere sinergie atte a soddisfare la domanda mutevole del mercato del lavoro di oggi.</p>
    </intervention>
    <intervention id="4-056-000" speaker_id="96664" name="Anna ROSBACH" is_mep="True" mode="spoken" nationality="Denmark" birth_date="02-02-1947" birth_place="Gladsaxe" p_group="Europe of freedom and democracy Group" m_state="DK">
      <p sl="da">relatore per parer della commissione per i trasporti e il turismo. – Signora Presidente, quando si parla di città e di cittadine del futuro, sappiamo che la maggiore mobilità è destinata ad accrescersi sempre più. Il trasporto diventerà una parte ancora più importante nella vita dei cittadini. Molti si trasferiranno nelle zone rurali e si sposteranno quotidianamente nelle città e nelle cittadine vicine per andare a lavorare. Tuttavia, per evitare l'inquinamento, le congestioni del traffico e ore di viaggio, dobbiamo trovare nuove modalità, come i progetti che prevedono il parcheggio gratuito e l'uso della bicicletta insieme ad abbonamenti mensili flessibili per diverse modalità di trasporto, come biciclette, scooter, condivisione di viaggi in macchina, metropolitana, bus elettrici, sistemi ferroviari metropolitani, eccetera. Senza opzioni di trasporto flessibili, le città e le cittadine sono destinate a morire. Pertanto dobbiamo pensarci presto. L'industria degli autoveicoli sa che dobbiamo provvedere in tempi brevi, altrimenti le società esterne all'UE ci batteranno. Queste imprese infatti stanno preparando un futuro di autovetture più intelligenti e modalità miste di trasporto. In qualità di politici dobbiamo quindi seguire questo approccio.</p>
      <p sl="da">Tutti questi elementi sono positivi, ma non riesco proprio a capire perché i fondi UE sono usati per queste iniziative, visto che è nell'interesse primo delle regioni incrementare la propria attrattiva agli occhi dei cittadini. In questi tempi di crisi dobbiamo smetterla di chiedere soldi come se fossimo adolescenti viziati.</p>
    </intervention>
    <intervention id="4-057-000" speaker_id="96786" name="Tadeusz CYMAŃSKI" is_mep="True" mode="spoken" nationality="Poland" birth_date="06-06-1955" birth_place="Nowy Staw" p_group="European Conservatives and Reformists Group" m_state="PL">
      <p sl="pl">relatore per parere della commissione per i diritti della donna e la parità di genere. – Signora Presidente, la strategia Europa 2020 è tesa a generare una crescita economica in modo da contrastare anche l'esclusione sociale. La politica di coesione, essendo uno degli strumenti principali di Europa 2020, deve rendere un maggiore contributo nel prossimo periodo di programmazione per ridurre il fenomeno della povertà nei nostri paesi. Il Fondo sociale europeo deve concentrarsi di più sul gruppo di persone cui serve un sostegno per trovare un lavoro ed integrarsi nella società.</p>
      <p sl="pl">In tale quadro bisogna istituire strutture moderne di assistenza e di istruzione per i bambini e una formazione di qualità elevata per i disoccupati. Questi sono esempi specifici delle misure atte a facilitare la riconciliazione della vita familiare e la vita professionale. Sono queste misure, in particolare, che meritano il sostegno dei Fondi strutturali, e sono queste misure che potranno ridurre la povertà tra i soggetti che ne sono particolarmente a rischio.</p>
      <p sl="pl">Nel prossimo periodo di programmazione è altresì importante che l'istituzione e l'attuazione dei programmi strutturali siano dirette soprattutto alla gente e quindi devono essere semplificate le procedure per accedere ai fondi. Le numerose ispezioni e verifiche segnalano che le questioni formali sull'attuazione dei programmi sono diventate la priorità assoluta, ma in realtà sono un ostacolo per l'uso efficace ed efficiente degli aiuti.</p>
    </intervention>
    <intervention id="4-058-000" speaker_id="28331" name="Jaromír KOHLÍČEK" is_mep="True" mode="spoken" nationality="Czechia" birth_date="23-02-1953" birth_place="Teplice" p_group="Confederal Group of the European United Left - Nordic Green Left" m_state="CZ">
      <p sl="cs">relatore per parere della commissione per i trasporti e il turismo . Signora Presidente, il programma Interreg III per la cooperazione interregionale transfrontaliera è uno strumento di sviluppo completo. La flessibilità, prevista ai sensi dell'articolo 21 del regolamento sul Fondo europeo di sviluppo regionale, ossia la possibilità di usare i fondi anche per spese al di fuori dell'ambito dei programmi, a mio parere, è un elemento importante.</p>
      <p sl="cs">L'attuazione del programma sarà agevolata, da un lato, dall'istituzione delle norme e, dall'altro, da questo genere di flessibilità. I gruppi europei di cooperazione territoriale (GECT) possono, in qualità di organismi giuridici, adempiere ad un ruolo importante. Possono inoltre intensificare il coinvolgimento degli organismi privati o di organizzazioni contributive e quindi possono favorire un uso più efficace delle risorse. Il gruppo GUE/NGL sostiene questo programma di cooperazione territoriale che è stato migliorato.</p>
    </intervention>
    <intervention id="4-059-000" speaker_id="96817" name="Erminia MAZZONI" is_mep="True" mode="spoken" nationality="Italy" birth_date="28-04-1965" birth_place="Napoli" p_group="Group of the European People's Party (Christian Democrats)" m_state="IT">
      <p sl="it">a nome del gruppo PPE . – Signora Presidente, onorevoli colleghi, la politica di coesione, con l'entrata in vigore del trattato di Lisbona, si è arricchita della dimensione territoriale. Questa evoluzione rende ancora più urgente promuovere il meccanismo di una reale partecipazione. Per rendere tale coinvolgimento effettivo ed efficace, è indispensabile consentire un uso più adeguato degli strumenti dei quali si dispone.</p>
      <p sl="it">La relazione dell'onorevole Vlasák, al quale va il mio ringraziamento, sull'agenda urbana e sul suo futuro nella politica di coesione, esprime una visione molto equilibrata della dimensione urbana all'interno della politica di coesione, che tiene conto di tutte le posizioni espresse dai gruppi nel corso del dibattito sviluppato in sede di commissione per lo sviluppo regionale.</p>
      <p sl="it">Nelle aree urbane vive circa il 73% di tutta la popolazione europea. Esse generano l'80% del prodotto interno lordo e consumano fino al 70% dell'energia a livello europeo. Il loro sviluppo risulta quindi direttamente collegato a settori come l'occupazione, l'inclusione sociale, la tutela ambientale e il raggiungimento in generale degli obiettivi della politica di coesione. L'argomento portato dall'onorevole Vlasák, in considerazione di questa centralità di rilanciare la politica urbana come piattaforma per lo sviluppo della strategia UE 2020, è pienamente condivisibile, senza però trascurare le zone rurali e periurbane.</p>
      <p sl="it">Sono due le priorità sulle quali vorrei richiamare l'attenzione del Commissario, in particolare la promozione e la valorizzazione del sistema della governance multilivello e la sinergia tra i diversi fondi, quindi una visione, un approccio integrato dei finanziamenti.</p>
      <p sl="it">Rispetto alla prima considerazione noi abbiamo evidenziato, dalla panoramica che abbiamo fatto e dal dibattito che abbiamo sviluppato, una insufficiente partecipazione delle autorità regionali e locali e della società civile all'ideazione, all'attuazione e allo sviluppo della programmazione regionale, quindi all'uso degli strumenti della politica di coesione. Dall'altra parte, abbiamo evidenziato la difficoltà che si incontra per la rigidità dei fondi. Quindi abbiamo chiesto e chiediamo alla Commissione di ragionare per una maggiore flessibilità dei fondi e, in particolare, per una maggiore integrazione tra il Fondo europeo per lo sviluppo rurale e il Fondo di coesione.</p>
    </intervention>
    <intervention id="4-060-000" speaker_id="1854" name="Constanze KREHL" is_mep="True" mode="spoken" nationality="Germany" birth_date="14-10-1956" birth_place="Stuttgart" m_state="DE">
      <p sl="de">a nome del gruppo S&amp;D . – Signora Presidente, la politica di coesione è una politica europea di successo di cui si sono avvalsi tutti, dalle regioni che non sono ben sviluppate fino alle regioni che sono già dotate di un'economia forte, come è stato attestato da una serie di studi. Tuttavia, e soprattutto, i cittadini d'Europa possono toccarne con mano i benefici. Per tale ragione serve una politica di coesione in tutte le regioni dell'Unione europea per il futuro. Ad ogni modo, abbiamo l'obbligo di migliorare anche le politiche già positive in sé. È questo l'obiettivo che l'Assemblea si prefigge con la relazione dell'onorevole Pieper.</p>
      <p sl="de">La moderna politica di coesione deve consentire di affrontare nuove sfide, creando infrastrutture al passo con i tempi, contrastando il cambiamento climatico, sostenendo la sicurezza e l'efficienza energetica, promuovendo la ricerca e lo sviluppo, fornendo sostegno alle piccole e medie imprese (PMI) e creando occupazione. Ovviamente dobbiamo altresì assicurare che i finanziamenti siano usati in maniera efficiente. Pertanto insistiamo affinché la politica di coesione sia più trasparente ed orientata ai risultati, comportando al tempo stesso meno burocrazia. Anche il coordinamento tra i vari fondi e programmi deve essere migliorato, come ha affermato prima l'onorevole Stavrakakis. Soprattutto, deve essere portato ad un livello nuovo e migliore il principio del partenariato. Dobbiamo coinvolgere tutti, comprese le regioni, le aree locali, entrambe le parti dell'industria e le principali organizzazioni non governative.</p>
      <p sl="de">La nuova categoria intermedia rimane una questione controversa. Siamo dell'opinione che tale categoria aiuterà le regioni che necessitano di un sostegno maggiore rispetto alle classiche regioni dell'obiettivo 2. Non saranno finanziate, però, a discapito delle altre. Al contrario il risultato non sarà un'accozzaglia di sussidi. Invece saranno standardizzate le procedure di phasing-in e di phasing-out , una misura che è realmente necessaria nell'Unione europea. Chi pensa che stiamo varando una categoria permanente di sovvenzionamento sottovaluta il Parlamento europeo. Negli ultimi anni abbiamo più volte dimostrato chiaramente che siamo in grado di mettere in atto delle azioni comunitarie quando sono necessarie. Tuttavia, stiamo altresì lavorando insieme per abolirle una volta conseguito lo scopo. Siamo abbastanza competenti per poter giudicare, alla fine del periodo di sovvenzionamento, se i risultati sono validi e in che modo deve essere ridisegnato il programma. Pertanto chiedo ai colleghi di sostenere la nuova categoria intermedia nel voto.</p>
    </intervention>
    <intervention id="4-061-000" speaker_id="39717" name="Ramona Nicole MĂNESCU" is_mep="True" mode="spoken" nationality="Romania" birth_date="06-12-1972" birth_place="Constanţa" p_group="Group of the European People's Party (Christian Democrats)" m_state="RO">
      <p sl="ro">a nome del gruppo ALDE. – Signora Presidente, prima di tutto mi congratulo con i relatori per il valido lavoro che hanno svolto e sono lieta che il Commissario Hahn sia presente al dibattito sul futuro della politica di coesione.</p>
      <p sl="ro">Abbiamo bisogno di una politica regionale UE ben finanziata e, in una prospettiva futura, mirata per ciascuna regione europea, destinata a generare crescita economica, innovazione e competitività. Per il futuro periodo di programmazione, un approccio strategico unico, supportato da una serie di regolamenti di attuazione comuni per il Fondo europeo di sviluppo regionale, il Fondo sociale europeo ed il Fondo di coesione, apporterà un valore aggiunto.</p>
      <p sl="ro">Anche la cooperazione territoriale è destinata a svolgere un ruolo chiave per conseguire positivamente gli obiettivi della strategia Europa 2020. Proprio per questo motivo deve essere ampliato l'accesso per i potenziali partner nel settore privato, che devono veramente avere la possibilità di diventare partner a pieno titolo nei progetti di cooperazione regionale.</p>
      <p sl="ro">Non dobbiamo nemmeno dimenticare il ruolo svolto sia dai governi nazionali sia dalla Commissione europea nella definizione e nell'attuazione effettiva delle politiche europee a livello nazionale, regionale e locale.</p>
      <p sl="ro">Per quanto attiene la politica regionale dopo il 2013, aderisco all'idea di allestire la categoria intermedia, consentendo alle regioni che hanno un PIL tra il 75 e il 90 per cento della media UE di ricevere un sostegno reale, ma attraverso l'individuazione di soluzioni idonee.</p>
      <p sl="ro">Infine, ma non per questo il punto è meno importante, tengo a sottolineare che l'aspetto regionale deve avere una collocazione appropriata nell'ambito sia del bilancio UE revisionato che nel futuro quadro finanziario. Pertanto mi aspetto una proposta adeguata dalla Commissione, che dovrà primariamente rispecchiare le opinioni della commissione per lo sviluppo regionale e del Parlamento europeo.</p>
    </intervention>
    <intervention id="4-062-000" speaker_id="4540" name="Philip BRADBOURN" is_mep="True" mode="spoken" nationality="United Kingdom" birth_date="09-08-1951" birth_place="Tipton" p_group="European Conservatives and Reformists Group" m_state="GB">
      <p sl="en">a nome del gruppo ECR . – Signora Presidente, a mio parere, le relazioni presentate oggi in Plenaria non affrontano i problemi principali che affliggono il sistema attuale dei finanziamenti strutturali.</p>
      <p sl="en">Sulla scia della crisi finanziaria e della necessità contingente di ridurre i deficit di bilancio in Europa, il Parlamento deve riconoscere che il bilancio di coesione non può continuare a crescere al di fuori di ogni controllo. Siamo in una situazione particolare. Dobbiamo invece affrontare i livelli inaccettabili di errori nella spesa, messi in luce dalla Corte dei conti europea.</p>
      <p sl="en">Allo stesso modo, gli organismi macroregionali non sono la risposta per incrementare l'efficacia della spesa regionale. Hanno un valore altamente opinabile e pregiudicano gli Stati membri, che, secondo me, devono rimanere il veicolo primo della gestione della spesa di coesione. Tali organismi non possono contribuire a realizzare la nostra visione di una politica di coesione più ridotta e meglio mirata, tesa a conferire un aiuto autentico alle regioni più deprivate.</p>
      <p sl="en">Queste relazioni vanno in una direzione completamente sbagliata e quindi voterò contro.</p>
    </intervention>
    <intervention id="4-063-000" speaker_id="1933" name="Elisabeth SCHROEDTER" is_mep="True" mode="spoken" nationality="Germany" birth_date="11-03-1959" birth_place="Dresden" p_group="Group of the Greens/European Free Alliance" m_state="DE">
      <p sl="de">a nome del gruppo Verts/ALE . – Signora Presidente, Commissario Hahn, onorevoli colleghi, devo contraddire il collega che è intervenuto prima di me. Il messaggio centrale rivolto alla Commissione nella relazione dell'onorevole Pieper verte proprio sul fatto che la politica europea di coesione deve apportare il proprio valore aggiunto all'Europa. È lo strumento che tiene insieme l'Europa nel proprio centro vitale. È un fatto ovvio per i cittadini in tutte le regioni d'Europa e, in particolare, per le regioni molto svantaggiate e in quelle in crisi. La struttura decentralizzata e partecipativa della politica di coesione le consente di rendere un contributo decisivo verso la creazione di un'Europa sociale, innovativa, efficiente dal punto di vista delle risorse e a bassa emissione di carbonio. Contrariamente all'opinione personale del relatore, credo che gli strumenti della politica di coesione, insieme ad un investimento intelligente, possano contribuire anche a contrastare il cambiamento climatico e la povertà.</p>
      <p sl="de">Pertanto siamo delusi, in quanto, nonostante i tentativi che il relatore ha compiuto e che sta ancora compiendo, questi due aspetti sono stati omessi nella relazione. Faccio presente alla Commissione che una maggioranza significativa di quest'Assemblea è a favore di questi due aspetti. Diversamente dal relatore, e parlando da cittadina tedesca, ritengo che la proposta dell'esecutivo sulla categoria intermedia si configuri come una struttura calibrata e trasparente per la futura politica di coesione alla luce dei drammatici problemi che affiggono alcune regioni.</p>
      <p sl="de">È ridicolo credere di poter conseguire dei risparmi in questo settore. È importante anche per la Germania che l'Unione europea continui a svilupparsi in maniera armoniosa, poiché in questo modo anche la Germania ne ricava dei benefici. Per tale motivo il gruppo Verts/ALE voterà a favore della categoria intermedia.</p>
      <a text="(L'oratore accetta di rispondere a un’interrogazione presentata con la procedura del cartellino blu ai sensi dell'articolo 149, paragrafo 8, del regolamento)"/>
    </intervention>
    <intervention id="4-064-000" speaker_id="23706" name="Miloslav RANSDORF" is_mep="True" mode="spoken" nationality="Czechia" birth_date="15-02-1953" birth_place="Rakovník" p_group="Confederal Group of the European United Left - Nordic Green Left" m_state="CZ">
      <p sl="cs">… conviene sull'idea presentata nella relazione Guellec della precedente legislatura secondo cui l'attuale forma della politica di coesione non contribuisce a ravvicinare le regioni, ma solo gli Stati, motivo per cui le regioni più dinamiche dell'UE stanno perdendo il proprio dinamismo.</p>
    </intervention>
    <intervention id="4-065-000" speaker_id="1933" name="Elisabeth SCHROEDTER" is_mep="True" mode="spoken" nationality="Germany" birth_date="11-03-1959" birth_place="Dresden" p_group="Group of the Greens/European Free Alliance" m_state="DE">
      <p sl="de">Non sono d'accordo. Abbiamo cercato strenuamente di garantire che le relazioni vertessero principalmente sulle regioni. La relazione dell'onorevole Pieper, in particolare, ne rafforza la posizione. Per noi è particolarmente importante in questo momento. Chiaramente i principali attori della futura politica di coesione sono le regioni, non gli Stati membri.</p>
    </intervention>
    <intervention id="4-066-000" speaker_id="96881" name="Elie HOARAU" is_mep="True" mode="spoken" nationality="France" birth_date="08-07-1938" birth_place="Sainte-Suzanne" p_group="Confederal Group of the European United Left - Nordic Green Left" m_state="FR">
      <p sl="fr">a nome del gruppo GUE/NGL. – Signora Presidente, le regioni ultraperiferiche sono tra le regioni più svantaggiate dell'Unione europea, in quanto, oltre ai ritardi, esse solo colpite da svantaggi permanenti, come la lontananza, le dimensioni più ridotte del mercato, l'insularità e la vulnerabilità alle delle condizioni meteorologiche aleatorie.</p>
      <p sl="fr">È buona cosa che la quinta relazione sulla coesione abbia riaffermato per queste regioni un trattamento specifico e speciale, come dispone l'articolo 349 del trattato di Lisbona. La relazione prevede altresì che i fondi assegnati a tali regioni dopo il 2013 siano perlomeno allo stesso livello di quelli previsti nel periodo attuale di programmazione.</p>
      <p sl="fr">Per quanto concerne la creazione di una categoria intermedia di regioni il cui PIL si attesti tra il 75 e del 90 per ceto della media UE, sono d'accordo purché sia ottemperata una duplice condizione. In primo luogo i fondi dell'obiettivo 1, per le regioni di convergenza, non devono essere ridotti – anzi vorrei che aumentassero – grazie ai risparmi ottenuti grazie alle regioni che non rientrano più nell'obiettivo 1. Tali risparmi devono essere messi a disposizione delle nuove regioni della categoria intermediaria, ovviamente, ma anche di altre regioni. La seconda condizione è che la nuova categoria debba essere favorevole quanto il processo di phasing-out per le regioni interessate.</p>
      <p sl="fr">Infine la politica di coesione si fonda sulla solidarietà e sulla redistribuzione in modo da consentire alle regioni di andare a regime e di recuperare i ritardi. Non può prendere il posto di altre strategie, ad esempio, della strategia Europa 2020, che deve avere il proprio finanziamento, distinto dai fondi di coesione, anche se queste due politiche devono naturalmente essere coordinate e armonizzate. Per tale ragione il nostro gruppo si oppone, tra l'altro, alla separazione del Fondo sociale europeo dalla politica di coesione.</p>
    </intervention>
    <intervention id="4-067-000" speaker_id="96798" name="John BUFTON" is_mep="True" mode="spoken" nationality="United Kingdom" birth_date="31-08-1962" birth_place="Llanidloes " p_group="Europe of freedom and democracy Group" m_state="GB">
      <p sl="en">a nome del gruppo EFD . – Signora Presidente, il Galles occidentale e le valli gallesi devono rientrare ancora nel finanziamento regionale nonostante si sia ridotto il valore aggiunto lordo medio dell'Unione europea tanto da mettere in dubbio l'efficacia della stessa politica di coesione.</p>
      <p sl="en">Una parte significativa dei finanziamenti sarebbe stata usata per sviluppare il settore pubblico, anche se il processo è stato compromesso dai diffusi tagli apportati a livello nazionale nel Regno Unito. Nell'ambito dei programmi attuati nel Galles dal 2008 al 2009 sono stati contestati circa 12 milioni di sterline a fronte di correzioni ed un importo pari al 35 per cento è stato recuperato dalla Commissione sotto forma di multe. Questo denaro non è stato usato in maniera efficace, se è rimasto nelle casse di Bruxelles. Con le proposte di assottigliare progressivamente la politica di coesione, concentrandosi sul conseguimento dei risultati, il livello di correzioni è destinato ad aumentare.</p>
      <p sl="en">Il finanziamento regionale non è un regalo di Bruxelles, ma è un magro compenso per i miliardi che versa il Regno Unito. Le consultazioni pubbliche in merito alla quinta relazione sulla politica di coesione rivelano un desiderio generale di affrancarsi dalla politica dettata da Bruxelles. Sarebbe certamente straordinario se la Commissione ascoltasse queste preoccupazioni.</p>
      <p sl="en">Questi soldi non sono un omaggio di Bruxelles. Sono solo una piccola percentuale dei soldi presi dalle tasche dei consumatori e poi spesi a piacimento della Commissione, che minaccia multe se non si pubblicizza che il finanziamento proviene dall'Unione e europea. Qui si tratta solo di cinica propaganda.</p>
    </intervention>
    <intervention id="4-068-000" speaker_id="96981" name="Franz OBERMAYR" is_mep="True" mode="spoken" nationality="Austria" birth_date="25-05-1952" p_group="Non" m_state="AT">
      <p sl="de">Signora Presidente, la politica di coesione può avere successo in futuro se ora affrontiamo determinati problemi. In primo luogo, che cosa succede agli Stati membri che violano sistematicamente le condizioni del Patto di stabilità e crescita? In questi casi i Fondi strutturali non possono sortire l'effetto desiderato. Invece il denaro semplicemente scompare e l'UE degenera in un'unione di bonifici come se fosse un pozzo senza fondo. Chi riceve i sussidi regionali deve anche rispettare le regole.</p>
      <p sl="de">In secondo luogo i fondi strutturali non devono essere centralizzati sotto gli auspici della Commissione. In questo modo il carico amministrativo è destinato ad aumentare, non a diminuire, portando come risultato la creazione di nuove e costose agenzie decentralizzate.</p>
      <p sl="de">In terzo luogo deve essere innalzata l'efficienza nell'uso dei finanziamenti strutturali. Gli obiettivi devono essere più chiari, le valutazioni devono essere più frequenti e gli stessi beneficiari devono assumersene la responsabilità. Il principio del co-finanziamento deve essere stabilito con rigore.</p>
      <p sl="de">In quarto luogo, oltre alle preoccupazioni di carattere culturale, sociale, religioso e di politica estera, l'adesione della Turchia comporterebbe un fardello enorme sul Fondo di coesione. Realisticamente annienterebbe il bilancio. Sappiamo che è così. Non si tratta di semplici dicerie. Da anni la Turchia riceve miliardi di euro dai finanziamenti strutturali. Dobbiamo guadare a questo approccio usando senso critico.</p>
      <p sl="de">In sintesi, in futuro vorrei che i sussidi regionali vadano dove sono veramente necessari, ovverosia ai progetti innovativi che realizzano risultati chiari, alle piccole e medie imprese e, soprattutto, ai cittadini delle regioni e delle città.</p>
    </intervention>
    <intervention id="4-069-000" speaker_id="96974" name="Nuno TEIXEIRA" is_mep="True" mode="spoken" nationality="Portugal" birth_date="13-01-1973" birth_place="Funchal" p_group="Group of the European People's Party (Christian Democrats)" m_state="PT">
      <p sl="pt">Signora Presidente, innanzi tutto devo esprimere un elogio per il lavoro svolto dal relatore, onorevole Stavrakakis, che si è adoperato in maniera straordinaria per identificare le future sinergie tra i diversi Fondi strutturali al fine di incrementarne l'efficacia. Anche la sua relazione è oggetto della presente discussione congiunta sulla politica di coesione, che riveste la massima importanza non solo per l'argomento in sé, ma soprattutto perché il dibattito giunge proprio al momento giusto.</p>
      <p sl="pt">Stiamo valutando la proposta della Commissione, non solo in relazione alle nuove prospettive finanziarie, ma anche in vista della futura politica di coesione dopo il 2013. La politica di coesione è una politica fondamentale per l'Unione europea. È una politica orizzontale che, attraverso i suoi strumenti per eccellenza, ossia i Fondi strutturali, finanzia progetti e programmi negli Stati membri, nell'intento di ridurre le disparità tra i livelli di sviluppo delle diverse regioni. L'esperienza, però, ne ha messo in luce le difficoltà sul fronte dell'efficacia e dei risultati, le cui radici affondano nella frammentazione e nella complessità di tale politica. Pertanto una strategia unica per i diversi fondi, sulla base di un approccio orientato ai risultati, dovrebbe essere il punto di partenza per realizzare maggiori e migliori sinergie tra i diversi strumenti e per aumentarne l'efficienza. Si tratta anche di una necessità imprescindibile affinché le varie politiche settoriali siano meglio coordinate e affinché le risorse siano usate in maniera più efficiente.</p>
      <p sl="pt">Dobbiamo partire dal rischio di crisi, guardando a nuove alternative. Tutte le relazioni di cui abbiamo discusso oggi certamente ci mettono dinanzi a sfide enormi, e sappiamo che per rispondervi abbiamo bisogno anche di un bilancio solido, ma dobbiamo operare una distinzione netta tra gli aspetti di bilancio e gli obiettivi politici. Tali obiettivi sono ben noti. Infatti, solo consolidandoli, saremo in grado di offrire un futuro alle regioni. Di conseguenza, dobbiamo mettere il bilancio al servizio del futuro delle regioni e dei cittadini, invece di mettere le regioni e i cittadini al servizio del bilancio.</p>
    </intervention>
    <intervention id="4-070-000" speaker_id="1985" name="Pervenche BERÈS" is_mep="True" mode="spoken" nationality="France" birth_date="10-03-1957" birth_place="Neully-sur-Seine" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">Signora Presidente, esprimo apprezzamento per il dibattito che si svolge a pochi giorni dalla delibera finale del collegio dei Commissari sulle prossime prospettive finanziarie e sulla revisione dei regolamenti sui Fondi strutturali, compreso il Fondo sociale europeo.</p>
      <p sl="fr">I Fondi strutturali sono tra gli strumenti principali per l'attuazione della politica economica e sociale dell'Unione. A fronte delle pressioni sul bilancio comunitario che tutti ben conosciamo e dinanzi ai tagli ai bilanci nazionali dettati dalla politica di austerità, è essenziale usare i Fondi strutturali con intelligenza e con efficienza.</p>
      <p sl="fr">A tale scopo la revisione del regolamento sul Fondo sociale europeo ci offre la possibilità di garantire che questo strumento sia allestito al servizio della strategia dell'Unione, ma anche all'interno di questa strategia, ovviamente, in particolare, per conseguire gli obiettivi dell'occupazione e dell'inclusione sociale. Pertanto è necessario stanziare i fondi anche sulla base di altri indicatori, oltre al PIL, e deve essere incrementata la percentuale destinata al Fondo sociale europeo.</p>
      <p sl="fr">Per quanto attiene alla relazione dell'onorevole Pieper, signora Presidente, desidero esprimere un commento sul paragrafo 55 che verte sul Fondo di aggiustamento alla globalizzazione, di cui contesto i contenuti e che è un tema che non avrebbe dovuto essere oggetto di questo dibattito. Il Fondo eroga assistenza ai lavoratori dipendenti colpiti dagli effetti della globalizzazione e dalla crisi. La materia ricade nelle competenze della commissione per l'occupazione e gli affari sociali, ma è stata ripresa in questa sede dalla commissione per lo sviluppo regionale, quindi dovrebbe esserci la possibilità di ricusarla nel voto per parti separate che si terrà domani. A questo punto faccio appello all'intelligenza e all'efficienza dei colleghi.</p>
    </intervention>
    <intervention id="4-071-000" speaker_id="96685" name="Riikka PAKARINEN" is_mep="True" mode="spoken" nationality="Finland" birth_date="24-08-1981" birth_place="Varkaus" p_group="Group of the Alliance of Liberals and Democrats for Europe" m_state="FI">
      <p sl="fi">Signora Presidente, signor Commissario, innanzi tutto mi congratulo con i relatori per le eccellenti ed importanti relazioni che hanno stilato sulla politica di coesione. Il dibattito che si sta svolgendo ora è particolarmente opportuno.</p>
      <p sl="fi">Le relazioni denotano che è stata compresa l'importanza della politica regionale come elemento che costruisce l'Europa nel suo complesso e che crea unità, ed entrambi questi fattori si fondano sull'eccellenza. La politica regionale è stata sicuramente una politica di successo, in quanto è riuscita a ridurre le differenze tra Stati membri e, in questo modo, a creare stabilità in Europa in maniera generalizzata.</p>
      <p sl="fi">Le sfide per il futuro sono in costante mutamento e la politica regionale deve essere in grado di adattarvisi, come emerge dallo stesso dibattito. Dobbiamo riconoscere i problemi che sono stati identificati nel corso degli anni nei Fondi di coesione e proprio per questo la politica regionale nel prossimo periodo di programmazione deve essere resa molto più efficace sul versante dell'attuazione e deve essere molto più orientata ai risultati. Com'è stato detto, deve essere allentato il carico amministrativo nel prossimo periodo. In tal modo saremo certamente in una posizione migliore per affrontare le sfide che si profilano anche per la politica di coesione.</p>
      <p sl="fi">Per quanto riguarda la strategia Europa 2020, dobbiamo ricordare che la politica di coesione rappresenta uno degli strumenti più importanti e tangibili per attuarla. Per tale motivo è del tutto fondamentale che in questa relazione il Parlamento assuma una posizione forte affinché l'entità del bilancio della stessa portata di quella attuale. D'altro canto, è importante che la relazione tenga conto anche delle sfide particolari che devono essere affrontate. Basti pensare alle aree in cui, purtroppo la densità della popolazione è molto bassa, e che necessitano anch'esse di aiuti distinti ai sensi dell'articolo 71 nel prossimo periodo di programmazione.</p>
      <p sl="fi">Oggi in merito alle relazioni si è parlato molto della categoria intermedia per le regioni. In proposito, ho una domanda per la Commissione: la creazione di una nuova struttura risolve sempre il problema specifico o magari potremmo in questo caso rispondere a sfide analoghe sviluppando il sistema vigente di phasing-in e di phasing-out ?</p>
    </intervention>
    <intervention id="4-072-000" speaker_id="96801" name="Tomasz Piotr PORĘBA" is_mep="True" mode="spoken" nationality="Poland" m_state="PL">
      <p sl="pl">Signora Presidente, dopo il 2013 la politica di coesione deve assolutamente continuare a svolgere la sua funzione attuale, ossia deve creare pari possibilità di sviluppo per le regioni, mettere fine alla povertà e stimolare lo sviluppo del continente. Pertanto il livello di finanziamento nel nuovo bilancio deve essere significativamente superiore, semplicemente per accelerare lo sviluppo dell'Europa, lo sviluppo delle regioni e lo sviluppo sostenibile dell'Unione europea.</p>
      <p sl="pl">Il fatto che i piani della Commissione prevedano obiettivi leggermente diversi da quelli definiti per l'attuale prospettiva finanziaria è assai inquietante. Mi riferisco agli obiettivi che vertono sulla lotta al cambiamento climatico e alle azioni per l'innovazione. Si tratta ovviamente di temi importanti, ma i nuovi Stati membri, come la Polonia, hanno ancora bisogno di fondi per lo sviluppo delle infrastrutture. Senza infrastrutture sarebbe molto difficile raffrontarci all'Unione europea in termini di livello di sviluppo.</p>
      <p sl="pl">Passando alla mia ultima considerazione, credo che nei futuri programmi dopo il 2013 dobbiamo rivolgere una grandissima attenzione alla regione dei Carpazi, una delle regioni più povere e più densamente popolate dell'Unione europea. Un maggiore coinvolgimento dell'Unione europea in questa regione apporterà benefici alla stessa Unione e contribuirà ad innalzare il livello di occupazione dei paesi della regione dei Carpazi, che necessitano di un intervento maggiore e più intenso dell'Unione europea.</p>
    </intervention>
    <intervention id="4-073-000" speaker_id="96868" name="Karima DELLI" is_mep="True" mode="spoken" nationality="France" birth_date="04-03-1979" birth_place="Roubaix" m_state="FR">
      <p sl="fr">Signora Presidente, la politica di coesione deve garantire uno sviluppo armonioso e soprattutto equo tra tutti i territori. Per tale ragione sosteniamo l'introduzione di una nuova categoria intermediaria per le regioni ai fini dell'assegnazione dei fondi insieme all'utilizzo di nuovi indicatori di sviluppo e di indicatori sulla giustizia sociale, sul benessere e sulla giustizia ambientale. Ci dispiace, però, che la relazione Pieper non contenga alcuno di questi elementi.</p>
      <p sl="fr">In nome dell'equità, la politica di coesione deve inoltre affrontare le disparità nello sviluppo sub-regionale per restituire significato alla parola "coesione", ovverosia la solidarietà deve conferire un valore aggiunto all'Unione europea. A tale scopo bisogna affrontare le disparità, specialmente nelle aree urbane, che sono particolarmente colpite da nuovi problemi di natura sociale e ambientale. Si tratta, in questo contesto, di un compito enorme.</p>
      <p sl="fr">Innalzare l'attrattiva e le condizioni di questi territori discriminati vuol dire ripristinare la fiducia degli abitanti. In tal modo, si promuoverà inoltre una nuova città sostenibile, che abbia un potere universale di attrazione, un modello teso ad affrontare le sfide ambientali, energetiche e socio-demografiche, imperniato però su condizioni di vita positive e sul benessere degli abitanti.</p>
      <p sl="fr">Concludo lanciando un messaggio chiaro: dopo il 2013 la politica di coesione deve essere dotata, su base continuativa, di risorse che le sono del tutto necessarie per poter continuare ad esistere.</p>
    </intervention>
    <intervention id="4-074-000" speaker_id="96852" name="Cornelia ERNST" is_mep="True" mode="spoken" nationality="Germany" m_state="DE">
      <p sl="de">Signora Presidente, onorevoli colleghi, per quanto riguarda la categoria intermedia, anch'io sarei senz'altro riuscita ad immaginare altre soluzioni all'inizio, onorevole Pieper, ad esempio, un regolamento transitorio per le regioni che finora hanno ricevuto i livelli più elevati di sussidi e che non li riceveranno più dopo il 2013. Tuttavia, dalla discussione è emersa la necessità di tenere in conto altre regioni, segnatamente quelle colpite dalla crisi. Attualmente stiamo parlando di 51 regioni. Davanti a così tante regioni colpite dalla crisi, sarebbe negligente non istituire una categoria intermedia. È l'unico modo per creare un quadro affidabile per erogare sussidi in maniera responsabile alle regioni che devono compensare per la lentezza dei progressi nello sviluppo.</p>
      <p sl="de">Per altri aspetti la relazione dell'onorevole Pieper contiene moltissime luci ed ombre. Tra l'altro siamo critici riguardo al fatto che non viene espresso un chiaro impegno verso un approccio più decisivo per la lotta contro la povertà. Reputiamo poco chiara e suscettibile di interpretazioni errate la formulazione della relazione che subordina la politica di coesione a condizioni che impongono agli Stati membri di attuare delle riforme. Va da sé che la politica di coesione deve rimanere uno strumento atto a garantire l'equilibrio sociale e la solidarietà in tutte le regioni.</p>
    </intervention>
    <intervention id="4-075-000" speaker_id="96693" name="Juozas IMBRASAS" is_mep="True" mode="spoken" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Signora Presidente, oggi stiamo discutendo di una delle aree più importanti della politica dell'Unione europea, tesa a garantire il benessere dei cittadini oltre alla competitività e la crescita dell'intera Unione. In precedenza la politica di coesione conteneva alcuni fattori decisivi volti a garantire una maggiore integrazione e la crescita delle regioni più povere dell'UE e a ridurre in maniera significativa le disparità economiche e sociali.</p>
      <p sl="lt">Oggi abbiamo la strategia Europa 2020, che prevede un ruolo ancor più ampio per la politica strutturale e di coesione allo scopo di mettere fine dalla crisi e contribuire al benessere dei cittadini. Chiaramente dobbiamo superare molti ostacoli connessi alla globalizzazione, ai cambiamenti demografici e alla conservazione delle risorse. Tuttavia, per conseguire questo obiettivo, dobbiamo realizzare il potenziale di tutte le regioni dell'Unione europea senza eccezione alcuna.</p>
      <p sl="lt">La futura politica regionale deve ricollegarsi agli obiettivi europei più elementari nel settore dell'innovazione, della ricerca, dell'ambiente e delle sfide energetiche e deve, ovviamente, contribuire a creare il valore aggiunto europeo, ma solo predisponendo un seguito quanto più trasparente ed efficace possibile.</p>
    </intervention>
    <intervention id="4-076-000" speaker_id="28165" name="Lambert van NISTELROOIJ" is_mep="True" mode="spoken" nationality="Netherlands" birth_date="05-03-1953" birth_place="Nuland" p_group="Group of the European People's Party (Christian Democrats)" m_state="NL">
      <p sl="nl">Signora Presidente, Commissario Hahn, onorevoli colleghi, la coesione è fermamente ancorata nella politica europea e nel trattato e le è stata conferita una base ancor più solida grazie alla dimensione territoriale del trattato di Lisbona. Sono molto lieto che nella quinta relazione sulla coesione la Commissione abbia adeguatamente stabilito degli approcci integrati per il futuro. Manteniamo l'elemento di solidarietà, ma lo colleghiamo ai nuovi obiettivi di Europa 2020 attraverso gli strumenti che si sono rivelati utili: l'approccio decentralizzato, il partenariato, i programmi di collegamento a diversi livelli e la gestione multilivello. Poi si passa alle nuove sfide. Già di per sé questo approccio è eccellente. È altresì positivo che si svolga adesso il dibattito su queste relazioni. Tutte le parti costituenti, con un enfasi speciale sulla collaborazione transfrontaliera (l'obiettivo 3) stanno ricevendo un sostegno pieno.</p>
      <p sl="nl">In verità c'è un punto, però, che rimane aperto nel dibattito. Il gruppo PPE ha deciso per la libertà di voto nell'ambito della nostra lista in relazione alla categoria intermedia e desidero spiegarne il motivo all'Assemblea. Infatti, la proposta che la Commissione dovrà presentare è ancora suscettibile di imboccare moltissime direzioni diverse. Il Commissario ha appena detto che voleva parlare con le regioni interessate in merito alle assegnazioni specifiche, se possiamo definirle così. È positivo che l'argomento sia oggetto di discussione, in quanto non ne abbiamo ancora parlato. Non sappiamo ancora che regioni potrebbero rientrarvi. Non sappiamo dove saranno destinati i fondi. Non sappiamo quali saranno le percentuali di cofinanziamento. Tutti questi elementi potrebbero ancora influire in maniera significativa sul risultato finale. Pertanto credo sia opportuno attendere che la Commissione presenti la proposta – e penso che avverrà presto – e a quel punto sapremo effettivamente di cosa stiamo parlando. Non è stato fatto alcun riferimento all'approccio fondato sul ricorso a meccanismi e strumenti transitori. Lo abbiamo già fatto. L'onorevole Manner ha altresì affermato che disponiamo già di meccanismi di phasing-in e di phasing-out e che possiamo attuare una politica integrata in relazione alla strategia Europa 2020. Agiremo in questo senso. Per tale ragione, nella fase attuale, abbiamo optato per la libertà di voto all'interno del gruppo PPE.</p>
    </intervention>
    <intervention id="4-077-000" speaker_id="97014" name="Karin KADENBACH" is_mep="True" mode="spoken" nationality="Austria" birth_date="19-04-1958" birth_place="Wien" p_group="Group of the Progressive Alliance of Socialists and Democrats in the European Parliament" m_state="AT">
      <p sl="de">Signora Presidente, Commissario Hahn, onorevoli colleghi, oggi è stata messa in luce l'importanza della politica regionale. La nostra politica di coesione e di consolidamento deve coprire tutte le regioni europee. Per regioni intendo le persone che vi abitano. Si tratta di un punto molto importante. Nel corso di alcune delle nostre delegazioni nelle regioni abbiamo visto quanto sia prezioso il finanziamento europeo per lo sviluppo regionale, per conseguire la coesione sociale e anche per le politiche sulle donne e sulla parità di genere. Posso solo incoraggiare l'Unione europea ad offrire più programmi di questo genere in futuro, programmi che siano accolti positivamente dalla gente e che siano volti a realizzare questi obiettivi, proprio come abbiamo stabilito nel processo di valutazione dell'attuazione. La gente che vive nelle regioni europee deve sentire un senso di appartenenza e di responsabilità. Ora siamo in una fase in cui si discute della categoria intermedia. È un fattore molto importante, perché l'Europa ha contribuito a garantire la creazione di posti di lavoro in queste regioni. Per me la crescita è primariamente una crescita sostenibile se porta la giustizia sociale. La politica di coesione si colloca quindi al cuore della politica europea.</p>
    </intervention>
    <intervention id="4-078-000" speaker_id="23788" name="Adam BIELAN" is_mep="True" mode="spoken" nationality="Poland" birth_date="12-09-1974" birth_place="Gdańsk" m_state="PL">
      <p sl="pl">Signora Presidente, la politica di coesione senza dubbio contribuisce a migliorare l'ambiente economico e sociale e stimola lo sviluppo specialmente delle regioni che ricevono gli aiuti. Ad ogni modo, ricordiamo che anche il grande ventaglio di opportunità di investimento consente un profitto anche agli Stati membri ricchi. Stando alle stime, il valore dei benefici derivanti dalla realizzazione della politica di coesione nel mio paese, la Polonia, per i vecchi paesi membri arriverà a 38 miliardi di euro entro il 2015. Visto che la fase decisionale del dibattito sul futuro della politica di coesione coincide con la Presidenza polacca, spero che le proposte che prevedono riduzioni significative in questo ambito non siano accolte.</p>
      <p sl="pl">Purtroppo la mia regione di Mazowsze, a causa della fortissima posizione economica della capitale del paese, Varsavia, supera la soglia del 75 per cento della media del PIL dell'UE. Pertanto potrebbe perdere il sostegno. Ci sono altre 35 regioni europee che si trovano in una situazione analoga. Lancio quindi un appello affinché sia approvata la proposta di creare una categoria intermedia di regioni, prevedendo quindi un rallentamento nell'erogazione degli aiuti. Se si analizza la situazione economica di Mazowsze, tralasciando la città di Varsavia, il prodotto interno lordo di buona parte della regione è ben lungi dalla soglia del 75 per cento e, oltretutto, è persino al di sotto di quello delle regioni più povere dell'Unione europea, il che denota chiaramente che è essenziale continuare ad erogare un'assistenza.</p>
    </intervention>
    <intervention id="4-079-000" speaker_id="96750" name="François ALFONSI" is_mep="True" mode="spoken" nationality="France" birth_date="14-09-1953" birth_place="Ajaccio" m_state="FR">
      <p sl="fr">Signora Presidente, signor Commissario, la politica di coesione è l'anima delle politiche dell'Unione europea, è una politica che è l'espressione della solidarietà tra gli Stati membri senza la quale non ci sarebbe alcuna reale Unione.</p>
      <p sl="fr">L'elenco dei risultati riportati negli ultimi 30 anni è eccellente. Devono quindi essere fissate le priorità per il futuro. In primo luogo non devono essere ridotti gli impegni di bilancio per la politica di coesione. Per costruire la programmazione per il periodo 2014-2020, il Commissario Hahn deve poter contare sugli stessi importi che sono stati inseriti a bilancio in passato.</p>
      <p sl="fr">In secondo luogo serve un quadro rinnovato per questa politica in linea con le nuove situazioni e con le nuove sfide. La creazione della categoria intermedia è essenziale a tal fine. Queste regioni devono essere ammesse ad aiuti più mirati e finanziati, in modo che ciascuna regione possa rimanere nella media europea, a prescindere dallo svantaggio strutturale che può avere, per quanto sia riuscita a superarlo nel suo passato, o a prescindere all'esposizione a crisi presenti o future.</p>
      <p sl="fr">È un obiettivo a lungo termine che attiene all'equilibrio territoriale che perseguiamo mediante l'introduzione della categoria intermedia in modo da impedire che si formi un divario eccessivo tra le regioni sviluppate che sono del tutto sature e le regioni che sono lontane, che sono in ritardo e su cui grava anche la minaccia di spopolamento nell'Europa di domani.</p>
      <p sl="fr">In terzo luogo, la relazione d'iniziativa dell'onorevole Sanchez-Schmid ha il grande merito di mostrare quanto l'obiettivo 3 sia suscettibile di creare un considerevole valore aggiunto europeo. Nella nuova politica di coesione, affidandosi all'impeto delle macroregioni, l'obiettivo 3 deve essere significativamente rafforzato, come viene richiesto nella relazione dell'onorevole Sanchez-Schmid.</p>
    </intervention>
    <intervention id="4-080-000" speaker_id="96779" name="Danuta Maria HÜBNER" is_mep="True" mode="spoken" nationality="Poland" birth_date="08-04-1948" birth_place="Nisko" m_state="PL">
      <p sl="en">Signora Presidente, negli ultimi anni gli Stati membri, la Commissione ed il Parlamento europeo hanno lavorato insieme per identificare modalità atte a migliorare ulteriormente l'efficacia della politica di coesione dell'Unione europea, i risultati che può conseguire e la qualità degli interventi.</p>
      <p sl="en">Siamo giunti alla conclusione che per conseguire questi obiettivi, una condizionalità ed incentivi ben concepiti all'interno della politica possono essere uno strumento efficace. Oggi siamo senz'altro ben preparati per introdurre nel quadro politico gli strumenti di condizionalità tesi ad incrementare il ritorno degli investimenti effettuati.</p>
      <p sl="en">Gli impegni della condizionalità devono vertere sul collegamento tra interventi politici e progresso sul fronte dell'efficienza istituzionale, amministrativa e strutturale. Nel contesto dei prossimi negoziati dobbiamo assicurare un adeguato quadro normativo volto a identificare i fattori di riuscita al fine di stimolare efficacemente la crescita mediante la politica di coesione</p>
      <p sl="en">Mi aspetto che la condizionalità ex-ante sia pienamente integrata nel processo di programmazione. Mi aspetto inoltre che tale condizionalità sia direttamente collegata all'efficacia della politica e del programma, che il numero sia limitato e che sia adeguata al contesto specifico nel rispetto di determinati criteri.</p>
      <p sl="en">Dobbiamo garantire che le procedure di condizionalità non generino ulteriori oneri, anzi devono essere tese a ridurli, senza provocare ritardi nell'attuazione della politica, dei programmi e dei progetti.</p>
    </intervention>
    <intervention id="4-081-000" speaker_id="96880" name="Andrea COZZOLINO" is_mep="True" mode="spoken" nationality="Italy" birth_date="03-08-1962" birth_place="Napoli" m_state="IT">
      <p sl="it">Signora Presidente, onorevoli colleghi, l'impianto della politica di coesione di cui discutiamo oggi è molto condivisibile.</p>
      <p sl="it">È su tre questioni che vorrei concentrare queste poche considerazioni. Innanzitutto perché considero la politica di coesione uno degli strumenti fondamentali per ridurre gli squilibri negli Stati e tra gli Stati. È quindi una delle politiche fondamentali anche per contrastare la lunga crisi economica e finanziaria che ci accompagna da alcuni anni.</p>
      <p sl="it">In secondo luogo, mi sembra giusta l'intuizione di coinvolgere nuove regioni e nuovi cittadini alla politica di coesione. Però è bene discutere di queste questioni avendo più chiaro quanto costa questa nuova politica, quali effetti avrà sulla politica di coesione generale e come distribuiremo le risorse nell'ambito della riforma delle prospettive finanziarie di qui al 2020.</p>
      <p sl="it">Infine, mi sembra decisiva la centralità della questione urbana nell'ambito della politica di coesione. È importante aver fatto dei passi in avanti in questo senso con la relazione Vlasák, che io condivido molto, e credo che questa relazione ci consentirà sia di definire meglio la norma giuridica della questione urbana, sia di introdurre anche strumenti come i piani operativi comunali come piani operativi che possono dare una qualità nuova alla politica di coesione.</p>
    </intervention>
    <intervention id="4-082-000" speaker_id="96909" name="Michail TREMOPOULOS" is_mep="True" mode="spoken" nationality="Greece" birth_date="03-03-1958" birth_place="Serres" p_group="Group of the Greens/European Free Alliance" m_state="GR">
      <p sl="el">Signora Presidente, la relazione mira a stabilire se gli Stati membri hanno recepito la legislazione europea nell'ordinamento nazionale. Vogliamo infatti un'analisi reale dei programmi della politica di coesione per il periodo 2007-2013.</p>
      <p sl="el">Nel mio intervento desidero affrontare il tema della trasparenza sui cui ho stilato una relazione. Il relatore, onorevole Mikolášik, ha fatto riferimento a questo tema in merito allo stanziamento dei fondi, che è una condizione preliminare per conseguire gli obiettivi generali della politica di coesione. Come possiamo tracciare un quadro complessivo a livello di Unione europea, quando solo 19 paesi hanno presentato gli indicatori di base a fini comparativi? Pur avendo chiesto alla Commissione di migliorare la coerenza e la qualità delle informazioni ottenute, sussiste un vuoto in merito alla trasparenza, mancano dati.</p>
      <p sl="el">Dobbiamo inviare un messaggio chiaro. Gli stanziamenti complessivi per i progetti selezionati non possono corrispondere ad una media del 27 per cento dei fondi disponibili. Nove paesi non possono assorbire il 40 per cento dei fondi, mentre quattro Stati si attestano al di sotto del 20 per cento. Non possiamo avere una politica di coesione a due o a tre velocità. Le informazioni richieste devono quindi essere divulgate e usate.</p>
    </intervention>
    <intervention id="4-083-000" speaker_id="28288" name="Jan OLBRYCHT" is_mep="True" mode="spoken" nationality="Poland" birth_date="21-09-1952" birth_place="Rybnik" m_state="PL">
      <p sl="pl">Signora Presidente, signor Commissario, la politica di coesione è la politica europea più trasparente. Infatti i suoi successi si possono vedere molto bene e assai rapidamente. Ma altrettanto visibili sono i suoi fallimenti e difficoltà, che sono il frutto della debolezza dell'amministrazione di Bruxelles e molto spesso della debolezza dell'amministrazione degli Stati membri. In proposito, è molto facile saltare alle conclusioni ed è molto facile addurre le diverse condizioni esterne – come la crisi, ad esempio – per giustificare una riduzione della spesa nell'ambito di tale politica a favore di altre politiche europee, il che è chiaramente un errore.</p>
      <p sl="pl">Dobbiamo comprendere che, ipotizzando che la politica di coesione sia solo per i più poveri, allora dovrebbe gradualmente essere abolita, ossia andrebbe lentamente a scomparire del tutto dalla lista delle politiche europee. Ad ogni modo, non è questo il tipo di politica di cui stiamo discutendo oggi, vero? Questa politica è volta ridurre le disparità, disparità che esisteranno sempre, ce ne saranno sempre di nuove che oggi non siamo in grado di prevedere. Inoltre si tratta di una politica pro-investimento. In tale contesto è una politica che comporta un'azione da attuare ai sensi dei trattati, ma tale azione deve altresì assumere nuove forme.</p>
      <p sl="pl">In tale quadro approvo la decisione della Commissione europea di ricostruire la struttura interna della politica e di adattarla alle nuove condizioni. Approvo altresì le proposte dell'esecutivo sulle nuove misure, tra cui la creazione di una categoria intermedia. Lavorando su una nuova struttura, si intensificherà l'efficacia e la politica potrà essere perseguita in modo da poter affrontare le sfide che ci troviamo dinanzi.</p>
    </intervention>
    <intervention id="4-084-000" speaker_id="95281" name="Viorica DĂNCILĂ" is_mep="True" mode="spoken" nationality="Romania" birth_date="16-12-1963" birth_place="Roşiori de Vede" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Signora Presidente, la cooperazione transfrontaliera in un'Europa senza confini è positiva per le autorità locali e regionali, in quanto svolge un ruolo importante nello sviluppo continuo del mercato unico dell'Unione europea. Ad ogni modo, le aree transfrontaliere hanno un'importante caratteristica, infatti si contraddistinguono per le tradizioni multiculturali e per la diversità etnica, aspetti che solitamente garantiscono un fondamento solido, non solo per le interazioni tra persone, ma anche tra comunità in aree diverse.</p>
      <p sl="ro">Sappiamo tutti che una delle caratteristiche molto frequenti delle zone di frontiera è il tasso di disoccupazione superiore alla media. Sussistono, però, significative differenze interregionali ed un livello elevato di disoccupazione sommersa, in quanto un gran numero di disoccupati non ufficializzano la propria posizione.</p>
      <p sl="ro">Pertanto, un approccio integrato al mercato del lavoro nelle zone transfrontaliere può condurre a delle soluzioni per i problemi strutturali, allineando la domanda con l'offerta. Per tale ragione l'obiettivo 3 deve essere significativamente rafforzato, proprio come ha affermato anche il relatore.</p>
    </intervention>
    <intervention id="4-085-000" speaker_id="95017" name="Iosif MATULA" is_mep="True" mode="spoken" nationality="Romania" birth_date="23-08-1958" birth_place="Tamasda" p_group="Group of the European People's Party (Christian Democrats)" m_state="RO">
      <p sl="ro">Signora Presidente, la politica di coesione è uno strumento efficace per affrontare le principali sfide con sui trovano attualmente alle prese le regioni d'Europa, tra cui la globalizzazione, il cambiamento climatico e le tendenze demografiche. Sono stati compiuti progressi significativi a livello UE in termini di sviluppo bilanciato delle regioni, ma non sono sufficienti. Per tale ragione serve una politica di coesione ambiziosa per tutte le regioni dell'Unione in modo da ridurre le attuali disparità.</p>
      <p sl="ro">Il sostegno per i requisiti di convergenza per le aree meno sviluppate deve rimanere una priorità nel prossimo periodo di programmazione per poter garantire un accesso equo agli strumenti della politica di coesione. In questo modo applicheremo le disposizioni del trattato di Lisbona, in cui si enfatizza che nell'ambito dell'obiettivo 1 (convergenza) deve essere stanziato un importo appropriato alle regioni più bisognose a seconda della gravità dei problemi di sviluppo.</p>
      <p sl="ro">L'Unione europea potrà competere con i concorrenti sul piano globale solo se la politica di coesione riuscirà a liberare pienamente il potenziale di sviluppo, non solo per le aree urbane, ma anche per le zone rurali, con il loro potenziale endogeno, e se potrà offrire una risposta sufficientemente flessibile alle sfide e alle difficoltà identificate nella strategia Europa 2020.</p>
      <p sl="ro">Sullo sfondo di tali presupposti, l'innovazione, l'istruzione e la formazione, l'energia, l'ambiente, l'occupazione, la competitività, le qualifiche e la lotta contro la povertà sono e devono rimanere parte integrante della politica strutturale e di coesione. La nuova politica di coesione deve essere chiaramente orientata ai risultati e deve indicare le necessarie riforme da attuare, riducendo al contempo i limiti imposti dalla burocrazia e semplificando la gestione dei fondi.</p>
      <p sl="ro">Provengo da un paese il cui futuro dipenderà, soprattutto nel periodo 2013-2010, dal concetto che definiremo per lo sviluppo uniforme dell'Unione. All'atto pratico i fondi stanziati ora e nei prossimi dieci anni alla Romania sono destinati a rappresentare un investimento a lungo termine, che è necessario per garantire uno sviluppo equilibrato dell'intera Unione europea.</p>
      <p sl="ro">Mi congratulo con l'onorevole Pieper e con tutti i relatori per l'eccellente relazione che è stata presentata.</p>
    </intervention>
    <intervention id="4-087-000" speaker_id="23413" name="Mojca KLEVA KEKUŠ" is_mep="True" mode="spoken" nationality="Slovenia" birth_date="30-03-1976" birth_place="Koper" p_group="Group of the Progressive Alliance of Socialists and Democrats in the European Parliament" m_state="SI">
      <p sl="sl">Signor Presidente, in un periodo di crisi economica e finanziaria la politica di coesione si è dimostrata lo strumento più importante per ridurre le disparità economiche e sociali tra le regioni nell'Unione europea. È una delle politiche fondamentali, i cui effetti positivi si possono vedere ovunque, in tutti gli angoli dell'Unione europea, in tutti gli Stati membri, praticamente in ogni comunità urbana e locale dell'UE.</p>
      <p sl="sl">È una politica che consente le riforme strutturali ed il progresso. In realtà offre una soluzione per superare l'attuale congiuntura economica difficile e senza costi. Anche i successi della strategia Europa 2020 dipenderanno ampiamente dalla riuscita della politica di coesione dell'UE e per questo è estremamente importante che, nei prossimi sette anni, tali fondi rimangano una priorità per il bilancio europeo.</p>
      <p sl="sl">Visto che rimane aperta la questione più importante, ossia l'integrazione della cosiddetta categoria intermedia di regioni, chiedo al Commissario e alla Commissione di trasmetterci, quanto prima, informazioni complete, tese a colmare le carenze rispetto alla creazione di questa categorie di regioni, soprattutto gli aspetti finanziari e gli effetti, in quanto tale questione riguarda lo sviluppo futuro delle regioni in tutta l'Unione europea.</p>
    </intervention>
    <intervention id="4-088-000" speaker_id="96849" name="Alain CADEC" is_mep="True" mode="spoken" nationality="France" birth_date="21-06-1953" birth_place="Saint-Brieuc" p_group="Group of the European People's Party (Christian Democrats)" m_state="FR">
      <p sl="fr">Signor Presidente, onorevoli colleghi, adottando la relazione dell'onorevole Garriga Polledo, il Parlamento ha chiesto un quadro finanziario pluriennale per il 2014 all'altezza delle sfide di bilancio che ci attendono. In tale contesto la politica regionale deve mantenere le proprie risorse finanziarie perlomeno ai livelli del periodo attuale. Questa è una priorità.</p>
      <p sl="fr">Tutte le regioni europee devono continuare ad avere accesso ai Fondi strutturali. Dobbiamo ovviamente concentrare i nostri sforzi per aiutare le regioni più sottosviluppate a recuperare i ritardi mediante l'obiettivo 1.</p>
      <p sl="fr">In nome dell'equità dobbiamo inoltre erogare un sostegno appropriato alle regioni che non rientrano nell'obiettivo 1, ma che si trovano nondimeno alle prese con difficoltà di natura strutturale. Sono pertanto lieto che la Commissione europea abbia proposto la creazione di una categoria intermedia per le regioni il cui PIL pro capite si attesta tra il 75 e il 90 per cento della media UE. Desidero cogliere questa opportunità per ringraziare il Commissario Hahn per il lavoro svolto in questo ambito.</p>
      <p sl="fr">Questo nuovo strumento ci consentirà di meglio tenere in conto le caratteristiche specifiche di molte regioni che non sono né povere né ricche. La categoria intermedia sarà altresì più equa, in quanto consentirà di erogare un sostegno simile alle regioni che hanno un livello comparabile di sviluppo. Tuttavia, tengo a rassicurare le regioni che rientrerebbero nel meccanismo di phasing-out : non saranno assolutamente abbandonate. Saranno pienamente eleggibili per la categoria intermedia e ne saranno certamente i principali beneficiari.</p>
      <p sl="fr">Infine, mi preme mettere in luce che la creazione di questa nuova categoria non comporta alcuna spesa aggiuntiva, grazie ai risparmi che saranno conseguiti da diverse regioni che non rientrano più nell'obiettivo 1. Inoltre non sarà assolutamente ridotto il finanziamento per le regioni che rientrano negli obiettivi 1, 2 e 3.</p>
      <p sl="fr">Ad ogni modo, se non introduciamo questa categoria intermedia, possiamo essere certi che il bilancio per la politica di coesione sarà ridotto. Introducendola, lo preserveremo. Nessuno in questa sede vuole vedere ridotto il bilancio. Desidero cogliere questa occasione per ringraziare il relatore, onorevole Pieper, per il lavoro che ha svolto.</p>
    </intervention>
    <intervention id="4-089-000" speaker_id="96915" name="Sergio Gaetano COFFERATI" is_mep="True" mode="spoken" nationality="Italy" birth_date="30-01-1948" birth_place="Sesto ed Uniti " p_group="Group of the Progressive Alliance of Socialists and Democrats in the European Parliament" m_state="IT">
      <p sl="it">relatore per parere della commissione per l'occupazione e gli affari sociali . − Signor Presidente, onorevoli colleghi, la coesione economica, come quella sociale e poi quella territoriale, sono state da sempre i principi fondamentali per la definizione di tutte le politiche dell'Unione europea fin da quando l'Unione europea è nata.</p>
      <p sl="it">Dunque, è molto importante che questi obiettivi vengano ribaditi come si fa nei testi che stiamo commentando ed è giusto che i fondi strutturali vengano rivisitati e modificati per dare loro più efficacia negli effetti che devono determinare. Tra questi, secondo me, è fondamentale il Fondo sociale europeo, e questo per una ragione molto semplice: siamo in una fase acuta della crisi economica e sociale che ancora non è terminata e che sta generando gli effetti più pesanti proprio sul lavoro e sull'occupazione.</p>
      <p sl="it">È molto importante che l'Europa ribadisca da un lato il suo modello sociale e, dall'altro lato, riconfermi che il lavoro ha un valore sociale indiscusso e che l'occupazione rappresenta uno dei punti di riferimento principali nell'utilizzo delle risorse che lo sviluppo economico dovrebbe rendere disponibile. Dunque, per questo bisogna rafforzare il Fondo sociale, mantenere la sua autonomia e incrementare le risorse disponibili. La conoscenza è il punto focale e il centro motore di qualsiasi modello di competizione. Tutto ciò non sarà possibile se non c'è anche un robusto incremento della qualità del lavoro. Ecco perché il Fondo sociale europeo oggi vale quanto valeva in passato e forse ancora di più.</p>
    </intervention>
    <intervention id="4-090-000" speaker_id="96899" name="José Manuel FERNANDES" is_mep="True" mode="spoken" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">relatore per parere della commissione per l'ambiente, la salute pubblica e la sicurezza alimentare. – Signor Presidente, ora più che mai l'Unione europea ha bisogno di una politica di coesione volta a promuovere una convergenza reale e a stimolare la crescita e l'occupazione, rendendo al contempo un contributo anche per il conseguimento degli obiettivi ambientali.</p>
      <p sl="pt">A fronte dell'attuale situazione finanziaria e dell'attuazione in atto dei programmi, la Commissione deve adoperarsi al massimo per promuovere la semplicità e la flessibilità nelle norme sull'attuazione dei programmi e deve consentire la rinegoziazione delle percentuali di cofinanziamento all'interno dei regolamenti vigenti, laddove si riveli necessario e laddove viene richiesto dagli Stati membri.</p>
      <p sl="pt">La politica di coesione deve essere diretta alla realizzazione di risultati, fissando obiettivi chiari e misurabili ed indicatori pertinenti. La politica di coesione deve altresì promuovere la trasparenza. Per monitorare tale processo, in modo che sia effettivamente trasparente, devono essere rese immediatamente disponibili le informazioni sull'adozione e sull'attuazione dei progetti mediante classificazioni quanto più dettagliate possibili delle unità territoriali e mediante le statistiche affinché tutti i cittadini vi possano avere accesso.</p>
    </intervention>
    <intervention id="4-091-000" speaker_id="101954" name="Jan KOZŁOWSKI" is_mep="True" mode="spoken" nationality="Poland" birth_date="01-01-1946" birth_place="Wałcz" p_group="Group of the European People's Party (Christian Democrats)" m_state="PL">
      <p sl="pl">Signor Presidente, innanzi tutto mi congratulo con i relatori per l'eccellente lavoro svolto. Come hanno sottolineato i relatori, la politica di coesione ha dato prova della sua importanza, anche durante la crisi, in quanto si tratta di una politica a favore dello sviluppo che sostiene gli investimenti ed apporta benefici diretti e indiretti a tutte le regioni. Ad esempio, per ogni euro investito nel mio paese, la Polonia, circa la metà, ossia 46 centesimi, ritornano ai 15 "vecchi" Stati membri.</p>
      <p sl="pl">Il sostegno per lo sviluppo e per gli investimenti e l'importanza della politica di coesione per il conseguimento degli obiettivi della strategia Europa 2020 sono i motivi per cui questa politica deve mantenere, come minimo, la sua rilevanza attuale, ma anche la sua dotazione finanziaria. Ad ogni modo, bisogna apportare un miglioramento mediante l'integrazione dei fondi e la realizzazione di una piena sinergia tra di essi. In vista dei pericoli derivanti dalla disoccupazione tra i giovani e a fonte dei cambiamenti demografici è fondamentale usare appieno il potenziale del Fondo sociale europeo (FSE), quindi devono essere create le condizioni per migliorare il coordinamento del FSE con altri strumenti a livello regionale e locale.</p>
    </intervention>
    <intervention id="4-092-000" speaker_id="105192" name="María IRIGOYEN PÉREZ" is_mep="True" mode="spoken" nationality="Spain" birth_date="01-10-1952" birth_place="Soria" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">Signor Presidente, signor Commissario, onorevoli colleghi, la crisi economica e finanziaria che stiamo attraversando evidenzia che la politica regionale è il mezzo migliore per ridurre le disparità di sviluppo tra le regioni e gli Stati membri. Al contempo ci offre l'occasione di ripristinare l'immagine positiva dell'Europa, che ultimamente i cittadini associano a rigorosi programmi di aggiustamento e a tagli alla spesa.</p>
      <p sl="es">La politica di coesione futura, il pilastro della solidarietà del progetto europeo e della giustizia sociale, deve tenere conto delle seguenti priorità. In primo luogo deve rafforzare la coesione sociale ed affrontare le sfide poste dalla strategia Europa 2020. In secondo luogo deve tener conto delle esigenze e delle caratteristiche geografiche delle regioni, soprattutto le regioni più svantaggiate. In terzo luogo deve essere mantenuto un approccio graduale nella raccolta dei fondi affinché le regioni non abbandonino l'obiettivo della convergenza, evitando cambiamenti repentini nello stanziamento degli aiuti. In quarto luogo deve essere promosso un sistema equo.</p>
      <p sl="es">Infine, onorevoli colleghi, le autorità stanno mettendo in atto politiche di aggiustamento fiscale molto severe. Pertanto il sostegno dell'Unione europea è necessario. Spero che il Consiglio ne tenga conto.</p>
    </intervention>
    <intervention id="4-093-000" speaker_id="97230" name="Kristiina OJULAND" is_mep="True" mode="spoken" nationality="Estonia" birth_date="17-12-1966" birth_place="Kohtla-Järve" p_group="Group of the Alliance of Liberals and Democrats for Europe" m_state="EE">
      <p sl="en">Signor Presidente, la direzione generale per lo sviluppo e la cooperazione è responsabile della gestione dei programmi di cooperazione transfrontaliera dello strumento della politica europea di vicinato (ENPI), il che ha creato una situazione assai assurda nell'ambito della cooperazione con la Russia – che non è né un paese ENPI né un paese destinatario dell'assistenza allo sviluppo dell'Unione europea.</p>
      <p sl="en">Convengo con il relatore, in quanto la responsabilità complessiva per l'ENPI deve essere ritrasferita alla direzione generale per lo sviluppo regionale, mentre i programmi di cooperazione transfrontaliera devono essere attuati in un quadro analogo a quello dei programmi Interreg. A prescindere dalla dimensione esterna, i programmi di cooperazione transfrontaliera non devono essere perseguiti ai sensi delle norme sugli aiuti allo sviluppo. A fronte della loro natura, infatti, bisogna applicare le norme UE sulla cooperazione territoriale.</p>
    </intervention>
    <intervention id="4-094-000" speaker_id="96791" name="Elżbieta Katarzyna ŁUKACIJEWSKA" is_mep="True" mode="spoken" nationality="Poland" birth_date="25-11-1966" birth_place="Jasło" m_state="PL">
      <p sl="pl">Signor Presidente, la politica di coesione è lo strumento migliore per creare pari opportunità per lo sviluppo delle regioni dell'Unione europea e per stimolare la crescita economica.</p>
      <p sl="pl">Per conseguire gli obiettivi della politica di coesione, è importante usare appieno i mezzi disponibili, ma soprattutto bisogna usarli in maniera efficace, ridurre la burocrazia e realizzare una corretta sinergia tra i fondi. In particolare bisogna assolutamente usare il Fondo sociale europeo in modo da consentire il rientro dei disoccupati nel mercato del lavoro, non limitandosi a impartire una riqualificazione, che è ormai divenuta una pratica assai comune. I fondi per l'innovazione, la ricerca e lo sviluppo sono importanti, in quanto consentono alle imprese e alle regioni di essere più competitive.</p>
      <p sl="pl">Un importante obiettivo della politica di coesione è la cooperazione europea transfrontaliera. Pertanto la cooperazione nelle aree di confini deve essere attuata e promossa in maniera armoniosa sia in relazione alle aree di confine, ma sopratutto in tute le aree lungo le frontiere esterne dell'Unione europea.</p>
      <p sl="pl">Infine le macroregioni sono molto efficaci e in questo ambito propongo al Commissario di creare una strategia sui Carpazi, una delle più grandi regioni dell'Unione europea e una delle regioni più ricche di risorse naturali, seguendo l'esempio di quanto è stato realizzato mediante altre strategie.</p>
    </intervention>
    <intervention id="4-095-000" speaker_id="97026" name="Patrice TIROLIEN" is_mep="True" mode="spoken" nationality="France" birth_date="17-03-1946" birth_place="Grand-Bourg" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">Signor Presidente, onorevoli colleghi, desidero mettere in luce il sostegno del Parlamento per la creazione della categoria intermedia di regioni e sottolineo che la misura – contrariamente a quanto qualcuno ha affermato – non comporta alcun onore supplementare per il bilancio comunitario. Stiamo proponendo una rivoluzione nel concetto di transizione, lasciando invariato il bilancio. Vogliamo dirigerci verso un sistema più equo teso ad aiutare le regioni che hanno difficoltà sostanziali. Questa zona transitoria, cui corrisponde un PIL tra il 75 e il 90 per cento della media europea, rappresenta un impegno autentico verso una politica di coesione consolidata negli anni a venire.</p>
      <p sl="fr">Inoltre, sono molto lieto che la nostra risoluzione abbia confermato l'impegno del Parlamento verso le regioni ultraperiferiche. Tali regioni sono colpite da svantaggi specifici e permanenti che giustificano questo sforzo di solidarietà affinché esse possano effettivamente essere l'interfaccia dell'Unione nel mondo.</p>
    </intervention>
    <intervention id="4-096-000" speaker_id="28314" name="Anneli JÄÄTTEENMÄKI" is_mep="True" mode="spoken" nationality="Finland" birth_date="11-02-1955" birth_place="Lapua" p_group="Group of the Alliance of Liberals and Democrats for Europe" m_state="FI">
      <p sl="fi">Signor Presidente, la politica regionale e la politica di coesione sono necessarie per livellare le differenze in termini di sviluppo. Esse rivestono una grandissima importanza per il benessere della gente e per la competitività dell'Europa. La politica regionale a livello UE deve soprattutto creare un valore aggiunto e produrre nuove imprese, quindi anche occupazione per i cittadini.</p>
      <p sl="fi">Dobbiamo chiederci se è opportuno riciclare tutti gli attuali aiuti regionali attraverso Bruxelles o se il denaro potrebbe essere speso in maniera più efficace se fosse stanziato direttamente alle regioni negli Stati membri. La politica regionale dell'UE è afflitta dalla burocrazia e dagli abusi. Esiste una grandissima burocrazia sia nell'UE che negli Stati membri a causa di una situazione in cui molte imprese innovative, vecchie e nuove, non chiedono finanziamenti o sostegno, perché dovrebbero assumere una o due persone per espletare le procedure per presentare domanda e ci vorrebbe comunque troppo tempo. Dobbiamo riflettere sull'eventualità di dare un futuro alla politica europea per l'innovazione senza il sostegno della politica regionale.</p>
    </intervention>
    <intervention id="4-097-000" speaker_id="96902" name="Maria do Céu PATRÃO NEVES" is_mep="True" mode="spoken" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Signor Presidente, la politica di coesione è una delle aree politiche più emblematiche dell'Unione europea che meglio incarna l'ideale della costruzione del progetto europeo. Pertanto essa richiede e merita che tutti i fattori di cui si è discusso oggi in questa sede siano sviscerati in maniera approfondita con la partecipazione di tutti i relatori, cui esprimo le mie congratulazioni.</p>
      <p sl="pt">Tengo a sottolineare la necessità che il bilancio sia in linea con questa politica, che vi sia una maggiore flessibilità e più controlli, in modo che i fondi europei possano davvero stimolare progetti di sviluppo sostenibili. A tale scopo è importante che le regioni che non rientrano più nell'obiettivo 1 possano accedere ad una fase intermedia volta a consolidare lo sviluppo che hanno già realizzato, invece di essere abbandonate all'improvviso, mettendo quindi a repentaglio il progresso compiuto.</p>
    </intervention>
    <intervention id="4-098-000" speaker_id="23808" name="Csaba Sándor TABAJDI" is_mep="True" mode="spoken" nationality="Hungary" birth_date="26-06-1952" birth_place="Kiskunfélegyháza" p_group="Group of the Progressive Alliance of Socialists and Democrats in the European Parliament" m_state="HU">
      <p sl="hu">Signor Presidente, stiamo discutendo di una materia che è essenziale per i nuovi Stati membri, quindi anche per l'Ungheria. Circolano delle informazioni allarmanti secondo cui negli ambienti della Commissione si intenderebbe tagliare drasticamente il bilancio della politica di coesione a partire dal 2014. Sarebbe una misura suicida. Tale mossa, oltre ad impedire l'allineamento delle regioni più povere, metterebbe altresì a repentaglio la strategia Europa 2020. D'altro canto, la proposta sull'introduzione della categoria intermedia è corretta e socialmente equa. Però non è possibile collegare la politica di coesione ad un sistema di condizioni macroeconomiche, poiché n questo modo le regioni verrebbero sanzionate per una politica definita dal governo su cui esse non possono assolutamente influire. Infine il meccanismo operativo della politica di coesione è positivo ed essenzialmente solido. Deve, però, essere intensificata la trasparenza e va tagliata la burocrazia.</p>
    </intervention>
    <intervention id="4-099-000" speaker_id="96756" name="Sabine VERHEYEN" is_mep="True" mode="spoken" nationality="Germany" birth_date="24-10-1964" m_state="DE">
      <p sl="de">Signor Presidente, onorevoli colleghi, l'importanza della cooperazione interregionale è destinata ad accrescersi in futuro. La cooperazione transfrontaliera e la cooperazione macroregionale rivestono una grandissima importanza per il conseguimento degli obiettivi di Europa 2020 in un'Europa che sta diventando sempre più coesa. Le regioni di confine, però, si trovano ancora alle prese con sfide particolari. I concetti ed i progetti transfrontalieri in settori quali le infrastrutture, la cooperazione tra imprese, la collaborazione in materia di ricerca, lo sviluppo del mercato del lavoro e la formazione fungono da propulsore in ampie zone dell'Unione europea.</p>
      <p sl="de">Servono strutture chiare e semplici per i progetti interregionali. A fronte delle differenze tra le norme nazionali che si applicano ai partner dei progetti, si complica la cooperazione e l'attuazione di progetti sostenibili specifici. La richiesta contenuta nella relazione Pieper, volta ad estendere la percentuale della cooperazione interregionale, l'obiettivo 3, al 7 per cento, segna un passo importante e la sostengo risolutamente.</p>
    </intervention>
    <intervention id="4-100-000" speaker_id="96976" name="Luís Paulo ALVES" is_mep="True" mode="spoken" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Signor Presidente, la politica di coesione è un settore politico fondamentale per il futuro del progetto europeo. Per funzionare, l'istituzione di un'area comune con un mercato interno e una moneta unica comporta un certo livello di convergenza tra gli Stati membri e le loro regioni. Le attuali disparità in termini di competitività e di asimmetrie di sviluppo hanno inevitabilmente indebolito l'Europa, provocando la crisi che ha investito l'euro. Per tale ragione, a fronte dell'impellente necessità di convergenza, ci vuole assolutamente un robusto bilancio di coesione, che non può essere indebolito per finanziare altre politiche. Per poter fare di più, l'Unione europea deve avere di più, cosa che può essere realizzata incrementando il bilancio, invece di ridurre le risorse disponibili per la coesione, anche se di poco.</p>
      <p sl="pt">Pertanto le chiedo, signor Commissario, se c'è il rischio che, senza aumentare il bilancio dell'Unione, la creazione di un fondo per le infrastrutture e le nuove politiche sull'innovazione – che saranno collegate alla coesione e allo sviluppo regionale, che sostegno – diventino un cavallo di Troia nel bilancio di coesione.</p>
    </intervention>
    <intervention id="4-101-000" speaker_id="23787" name="Czesław Adam SIEKIERSKI" is_mep="True" mode="spoken" nationality="Poland" birth_date="08-10-1952" birth_place="Stopnica" p_group="Group of the European People's Party (Christian Democrats)" m_state="PL">
      <p sl="pl">Signor Presidente, la politica di coesione svolge un ruolo importante, favorendo lo sviluppo delle regioni – regioni in cui sono presenti aree rurali e aree urbane – creando un'unità. È un fatto che le aree urbane esercitano un'influenza importante sull'accelerazione dello sviluppo regionale. Esse devono avere il supporto necessario nell'adempimento di questo ruolo. Però, dobbiamo altresì adoperarci per garantire uno sviluppo equilibrato delle aree urbane e rurali.</p>
      <p sl="pl">Tengo a far presente che la politica di coesione non è molto visibile nelle aree rurali, nonostante le dichiarazioni che sono state rese in proposito. Bisogna stanziare dei fondi per lo sviluppo rurale nell'ambito della politica di coesione, poiché il secondo pilastro della politica agricola comune si sta dirigendo verso il processo ambientale, le tematiche dell'ambiente, lo sviluppo agricolo e la produzione alimentare. Però, mancano i fondi per lo sviluppo delle imprese e delle infrastrutture tecniche e sociali nelle zone rurali, un intervento che rientra nel ruolo della politica di coesione. La costruzione dell'infrastruttura tecnica è fondamentale per lo sviluppo, ma non possiamo dimenticare lo sviluppo delle imprese e dell'infrastruttura sociale, la scienza e la ricerca, che influiscono in maniera decisiva per creare uno sviluppo moderno, intelligente ed innovativo.</p>
    </intervention>
    <intervention id="4-102-000" speaker_id="39711" name="Victor BOŞTINARU" is_mep="True" mode="spoken" nationality="Romania" birth_date="17-05-1952" birth_place="Valea Mare" p_group="Group of the Progressive Alliance of Socialists and Democrats in the European Parliament - Vice" m_state="RO">
      <p sl="ro">Signor Presidente, il dibattito di oggi rappresenta la migliore argomentazione a riprova della necessità di una politica di coesione robusta e ben finanziata nel futuro quadro finanziario.</p>
      <p sl="ro">Mi ha ispirato molto l'eccellente intervento dell'onorevole Hübner, la presidente della nostra commissione, e dall'eccellente relazione dell'onorevole Theurer in merito alle lezioni da trarre sulla capacità di assorbimento. Signor Commissario, le chiedo quindi, da una prospettiva europea del futuro ciclo di finanziamento, in che modo la Romania, un paese con un tasso di assorbimento tra i più bassi, può impegnarsi verso la cosiddetta riforma, che non ha nulla a che vedere con la riforma regionale, in assenza di uno studio sul'impatto, senza nemmeno una tornata di consultazioni con la direzione generale per la politica regionale (la quale ha appreso la notizia dalla stampa) e senza consultazioni con gli attori politici, gli attori locali e la società civile. Siffatto approccio, infatti, pregiudica l'intera stabilità e la prevedibilità del progetto.</p>
    </intervention>
    <intervention id="4-103-000" speaker_id="96780" name="Monika HOHLMEIER" is_mep="True" mode="spoken" nationality="Germany" birth_date="02-07-1962" birth_place="München" m_state="DE">
      <p sl="de">Signor Presidente, mi preme mettere in luce due punti in relazione alla politica di coesione e alla politica regionale. In primo luogo desidero parlare della polemica sulla cosiddetta categoria intermedia, che si gioca essenzialmente sul piano nazionale. Dobbiamo assolutamente tener conto dei seguenti argomenti in relazione a questa discussione. La politica regionale e la politica sullo sviluppo economico devono offrire un sistema di incentivi affinché le regioni interessate possano svilupparsi. Se il sistema viene allestito in modo tale da provocare una dipendenza dalla continuità dei sussidi, senza prevedere alcuno sforzo da parte delle regioni per ottenere le risorse necessarie, tale categoria intermedia sarebbe una catastrofe su tutta la linea, poiché sarà sempre motivo di discussione e non ha alcuna ragion d'essere. Però, credo che sia opportuno fa confluire le regioni dell'obiettivo 1 che non rientrano più in questa categoria affinché possano continuare a ricedere un sostegno su base continuativa. È altresì opportuno che le regioni alle prese con difficoltà finanziarie ed economiche per motivi specifici siano altresì ammissibili al sostegno. Non vogliamo però favorire una mentalità fondata su sussidi continui, vogliamo invece offrire aiuto e sostegno alle regioni che ne hanno bisogno.</p>
    </intervention>
    <intervention id="4-104-000" speaker_id="96823" name="Petru Constantin LUHAN" is_mep="True" mode="spoken" nationality="Romania" birth_date="19-03-1977" birth_place="Jud. Suceava" p_group="Group of the European People's Party (Christian Democrats)" m_state="RO">
      <p sl="ro">Signor Presidente, la politica di coesione è senz'altro fondamentale per lo sviluppo dell'Unione europea. La sua struttura soggiace alla competitività europea. Le regioni devono continuare ad essere supportate in modo da poter conseguire l'obiettivo della coesione economica e sociale. Deve essere erogato un sostegno finanziario, tenendo conto principalmente del PIL regionale.</p>
      <p sl="ro">Ai comuni cittadini deve essere garantito l'accesso alle infrastrutture sociali, educative, sanitarie e di trasporto. In questo modo, potremo favorire le azioni per lo sviluppo economico, assicurando un tenore di vita elevato in modo che i cittadini rimangano nei propri paesi in Europa.</p>
      <p sl="ro">Onorevoli colleghi, le PMI sono fondamentali per stimolare la competitività economica. Devono ricevere un maggiore incoraggiamento mediante una maggiore flessibilità nelle norme sull'accesso ai fondi e mediante la promozione di tali opportunità.</p>
      <p sl="ro">Pertanto l'accesso equo alle infrastrutture e servizi di qualità insieme al sostegno per le PMI devono essere i principi guida fondamentali nella struttura della politica di sviluppo regionale. È questa la strada per conseguire la competitività globale.</p>
    </intervention>
    <intervention id="4-105-000" speaker_id="96811" name="Rosa ESTARÀS FERRAGUT" is_mep="True" mode="spoken" nationality="Spain" birth_date="21-10-1965" birth_place="Valldemossa" m_state="ES">
      <p sl="es">Signor Presidente, la politica di coesione ha senz'altro contributo ad innalzare la produttività in tutte le regioni dell'Unione europea e ad eliminare le disparità regionali. Senz'altro è stata fondamentale per tutti i cittadini e sta contribuendo – e continuerà a contribuire – a combattere la crisi economica e finanziaria che affligge l'Europa. Per tale ragione la quinta relazione sulla coesione risulta particolarmente puntuale.</p>
      <p sl="es">Sono tre le idee principali che intendo illustrare. In primo luogo il prodotto interno lordo dovrebbe essere integrato da altri indicatori forniti dalle autorità nazionali e regionali. In secondo luogo deve essere introdotta la categoria intermedia affinché tutte le regioni che non rientrano nella convergenza e che non riescono a conseguire la competitività possano essere trattate allo stesso modo, in circostanze analoghe, e quindi queste regioni non dovranno subire un cambiamento repentino. In terzo luogo bisogna rafforzare l'obiettivo 3.</p>
      <p sl="es">Desidero avanzare due richieste. La distanza massima di 150 chilometri deve essere abolita in modo da consentire a molte regioni, ad esempio, le isole Baleari, di accedere alla cooperazione transfrontaliera. Secondariamente la relazione afferma che le lingue di lavoro dell'Unione sono il francese, l'inglese e il tedesco. Non è così. Le 23 lingue dell'UE sono un elemento di ricchezza e di diversità.</p>
    </intervention>
    <intervention id="4-106-000" speaker_id="96861" name="Nadezhda NEYNSKY" is_mep="True" mode="spoken" nationality="Bulgaria" birth_date="09-08-1962" birth_place="Sofia" p_group="Group of the European People's Party (Christian Democrats)" m_state="BG">
      <p sl="bg">Signor Presidente, porgo le mie congratulazioni ai relatori per il lavoro che hanno svolto su questa materia particolarmente importante.</p>
      <p sl="bg">In qualità di politico bulgaro, seguo con un interesse speciale gli sviluppi sulla categoria intermedia delle regioni beneficiarie, che dovrebbe essere introdotta nel quadro del bilancio per il periodo 2013-2020.</p>
      <p sl="bg">Come è stato enfatizzato in diverse occasioni oggi, anche nel corso del dibattito, la questione deve essere ulteriormente discussa, poiché, al momento, si sta insinuando il presupposto per nuove divisioni ed esclusioni nel trattamento delle singole regioni, il che è contrario al principio europeo di solidarietà. La categoria intermedia contraddice il principio di convergenza delle regioni europee il cui sviluppo è al di sotto della media UE. Non si capisce bene quale base sia stata usata per identificare la soglia del 75-90 per cento o il motivo per cui, ad esempio, non sia stata creata una categoria per le regioni particolarmente sottosviluppate.</p>
      <p sl="bg">Voterò sulla base della proposta del relatore sul paragrafo 34, esprimendo delle riserve sul riferimento alle regioni che ricadono entro questi limiti. Voterò inoltre a favore dell'emendamento 5 sui criteri chiari e rigorosi, che consideriamo importantissimi per evitare difficoltà nell'attuazione del nuovo quadro.</p>
    </intervention>
    <intervention id="4-107-000" speaker_id="photo_generic" name="Johannes Hahn" is_mep="True" mode="spoken">
      <p sl="de">membro della Commissione. – Signor Presidente, onorevoli deputati, prima di tutto vi ringrazio per l'impegno che avete dimostrato in questo esaustivo dibattito in cui vi sono stati numerosi interventi. Tale partecipazione comprova la necessità di affrontare nei dettagli le questioni connesse alla politica regionale e alla politica di coesione. Vorrei cominciare da un elemento che reputo molto importante. Per quanto concerne la tempistica dell'Assemblea, ed è un aspetto che anch'io apprezzo molto, il Parlamento deve avere la possibilità di formarsi un'opinione dettagliata e composita prima della pubblicazione delle proposte di regolamento affinché il suo parere possa trovarvi espressione. Per tali ragioni faccio appello alla vostra comprensione a questo punto, in quanto ora non sono in grado di presentare proposte complessive per iscritto, le quali infatti devono basarsi, in particolare, sulle relazioni che sono state presentate poc'anzi.</p>
      <p sl="de">È molto importante assegnare una maggiore enfasi alla qualità del lavoro con le regioni, soprattutto quando si pensa ad alcuni paesi che sono alle prese con veri e propri problemi strutturali. In questi casi non possiamo limitarci allo stanziamento delle risorse e all'identificazione degli obiettivi, ma dobbiamo altresì contribuire alla definizione dei programmi per l'identificazione degli obiettivi, prestando un'assistenza per la formazione di raggruppamenti nelle singole regioni e nelle sottoregioni al fine di generare una crescita economica sostenibile.</p>
      <p sl="de">A rischio di ripetere quanto hanno già affermato alcuni oratori, tengo a sottolineare che la nostra proposta conterrà un capitolo distinto sulla governance multilivello, in cui sarà espressa la nostra posizione e in cui si chiederà a tutti gli interlocutori di cooperare nella stesura dei programmi operativi nelle regioni. A questo punto mi rivolgo a quanti rivestono posizioni di responsabilità nelle regioni affinché garantiscano che le amministrazioni locali siano coinvolte. Infatti, come molti di voi, ho sentito lamentele dalle regioni, in quanto le autorità nazionali non sarebbero coinvolte, mentre le amministrazioni locali lamentano che il livello regionale non le coinvolge.</p>
      <p sl="de">Se guardiamo all'idea di titolarità, che è stata già menzionata diverse volte, è certamente necessario che tutti voi prestiate un aiuto. Si parla molto di semplificazione, anche in maniera eccessiva, e per noi è una sfida. Tuttavia, la semplificazione non può essere solo sinonimo di un allentamento dei controlli. Dobbiamo avvalerci di mezzi idonei per cercare di semplificare la nostra attività. Ripongo molte speranze nel lavoro del Commissario Barnier nel settore degli appalti pubblici al fine di semplificare il processo mediante maggiori procedure di standardizzazione volte a ridurre il margine di errore e a rendere quindi un contributo fattivo alla semplificazione. Dobbiamo fare la nostra parte in questo ambito, presentando ulteriori proposte, ad esempio, sugli importi complessivi. Anche in questo caso gli Stati membri devono seguire le nostre indicazioni.</p>
      <p sl="de">Un oratore ha proposto di scindere il Fondo strutturale europeo dalla famiglia dei fondi strutturali, ma non abbiamo in animo alcun progetto di questo genere. Molte delle misure che devono essere prese riguardo alle aree rurali devono rientrare anche nel Fondo per lo sviluppo rurale, il cui scopo non è solo quello di sostenere gli agricoltori, ma anche di sostenere le zone rurali visto che esistono diversi attori e partecipanti nel settore. Anche in questo caso bisogna conseguire un migliore coordinamento tra i vari fondi, ed è questo l'obiettivo generale del quadro strategico congiunto.</p>
      <p sl="de">La condizionalità ci deve aiutare ad innalzare la qualità del nostro lavoro. Oggi si è parlato molto dalla categoria transitoria, e le osservazioni sono state per lo più adeguate e importanti. In sintesi, si tratta di assicurare un aiuto alle regioni che non arrivano ancora alla media europea. È questa la funzione essenziale della politica regionale. Il nocciolo della questione è il seguente: bisogna contribuire alla crescita in termini qualitativi e quantitativi, garantendo il conseguimento degli obiettivi di Europa 2020, ad esempio, nel settore dell'energia, del cambiamento climatico, dell'innovazione, della ricerca, dell'educazione e della formazione, dell'occupazione e nella campagna contro la povertà. Desidero ringraziare tutti per questo dibattito altamente impegnato e anche per l'enorme sostegno che l'Assemblea ha mostrato per le nostre politiche.</p>
    </intervention>
    <intervention id="4-108-000" speaker_id="28178" name="Miroslav MIKOLÁŠIK" is_mep="True" mode="spoken" role="relatore" nationality="Slovakia" birth_date="11-09-1952" p_group="Group of the European People's Party (Christian Democrats)" m_state="SK">
      <p sl="en">Signor Presidente, l'attuazione dei programmi si configura come un processo continuativo e dinamico che può essere influenzato attraverso l'identificazione dei difetti generali e nelle aree in cui devono essere apportate delle riforme.</p>
      <p sl="en">In questo contesto la relazione strategica, in quanto strumento nuovo, incrementa la responsabilità nella realizzazione degli obiettivi politici e mostra che la politica di coesione deve interessare tutte le regioni europee e le sfide sociali al fine di conseguire una crescita intelligente, sostenibile ed inclusiva nell'intera unione europea.</p>
      <p sl="en">La politica di coesione poggia sulla buona governance a livello europeo, nazionale, regionale e locale. La cooperazione positiva a tutti i livelli è tanto auspicabile quanto la semplificazione dell'intero processo. I fondi non devono ovviamente rimanere inutilizzati a causa della burocrazia superflua o delle norme e procedure troppo onerose. Una politica di coesione ben finanziata deve essere più vicina ai cittadini e deve continuare ad essere indirizzata a tutte le regioni dell'Unione europea e a tutte le sfide sociali, sia aiutando i più poveri a recuperare i ritardi che realizzando una crescita intelligente, sostenibile ed inclusiva in tutta l'Unione europea.</p>
      <p sl="en">La relazione strategica 2010 costituisce un forte incentivo per migliorare l'attuale messa in atto dei programmi della politica di coesione. Essa incoraggia altresì gli Stati membri a correggere i ritardi nelle inchieste giudiziarie sui fondi UE e a sviluppare piani d'azione più efficienti per conseguire i risultati attesi. Pertanto, spero che l'esito del voto di oggi sulla relazione strategica 2010 si faccia portatore di tale messaggio agli Stati membri e alla Commissione.</p>
    </intervention>
  </section>
  <section id="creitem6" title="6. Benvenuto">
    <intervention id="4-110-000" speaker_id="23707" is_mep="True" mode="spoken" role="Presidente" name="Libor ROUČEK" nationality="Czechia" birth_date="04-09-1954" birth_place="Kladno" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="unknown">Ho il piacere di informarvi che i membri di una delegazione dell’Assemblea nazionale della Mauritania hanno preso posto nella galleria ufficiale. Vorrei dare un caloroso benvenuto alla delegazione guidata da El Arbi Ould Sidi Ali, che si trova qui per incontrare alcuni deputati al Parlamento europeo.</p>
      <p sl="unknown">Benvenuti, ancora una volta, a Bruxelles e al nostro Parlamento.</p>
      <p sl="unknown">Le relazioni tra Unione europea e Mauritania rivestono una grande importanza per il Parlamento europeo. Sono convinto che il produttivo dialogo tra i deputati al Parlamento europeo e i membri del parlamento mauritano possa contribuire a migliorare le relazioni tra l’UE e la Mauritania, nonché a sviluppare nuove aree di cooperazione.</p>
    </intervention>
  </section>
  <section id="creitem7" title="7. Quinta relazione sulla coesione e strategia per la politica di coesione dopo il 2013 - Attuazione dei programmi relativi alla politica di coesione 2007-2013 - Agenda urbana europea e il suo futuro nel quadro della politica di coesione - Obiettivo 3: la futura agenda della cooperazione transfrontaliera, transnazionale e interregionale - Maggiore efficacia del FESR e degli altri Fondi strutturali (seguito della discussione)">
    <intervention id="4-112-000" speaker_id="23707" is_mep="True" mode="spoken" role="Presidente" name="Libor ROUČEK" nationality="Czechia" birth_date="04-09-1954" birth_place="Kladno" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="unknown">L’ordine del giorno reca il seguito della discussione sulle relazioni sulla politica di coesione.</p>
    </intervention>
    <intervention id="4-113-000" speaker_id="28323" name="Oldřich VLASÁK" is_mep="True" mode="spoken" role="relatore" nationality="Czechia" birth_date="26-11-1955" birth_place="Hradec Králové" p_group="European Conservatives and Reformists Group" m_state="CZ">
      <p sl="cs">Signor Presidente, vorrei innanzi tutto ringraziare tutti gli onorevoli colleghi per l’eccellente cooperazione e per la discussione estremamente costruttiva. Desidero concludere con due commenti piuttosto provocatori sulla discussione nel suo insieme.</p>
      <p sl="cs">I Fondi strutturali furono istituiti principalmente per livellare le differenze tra le singole regioni e vanno, quindi, destinati in particolare alle aree più arretrate dell’UE, ovvero l’obiettivo 1 “Convergenza”. Da un lato, le regioni più ricche ne trarranno beneficio grazie all’aumento delle opportunità di mercato per i loro prodotti e servizi; dall’altro lato, dovremmo rifiutare ogni proposta tesa a incoraggiare gli investimenti nelle regioni dell’obiettivo 2 o a creare una forte categoria transitoria di regioni prive di competenze finanziarie. Non vedo alcun motivo per l’infinita ridistribuzione del denaro dai ricchi ai ricchi. Ritengo, tuttavia, che un meccanismo di transizione specifico tra gli obiettivi 1 e 2 costituisca uno strumento opportuno .</p>
      <p sl="cs">In secondo luogo, ritengo sia vitale porre fine alle distorsioni di mercato causate dai fondi. Il fatto che un imprenditore ottenga un sussidio per la costruzione di una fabbrica, mentre un altro ne è escluso, porterà, com’è logico, a una distorsione del mercato. Il secondo imprenditore dovrà includere le spese di costruzione dello stabilimento nel prezzo del prodotto che vende e praticherà prezzi più elevati oppure avrà minori profitti. Sarebbe molto meglio se gli unici beneficiari finali fossero gli enti dell’amministrazione pubblica, in altre parole lo Stato, le regioni, le prefetture, le città e i villaggi, che investirebbero i fondi in misure per la crescita. È chiaro, a mio parere, che un cambiamento così radicale è impossibile; è tuttavia possibile tentare per lo meno di muoversi in questo senso e compiere un piccolo passo in questa direzione. Parafrasando le parole di Neil Armstrong, sarebbe un piccolo passo per i fondi europei, ma un grande passo per l’economia europea.</p>
    </intervention>
    <intervention id="4-114-000" speaker_id="96746" name="Marie-Thérèse SANCHEZ-SCHMID" is_mep="True" mode="spoken" role="relatore" nationality="France" birth_date="15-11-1957" birth_place="Perpignan" p_group="Group of the European People's Party (Christian Democrats)" m_state="FR">
      <p sl="fr">Signor Presidente, al momento l’Europa è in crisi: sono in corso una crisi finanziaria, una crisi macroeconomica, una crisi sociale e una crisi morale. I cittadini percepiscono l’Europa come un nemico che crea norme e impone drastiche misure di austerità. Non vedono l’impegno dell’Unione per investire, sostenere la crescita, integrare chi ha meno opportunità e ovviare agli squilibri di sviluppo tra le regioni.</p>
      <p sl="fr">A breve voteremo il pacchetto sulla governance economica, che delinea misure responsabili al fine di rispettare il Patto di stabilità e crescita, risanare le finanze pubbliche e permettere alla crescita di riavviarsi. La politica di coesione costituisce il secondo pilastro su cui la crescita deve fare affidamento, una crescita sostenibile, intelligente e inclusiva.</p>
      <p sl="fr">La governance economica e la politica di coesione sono due facce della stessa medaglia ed è importante precisare che non possono fare a meno l’una dell’altra. Per questo dobbiamo lottare per difendere questa politica e il suo bilancio e per convincere gli Stati membri che la politica regionale non è un lusso, ma una necessità.</p>
      <p sl="fr">Nei negoziati sul bilancio per il prossimo periodo di programmazione la posta in gioco è molto elevata. Dobbiamo continuare ad agire a favore di una politica di coesione europea che sia integrata e ambiziosa, più semplice e visibile, che incoraggi la cooperazione territoriale e che sia diretta equamente a tutte le regioni.</p>
      <p sl="fr">Sostengo fermamente la proposta presentata nella relazione Pieper, che prevede la creazione di una categoria intermedia per le regioni con un PIL compreso tra il 75 e il 90 per cento della media dell’UE, permettendo in questo modo a molte regioni che devono affrontare problemi strutturali di crescita di ricevere un trattamento equo ed equilibrato.</p>
      <p sl="fr">Inoltre, vorrei insistere ancora una volta sull’importanza di sviluppare la cooperazione territoriale europea. Si tratta della rappresentazione concreta della massima di Robert Schuman: “l’Europa non potrà farsi in una sola volta, né sarà costruita tutta insieme; essa sorgerà da realizzazioni concrete che creino anzitutto una solidarietà di fatto”. Tale massima era vera 60 anni fa e continua a esserlo ancora oggi.</p>
    </intervention>
    <intervention id="4-115-000" speaker_id="97008" name="Georgios STAVRAKAKIS" is_mep="True" mode="spoken" role="relatore" nationality="Greece" birth_date="13-10-1954" birth_place="Christos Ierapetras" p_group="Group of the Progressive Alliance of Socialists and Democrats in the European Parliament" m_state="GR">
      <p sl="el">Signor Presidente, vorrei fare i miei complimenti ai relatori per le loro relazioni, che ci danno oggi l’opportunità di discutere delle dimensioni fondamentali della futura politica di coesione e di esprimere le nostre principali posizioni in merito. Desidero comunque commentare la relazione dell’onorevole Pieper, per la quale sono stato relatore ombra, poiché delinea in modo dettagliato le posizioni del Parlamento europeo sull’architettura post 2013 necessaria alla politica di coesione.</p>
      <p sl="el">Vorrei sottolineare che le principali posizioni del Parlamento europeo sono già state formulate e approvate dalla plenaria in un apposito capitolo della risoluzione sulla futura prospettiva finanziaria dell’Unione europea per quanto riguarda la politica di coesione. Su tali posizioni non dovremmo permettere alcuna concessione.</p>
      <p sl="el">La futura politica di coesione deve essere dotata di un bilancio adeguato, affinché possa rispondere in modo efficace alle nuove sfide, sostenere tutte le regioni dell’Unione europea (con un’enfasi particolare, come sempre, per le regioni con i maggiori problemi in termini di sviluppo), includere obiettivi tematici e, nel contempo, una certa flessibilità, basarsi su regole il più possibile semplificate e standardizzate tra i suoi fondi e garantire che tutti i cittadini dell’Unione possano godere dei suoi vantaggi, anche nelle regioni ultraperiferiche, insulari o di montagna dell’Unione europea.</p>
      <p sl="el">Infine, per quanto riguarda nello specifico la proposta di creare una categoria di sostegno intermedia (peraltro sempre sostenuta da me, dal mio gruppo politico, nonché da un’ampia maggioranza del Parlamento), vorrei sottolineare il mio pieno accordo con il parere espresso oggi dal Commissario Hahn. La creazione di questa categoria è del tutto giustificata e vogliamo che il futuro sistema di sostegno regionale tratti le regioni che si trovano nello stesso livello di sviluppo in modo equo, semplificato e trasparente. Dobbiamo inviare un messaggio chiaro: l’Unione europea guarda oltre le statistiche, in particolare nell’attuale crisi economica.</p>
    </intervention>
    <intervention id="4-116-000" speaker_id="23707" is_mep="True" mode="spoken" role="Presidente" name="Libor ROUČEK" nationality="Czechia" birth_date="04-09-1954" birth_place="Kladno" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="unknown">La discussione congiunta è chiusa.</p>
      <p sl="unknown">La votazione si svolgerà a breve.</p>
      <a text="(La seduta, sospesa alle 11.45, riprende alle 11.50)"/>
      <p sl="unknown">Dichiarazioni scritte (articolo 149 del regolamento)</p>
    </intervention>
    <intervention id="4-117-000" speaker_id="38610" name="Slavi BINEV" is_mep="True" mode="written" nationality="Bulgaria" birth_date="10-12-1965" birth_place="Sofia" p_group="Non" m_state="BG">
      <p sl="bg">Signor Presidente, anche migliorare il clima degli affari fa parte della politica di coesione, ma per questo è necessario un sistema giudiziario che funzioni in modo efficiente. è evidente la mancanza d’azione da parte dell’autorità legislativa in merito alle modifiche estremamente urgenti del sistema giudiziario. Nei confronti dei nostri partner europei abbiamo l’obbligo di intraprendere in quest’ambito riforme di ampio respiro, che affrontino in modo adeguato le numerose cause nei tribunali bulgari, in particolare quelle relative alla corruzione ad alti livelli e ai suoi indizi. Le numerose valutazioni negative, nel loro insieme, da parte della Commissione europea e dei tribunali europei in merito alle riforme del sistema giudiziario e alla diffusione della corruzione non hanno modificato l’atteggiamento di criminale negligenza del governo nei confronti di ogni tipo di riforma del settore. Perché chi ha il potere di introdurre modifiche al diritto non lo fa, ma giustifica al contempo i propri errori con la mancanza di riforme? Perché si tutela l’applicazione di due pesi e due misure? Chi trae vantaggi dal ritardare le riforme? È sconvolgente che nel XXI secolo in Bulgaria i cittadini non abbiano la possibilità di presentare un reclamo individuale di fronte alla Corte costituzionale, un diritto che è dato per scontato dai cittadini tedeschi, ad esempio. Perché i giudici dei più alti gradi vengono eletti in modo estremamente incerto e oscuro e perché permangono gravi dubbi circa l’interferenza dell’esecutivo?</p>
    </intervention>
    <intervention id="4-118-000" speaker_id="96681" name="Vilija BLINKEVIČIŪTĖ" is_mep="True" mode="written" nationality="Lithuania" birth_date="03-03-1960" birth_place="Linkuva" m_state="LT">
      <p sl="lt">Nel prepararci al nuovo periodo finanziario post 2013 dobbiamo avanzare proposte specifiche per la prospettiva finanziaria dell’Unione europea (2014-2020), con un unico quadro strategico che garantisca il perseguimento degli obiettivi della politica di coesione dell’UE e l’efficacia dei Fondi strutturali. In questo difficile periodo, per superare le conseguenze della crisi economica e finanziaria, abbiamo l’opportunità di impiegare i futuri negoziati sul quadro finanziario pluriennale per raggiungere una governance e un’applicazione più efficaci dei Fondi strutturali e dei programmi dell’UE.</p>
      <p sl="lt">La Commissione europea dovrebbe incrementare l’assistenza tecnica offerta agli Stati membri, agli organi governativi regionali e locali e organizzare più attività formative a loro dedicate, al fine di ampliare le loro capacità e la loro conoscenza delle regole applicate per gestire le questioni legate all’attuazione. Gli stessi Stati membri, inoltre, dovrebbero dare la priorità agli investimenti nella capacità istituzionale e semplificare le disposizioni amministrative al fine di ridurre l’onere burocratico.</p>
      <p sl="lt">Concordo con l’invito del Parlamento alla Commissione di elaborare un manuale europeo sulla governance multilivello e incoraggio gli Stati membri a seguirlo, prendendo in considerazione gli specifici obiettivi locali e regionali, ad ampliare l’applicazione delle misure di governance della politica di coesione (ovvero la programmazione, il finanziamento e l’esecuzione sulla base di partenariati nazionali, regionali e locali) e applicarle ai fondi inclusi nel quadro strategico comune pianificato, con l’obiettivo di garantire una maggiore efficienza della spesa pubblica.</p>
    </intervention>
    <intervention id="4-118-500" speaker_id="96826" name="Tamás DEUTSCH" is_mep="True" mode="written" nationality="Hungary" birth_date="27-07-1966" birth_place="Budapest" m_state="HU">
      <p sl="it">Signor Presidente, la politica di coesione ha dimostrato di essere indispensabile, efficiente e flessibile nel contrastare la crisi. Contribuisce inoltre in modo significativo al raggiungimento degli obiettivi di Europa 2020, sebbene sia importante notare che la politica di coesione costituisce soltanto uno degli strumenti per il raggiungimento di tali obiettivi e ogni settore politico deve contribuire in misura adeguata al successo della nuova strategia per la crescita dell’Unione europea. Vorrei sottolineare che negli ultimi anni il tasso d’errore è diminuito considerevolmente e che la maggior parte degli errori derivano da settori esterni alla politica di coesione (ad esempio gli appalti pubblici). Il finanziamento della politica di coesione non va ridotto, perché vi sono ancora squilibri che solo questa politica è in grado di affrontare. Le regioni più povere necessitano di maggiore sostegno, ma in cambio dovrebbero dar prova di maggiore efficienza. Al contempo, è importante che le condizioni applicate nel settore della politica regionale siano legate ad ambiti che la politica di coesione può influenzare e gli Stati membri non dovrebbero essere obbligati a introdurre riforme sostanziali a livello sociale ed economico nel nome della condizionalità. La semplificazione del sistema di regolamentazione, al momento estremamente complicato, un’interpretazione uniforme delle norme e degli obblighi, la coerenza a livello legislativo e una chiara suddivisione delle responsabilità sono elementi fondamentali per aumentare l’efficienza della politica di coesione. Quest’ultima non è una politica di aiuto, ma riguarda piuttosto investimenti per l’allineamento di aree meno sviluppate, che avranno conseguenze positive anche per le regioni più ricche grazie a un aumento della domanda.</p>
    </intervention>
    <intervention id="4-119-000" speaker_id="34249" name="Filiz HYUSMENOVA" is_mep="True" mode="written" nationality="Bulgaria" birth_date="10-06-1966" birth_place="Silistra" p_group="Group of the Alliance of Liberals and Democrats for Europe - Vice" m_state="BG">
      <p sl="bg">La politica di coesione è vitale per eliminare le disparità tra le regioni europee, superare la crisi e raggiungere una crescita intelligente, sostenibile e inclusiva. raggiunto Nonostante i risultati già ottenuti, in alcune regioni lo sviluppo è ancora molto lento; da questo deriva la necessità di ulteriori misure, meglio ponderate e che perseguano una riduzione degli squilibri economici e sociali in Europa e la lotta alla povertà e all’esclusione sociale. Per aumentare l’efficacia della politica di coesione è necessaria una migliore interazione tra i Fondi strutturali, nonché un migliore coordinamento con gli altri strumenti finanziari e l’assistenza interna. Rendere sufficientemente flessibili i programmi operativi avrebbe un ruolo chiave nel garantirne la maggiore pertinenza possibile alle condizioni circostanti. Dobbiamo muoverci verso la riduzione degli oneri amministrativi per i beneficiari, anche attraverso un più ampio uso delle opportunità offerte dall’eGovernment , e verso il consolidamento del ruolo delle autorità locali e regionali e dei partner socio-economici. In conclusione, vorrei sottolineare che, al fine di raggiungere una vera coesione sociale, economica e territoriale e garantire che ogni cittadino europeo viva e lavori in un luogo adatto, l’ammontare dei fondi per la politica di coesione nel prossimo periodo di programmazione dovrà essere come minimo pari a quello del periodo in corso.</p>
    </intervention>
    <intervention id="4-120-000" speaker_id="28424" name="Tunne KELAM" is_mep="True" mode="written" nationality="Estonia" birth_date="10-07-1936" birth_place="Taheva" p_group="Group of the European People's Party (Christian Democrats)" m_state="EE">
      <p sl="et">Signor Presidente, in futuro, la politica di coesione dell’Unione europea dovrà mostrare più coraggio nel dedicare maggiore attenzione alle strategie macroregionali, come quella per il Mar Baltico o per la regione del Danubio, rispetto a quanto fatto sinora. Le strategie macroregionali sono in grado di trarre benefici dal potenziale transnazionale, migliorare la cooperazione tra diversi livelli di governo, impiegare un approccio comune per la risoluzione di problemi condivisi e aumentare la competitività regionale e la capacità di creare innovazione. Nel definire la politica di coesione per il periodo futuro è necessario specificare più chiaramente le modalità per applicare le strategie macroregionali in futuro, il loro ruolo e la loro posizione nell’ambito della politica di coesione, nonché le modalità di finanziamento nel prossimo periodo. È importante esaminare le strategie macroregionali nel contesto dell’obiettivo di coesione territoriale europea previsto dal trattato di Lisbona e dal piano di sviluppo territoriale dell’UE per il 2020. La Commissione europea deve fornire agli Stati membri linee guida più precise, quali indicazioni in merito a particolari comportamenti o settori di rilevanza macroregionale: i corridoi dei trasporti, la libera circolazione dei servizi e le questioni ambientali, ad esempio. Attraverso un migliore coordinamento dei meccanismi di sostegno esistenti sarà possibile ottenere un utilizzo più mirato dei Fondi strutturali europei senza la necessità di aumentare lo stanziamento di risorse per i settori di cooperazione interregionale. Ritengo sia estremamente importante prevedere risorse aggiuntive per il coordinamento delle strategie macroregionali e incrementare le sinergie cooperative. Il coordinamento richiede continui miglioramenti e la responsabilità degli Stati membri in quest’ambito va senza dubbio ampliata.</p>
    </intervention>
    <intervention id="4-121-000" speaker_id="96785" name="Lena KOLARSKA-BOBIŃSKA" is_mep="True" mode="written" nationality="Poland" birth_date="03-12-1947" birth_place="Praga" p_group="Group of the European People's Party (Christian Democrats)" m_state="PL">
      <p sl="pl">Signor Presidente, la politica di coesione è il migliore esempio di solidarietà esistente nell’Unione europea. La Polonia e in particolare le regioni più povere come quella che rappresento, il Voivodato di Lublino, hanno fatto uso di questi fondi per lo sviluppo rapido. È difficile immaginare come sarebbe oggi la nostra regione senza il sostegno dell’UE. È un peccato che vi siano lacune a livello informativo circa gli effetti specifici degli investimenti di questo denaro, perché in realtà dovrebbe essere la valutazione del modo in cui l’intera ragione ha attuato un’ampia gamma di programmi, e non la dei singoli programmi, a indicarci la direzione da seguire nella politica di coesione nei prossimi anni.</p>
      <p sl="pl">La politica di coesione è un pilastro della strategia Europa 2020 e per questo i fondi stanziati per la politica di coesione nel prossimo quadro finanziario comune non dovrebbero essere inferiori rispetto all’importo messo a disposizione nell’attuale periodo di programmazione. Al momento stiamo cercando risorse per nuovi obiettivi che aumenteranno la competitività dell’Europa, ma non dobbiamo permettere che questo vada a discapito delle città e delle regioni. Nelle relazioni della commissione sulle sfide politiche e dell’onorevole Pieper, il Parlamento europeo ha inviato un forte messaggio ai governi degli Stati membri e al Consiglio: non interferite con la politica di coesione.</p>
    </intervention>
    <intervention id="4-122-000" speaker_id="33982" name="Marian-Jean MARINESCU" is_mep="True" mode="written" nationality="Romania" birth_date="11-08-1952" birth_place="Râmnicu Vâlcea" m_state="RO">
      <p sl="ro">Signor Presidente, nella relazione sulla futura strategia per la politica di coesione dopo il 2013, il Parlamento europeo propone una posizione equilibrata, favorevole all’Unione europea. L’Unione continua ad avere bisogno di una politica di coesione forte che sia anche finanziata in modo opportuno e, al contempo, è necessario migliorare il quadro normativo. Tra gli altri requisiti figurano progetti con un grande valore aggiunto europeo, equità, responsabilità e l’impegno da parte degli Stati membri, sulla base di un contratto con la Commissione europea, a utilizzare l’intero importo dei fondi stanziati.</p>
      <p sl="ro">In un periodo di declino economico, sono necessari investimenti per salvaguardare l’occupazione e promuovere lo sviluppo. La politica di coesione riguarda esclusivamente gli investimenti. Per il prossimo esercizio finanziario, il bilancio stanziato per la politica di coesione dovrà essere per lo meno pari all’attuale.</p>
    </intervention>
    <intervention id="4-123-000" speaker_id="96655" name="Monika SMOLKOVÁ" is_mep="True" mode="written" nationality="Slovakia" birth_date="06-10-1956" birth_place="Janovík" p_group="Group of the Progressive Alliance of Socialists and Democrats in the European Parliament" m_state="SK">
      <p sl="sk">Signor Presidente, la politica di coesione dopo il 2013 dovrà continuare a rivestire un ruolo chiave nello sviluppo dell’Europa; deve garantire lo sviluppo delle infrastrutture e ovviare agli squilibri nello sviluppo tra singole regioni, ulteriormente esacerbati dalla crisi finanziaria. L’Europa sta affrontando una disoccupazione su larga scala: al momento vi sono oltre 23 milioni di disoccupati e, tra le altre, la politica di coesione può contribuire anche alla creazione di nuovi posti di lavoro. Credo nessun deputato al Parlamento europeo dubiti della necessità della politica di coesione dopo il 2013. Le questioni relative all’uso efficiente dei fondi, alla trasparenza e al miglioramento del processo in generale, nonché alla redditività degli investimenti, stanno diventando estremamente attuali. I successi della politica di coesione sono quantificabili e i cittadini europei li notano e li approvano. È, pertanto, importante che la politica di coesione riceva sufficienti fondi quando il quadro finanziario pluriennale sarà approvato. Investire nello sviluppo regionale significa investire nel futuro e nello sviluppo dell’Unione europea.</p>
    </intervention>
    <intervention id="4-123-002" speaker_id="96803" name="Zbigniew ZIOBRO" is_mep="True" mode="written" nationality="Poland" birth_date="18-08-1970" birth_place="Kraków" p_group="European Conservatives and Reformists Group" m_state="PL">
      <p sl="pl">Signor Presidente, il perseguimento degli obiettivi della politica di coesione europea sta senza dubbio andando nella direzione giusta in molti settori, sebbene sia già possibile trarre alcune lezioni dal progresso compiuto sinora per la definizione delle priorità future della politica di coesione europea. L’utilizzo relativamente limitato dei fondi per le infrastrutture e l’ambiente ha fatto emergere la necessità di una revisione degli strumenti che incoraggiano l’avvio di progetti nel settore.</p>
      <p sl="pl">Questo è particolarmente importante per i paesi dell’Europa orientale, dove la spesa dei fondi stanziati a questo fine è minore rispetto ad altre aree strategiche. È inoltre necessario un maggiore sostegno alla cooperazione transnazionale e transfrontaliera, indispensabile dal punto di vista dello sviluppo e della convergenza europea, nonché per la realizzazione di progetti regionali comuni nel settore delle infrastrutture e dell’ambiente.</p>
      <p sl="pl">Un altro elemento fondamentale è il consolidamento dello sviluppo basato sulle piccole e medie imprese. In quest’ambito dobbiamo non solo stimolare la creazione di nuove imprese, ma anche creare le condizioni adeguate affinché possano sopravvivere sul mercato; da questo emerge la necessità di una maggiore integrazione dei principi dello Small Business Act con la politica di coesione. Riflettere su questi aspetti nell’elaborazione della strategia e della politica di coesione dopo il 2013 può contribuire allo sviluppo duraturo e armonioso dell’Unione europea.</p>
    </intervention>
  </section>
  <section id="creitem8" title="8. Accordo interistituzionale su un registro comune per la trasparenza (firma)">
    <intervention id="4-125-500" speaker_id="23707" is_mep="True" mode="spoken" role="Presidente" name="Libor ROUČEK" nationality="Czechia" birth_date="04-09-1954" birth_place="Kladno" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="unknown">Onorevoli colleghi, vi invito a prendere posto per la firma ufficiale di un accordo molto importante tra il Parlamento europeo e la Commissione europea: il “registro dei lobbisti”. Durante l’ultima sessione plenaria a Strasburgo abbiamo votato la relazione Casini e ora si terrà la firma ufficiale. La votazione si è svolta l’11 maggio 2011.</p>
      <p sl="unknown">Do il benvenuto per la firma ufficiale al ministro Győri e a Maroš Šefčovič, Vicepresidente della Commissione europea, nonché all’onorevole Wallis, Vicepresidente del Parlamento europeo e membro dell’équipe dei negoziatori, al Vicepresidente Durant, al Vicepresidente Wieland e all’onorevole Casini, presidente della commissione per gli affari costituzionali, nonché relatore.</p>
    </intervention>
    <intervention id="4-126-000" speaker_id="photo_generic" name="Enikő Győri" is_mep="True" mode="spoken">
      <p sl="en">Presidente in carica del Consiglio . − Signor Presidente, onorevoli deputati, vorrei leggere la dichiarazione politica del Consiglio sul registro per la trasparenza.</p>
      <p sl="en">“Il Consiglio considera la trasparenza un principio di estrema importanza per l’Unione europea. I trattati prevedono che, al fine di promuovere la buona governance e garantire la partecipazione della società civile, le istituzioni, gli organi, gli uffici e le agenzie dell’Unione operino nel modo più aperto possibile e che le decisioni siano prese garantendo la massima apertura e vicinanza possibile ai cittadini.</p>
      <p sl="en">In linea con queste disposizioni, il Consiglio si impegna ad applicare nella misura più ampia possibile il principio di trasparenza. Riconosce, inoltre, che i cittadini si aspettano che chi agisce a nome loro a livello dell’UE rispetti gli standard più elevati.</p>
      <p sl="en">Il Consiglio accoglie quindi con favore e sostiene l’iniziativa intrapresa dal Parlamento europeo e dalla Commissione per la creazione di un registro comune per la trasparenza.</p>
      <p sl="en">Il Consiglio ritiene che la trasparenza debba essere il principio guida nelle relazioni con i rappresentanti dei gruppi d’interesse e che il registro fornisca un’utile base sulla quale costruire e interagire con questi ultimi in modo aperto, inclusivo e coerente.</p>
      <p sl="en">Il Consiglio è stato invitato ad aderire al registro dal Parlamento europeo e dalla Commissione. Il Consiglio è disposto a prendere in considerazione un proprio ruolo nel contesto del registro e attende con interesse di discutere delle possibili modalità con le altre due istituzioni.”</p>
    </intervention>
    <intervention id="4-127-000" speaker_id="28269" is_mep="True" mode="spoken" role="Presidente" name="Jerzy BUZEK" nationality="Poland" birth_date="03-07-1940" birth_place="Śmiłowice" m_state="PL">
      <p sl="unknown">La soluzione migliore sarebbe che tutte le istituzioni europee avessero lo stesso registro sugli interessi esterni. Vorrei ora invitare gli onorevoli colleghi e il Vicepresidente della Commissione a raggiungermi di fronte al podio per la firma del documento.</p>
    </intervention>
  </section>
  <section id="creitem9" title="9. Varie">
    <intervention id="4-130-500" speaker_id="photo_generic" name="Stavros Lambrinidis" is_mep="True" mode="spoken">
      <p sl="en">Come alcuni di voi sapranno, quattro giorni fa sono stato nominato nuovo ministro degli Esteri della Grecia.</p>
      <a text="(Applausi)"/>
      <p sl="en">Vi ringrazio. La parte interessante di questo incarico è che domenica e lunedì, nel corso del mio primo incontro ufficiale con i miei colleghi ministri degli Esteri dei vostri paesi a Lussemburgo, nessuno mi ha detto “Congratulazioni”, ma tutti mi hanno detto invece “Buona fortuna”.</p>
      <a text="(Si ride e applaude)"/>
      <p sl="en">Volevo semplicemente accomiatarmi. Il Parlamento mi mancherà moltissimo; mi mancheranno tutti gli amici che qui ho trovato. Non credo vi sia posto migliore in Europa per la passione e la compassione che questo Parlamento può generare. Sono estremamente grato e, dal momento che non voglio che i miei ultimi saluti siano in inglese né che vi dimentichiate il greco imparato nell’ultimo anno e mezzo, ecco cosa suggerisco: fatemi ascoltare ancora una volta come diciamo “favorevoli”.</p>
      <a text="(Deputati: “Υπέρ!”)"/>
      <p sl="en">Come diciamo “contrari”?</p>
      <a text="(Deputati: “Κατά!”)"/>
      <p sl="en">Come diciamo “astenuti”?</p>
      <a text="(Deputati: “Αποχή!”)"/>
      <p sl="en">Molto bene! Vorrei che i socialisti e il gruppo GUE dicano “Υπέρ”; PPE ed ECR dite “Κατά”; Verdi e ALDE dite “Αποχή”. È semplice! Ora!</p>
      <a text="(Gruppi S&amp;D e GUE/NGL: “Υπέρ!”; gruppi PPE ed ECR: “Κατά!”; gruppo Verts/ALE e gruppo ALDE: “Αποχή!”)"/>
      <a text="(Vivi applausi)"/>
      <p sl="en">Fantastico. Grazie a tutti.</p>
    </intervention>
    <intervention id="4-131-000" speaker_id="1911" name="Martin SCHULZ" is_mep="True" mode="spoken" nationality="Germany" birth_date="20-12-1955" birth_place="Hehlrath" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">a nome del gruppo S&amp;D . – Signor Presidente, ho chiesto la parola perché sono certo che gli onorevoli colleghi mi comprendono quando dico a nome del mio gruppo, e sono certo che i miei compagni deputati saranno d’accordo, che ti stai assumendo un ruolo complicato – peraltro ne sei più consapevole di noi – e che hai la nostra piena solidarietà nella tuo nuovo incarico. Indipendentemente dalle nostre opinioni politiche, condividiamo tutti lo stesso desiderio, ovvero che il magnifico paese cui presti servizio come ministro degli Esteri superi il prima possibile la propria grave crisi, con il nostro aiuto. Abbiamo bisogno della Grecia. Siamo vicini al tuo paese e a te. Signor Vicepresidente, ministro degli Esteri, Stavros, a livello personale vorrei dire che non solo sei stato un buon amico e un fantastico collega, ma hai anche arricchito le nostre vite in ogni modo immaginabile. Grazie per i numerosi anni di lavoro insieme e buona fortuna, Stavros.</p>
      <a text="(Applausi)"/>
    </intervention>
  </section>
  <section id="creitem10" title="10. Composizione del Parlamento">
    <intervention id="4-134-500" speaker_id="4544" is_mep="True" mode="spoken" role="Presidente" name="Diana WALLIS" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="unknown">Come sapete, Stavros Lambrinidis mi ha comunicato la sua nomina a ministro degli Esteri al governo greco con effetto dal 17 giugno 2011.</p>
      <p sl="unknown">Il Parlamento prende atto della sua comunicazione e, ai sensi dell’articolo 7, paragrafo 1, dell’Atto relativo all'elezione dei rappresentanti al Parlamento europeo a suffragio universale diretto, nonché dell’articolo 4, paragrafi 1 e 4, del regolamento, constata il seggio vacante con effetto dal 17 giugno 2011.</p>
      <p sl="unknown">Continueremo ora i nostri lavori, presentando al nostro ex collega i migliori auguri di buona fortuna.</p>
      <p sl="unknown">Le autorità greche competenti mi hanno informato dell’elezione di Dimitrios Droutsas, che sostituirà Lambrinidis. Ai sensi dell’articolo 4, paragrafo 1, del regolamento, il Parlamento prende atto della sostituzione con effetto dal 22 giugno 2011.</p>
      <p sl="unknown">Do il benvenuto al nuovo onorevole deputato …</p>
      <a text="(Applausi)"/>
      <p sl="unknown">… e segnalo che, ai sensi dell’articolo 3, paragrafo 2, del regolamento, fintanto che i suoi poteri non siano stati verificati o non si sia deciso in merito ad eventuali contestazioni, l’onorevole Droutsas siede con pieni diritti nel Parlamento e nei suoi organi, purché abbia previamente firmato la dichiarazione scritta di non ricoprire alcuna carica incompatibile con quella di deputato al Parlamento europeo.</p>
      <p sl="unknown">Sono certo che tutti noi facciamo i migliori auguri di buona fortuna anche al nostro nuovo onorevole collega.</p>
    </intervention>
    <intervention id="4-135-000" speaker_id="28497" name="Gerard BATTEN" is_mep="True" mode="spoken" nationality="United Kingdom" birth_date="27-03-1954" birth_place="London" p_group="Europe of Freedom and Direct Democracy Group" m_state="GB">
      <p sl="en">Signora Presidente, un richiamo al regolamento: vedo che dall’altra parte dell’Aula si espongono manifesti politici.</p>
      <p sl="en">Ritengo sia una violazione del regolamento. Non mi disturba personalmente, ma più volte in quest’Aula ho chiesto che vi sia un’applicazione uniforme delle regole per tutti.</p>
      <p sl="en">Se gli onorevoli colleghi laggiù possono esporre i loro manifesti politici, allora anche io voglio avere il diritto di esporre in modo permanente il mio poster “Vota per l’UKIP” sul mio banco e che lo stesso possano fare tutti.</p>
      <p sl="en">È possibile avere una decisione, in un senso o nell’altro?</p>
      <a text="(Applausi)"/>
    </intervention>
    <intervention id="4-136-000" speaker_id="4544" is_mep="True" mode="spoken" role="Presidente" name="Diana WALLIS" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="unknown">La ringrazio, onorevole Batten, per aver richiamato la mia attenzione sui manifesti. Chiedo ai responsabili di rimuoverli.</p>
    </intervention>
    <intervention id="4-137-000" speaker_id="4541" name="Elizabeth LYNNE" is_mep="True" mode="spoken" nationality="United Kingdom" birth_date="22-01-1948" birth_place="Woking" p_group="Group of the Alliance of Liberals and Democrats for Europe" m_state="GB">
      <p sl="en">Signora Presidente, a prescindere se concordiamo o meno con i manifestanti, è del tutto sbagliato che sia loro consentito l’accesso al Parlamento per impedire ai deputati di entrare a votare.</p>
      <p sl="en">Non è importante se siamo d’accordo o meno con la causa, ma va fatto qualcosa per garantire che i deputati al Parlamento europeo possano entrare e votare senza ostacoli.</p>
      <a text="(Applausi)"/>
    </intervention>
    <intervention id="4-138-000" speaker_id="4544" is_mep="True" mode="spoken" role="Presidente" name="Diana WALLIS" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="unknown">I servizi sono stati informati del problema, che non dovrebbe più ripetersi.</p>
    </intervention>
    <intervention id="4-139-000" speaker_id="96904" name="Barry MADLENER" is_mep="True" mode="spoken" nationality="Netherlands" birth_date="06-01-1969" birth_place="Leiden" p_group="Non" m_state="NL">
      <p sl="nl">La ringrazio, signora Presidente. Vorrei sollevare un richiamo al regolamento. Nello specifico, vorrei comunicarvi una buona notizia: il leader del mio partito, Geert Wilders, questa mattina è stato assolto da ogni accusa che gli era stata mossa relativamente agli insulti all’Islam. È stata così garantita la libertà di espressione nei Paesi Bassi.</p>
    </intervention>
    <intervention id="4-140-000" speaker_id="4544" is_mep="True" mode="spoken" role="Presidente" name="Diana WALLIS" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="unknown">Questo non ha niente a che vedere con la nostra attività attuale.</p>
    </intervention>
  </section>
  <section id="creitem11" title="11. Sistema di etichettatura volontario in braille sull'imballaggio dei prodotti industriali (dichiarazione scritta)">
    <intervention id="4-142-000" speaker_id="4544" is_mep="True" mode="spoken" role="Presidente" name="Diana WALLIS" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="unknown">La dichiarazione scritta n. 14 del 2011 presentata dagli onorevoli Poupakis, Howitt, Kósa, Lichtenberger e Wikström su un sistema di etichettatura volontario in braille sull’imballaggio dei prodotti industriali è stata firmata da più della maggioranza dei membri del Parlamento e, ai sensi dell’articolo 123 del regolamento, sarà trasmessa ai suoi destinatari e pubblicata tra i testi approvati nella presente seduta. I nomi dei firmatari figureranno nel processo verbale.</p>
    </intervention>
    <intervention id="4-143-000" speaker_id="96658" name="Konstantinos POUPAKIS" is_mep="True" mode="spoken" nationality="Greece" birth_date="18-01-1951" birth_place="Ilioupoli Attikis" p_group="Group of the European People's Party (Christian Democrats)" m_state="GR">
      <p sl="el">Signora Presidente, personalmente e a nome degli onorevoli colleghi Kósa, Wikström, Howitt e Lichtenberger, vorrei ringraziare quanti hanno sostenuto la dichiarazione scritta che abbiamo presentato, poiché le persone con disabilità visive e uditive hanno il diritto di vivere con indipendenza e di partecipare pienamente nella società. Speriamo che quest’iniziativa getti le basi per un’ulteriore azione immediata in questa direzione. Grazie a tutti.</p>
    </intervention>
  </section>
  <section id="creitem12" title="12. Turno di votazioni">
    <intervention id="4-145-000" speaker_id="4544" is_mep="True" mode="spoken" role="Presidente" name="Diana WALLIS" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="unknown">L’ordine del giorno reca il turno di votazioni.</p>
    </intervention>
  </section>
  <section id="creitem13" title="12.1. Nomina del Presidente della Banca centrale europea - Candidato Mario Draghi (A7-0229/2011&#10; - Sharon Bowles)"/>
  <section id="creitem14" title="12.2. Mobilitazione del Fondo europeo di adeguamento alla globalizzazione: General Motors/Belgio (A7-0191/2011&#10; - Barbara Matera)"/>
  <section id="creitem15" title="12.3. Modifica dell'articolo 51: riunioni congiunte delle commissioni (A7-0197/2011&#10; - Carlo Casini)"/>
  <section id="creitem16" title="12.4. Richiesta di revoca dell'immunità parlamentare dell'on. Adrian Severin (A7-0242/2011&#10; - Francesco Enrico Speroni)">
    <intervention id="4-151-000" speaker_id="997" name="Francesco Enrico SPERONI" is_mep="True" mode="spoken" role="relatore" nationality="Italy" birth_date="04-10-1946" birth_place="Busto Arsizio" p_group="Europe of freedom and democracy Group - Co" m_state="IT">
      <p sl="it">Signora Presidente, il caso è relativamente complesso, volevo solo sottolineare che mentre c'è una richiesta di autorizzazione a procedere contro un presunto corrotto non esiste nessuna procedura contro i presunti corruttori.</p>
    </intervention>
  </section>
  <section id="creitem17" title="12.5. Possibilità di pesca e contropartita finanziaria prevista dall'accordo di partenariato nel settore della pesca UE-Seychelles (A7-0192/2011&#10; - Alain Cadec)"/>
  <section id="creitem18" title="12.6. Possibilità di pesca e contropartita finanziaria previste dall’accordo di partenariato nel settore della pesca tra UE e São Tomé e Príncipe (A7-0194/2011&#10; - Luis Manuel Capoulas Santos)"/>
  <section id="creitem19" title="12.7. Protocollo UE-Andorra sulle misure doganali di sicurezza (A7-0198/2011&#10; - Vital Moreira)"/>
  <section id="creitem20" title="12.8. Accordo CE-Canada sulla sicurezza dell'aviazione civile (A7-0298/2010&#10; - Silvia-Adriana Ţicău)"/>
  <section id="creitem21" title="12.9. Attuazione dei programmi relativi alla politica di coesione 2007-2013 (A7-0111/2011&#10; - Miroslav Mikolášik)"/>
  <section id="creitem22" title="12.10. Agenda urbana europea e il suo futuro nel quadro della politica di coesione (A7-0218/2011&#10; - Oldřich Vlasák)"/>
  <section id="creitem23" title="12.11. Obiettivo 3: la futura agenda della cooperazione transfrontaliera, transnazionale e interregionale (A7-0110/2011&#10; - Marie-Thérèse Sanchez-Schmid)"/>
  <section id="creitem24" title="12.12. Maggiore efficacia del FESR e degli altri Fondi strutturali (A7-0141/2011&#10; - Georgios Stavrakakis)"/>
  <section id="creitem25" title="12.13. Prevenzione e correzione degli squilibri macroeconomici (A7-0183/2011&#10; - Elisa Ferreira)">
    <intervention id="4-162-000" speaker_id="33570" name="Sharon BOWLES" is_mep="True" mode="spoken" nationality="United Kingdom" birth_date="12-06-1953" birth_place="Oxford" p_group="Group of the Alliance of Liberals and Democrats for Europe" m_state="GB">
      <p sl="en">a nome della commissione per i problemi economici e monetari . – Signora Presidente, a nome della commissione, desidero richiedere il rinvio della votazione finale a norma dell'articolo 57, paragrafo 2.</p>
      <p sl="en">Come sa, questo era il parere della commissione espresso martedì, mentre ora riteniamo di poter procedere a ulteriori discussioni con il Consiglio per raggiungere un risultato positivo.</p>
      <p sl="en">Pertanto, richiedo il rinvio per concludere questo tema o per lasciare una possibilità di conclusione, con un accordo in prima lettura nel mese di luglio.</p>
    </intervention>
    <intervention id="4-163-000" speaker_id="1911" name="Martin SCHULZ" is_mep="True" mode="spoken" nationality="Germany" birth_date="20-12-1955" birth_place="Hehlrath" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">a nome del gruppo S&amp;D . – Signora Presidente, noi del gruppo dell'Alleanza progressista di Socialisti e Democratici al Parlamento europeo abbiamo già votato contro il presente emendamento in fase di esame in commissione. Ritenevamo che la presente relazione fosse pronta ad essere sottoposta a votazione ora e il diffuso sostegno che essa riceve sembrerebbe darci ragione. Conosciamo le argomentazioni presentate per riaprire i negoziati con il Consiglio e per questo desidero esporre la mia posizione sulle richieste di rinvio che seguiranno le altre parti del presente pacchetto. Le consideriamo indicative della necessità di azione, nuovamente, da parte dei governi francese e tedesco su due questioni importanti. Ad ogni modo, sappiamo dal Consiglio che questo non accadrà. Per questo una domanda risulta particolarmente importante per noi: cosa intendono fare i gruppi a sostegno della proposta se il Consiglio non apporterà alcun cambiamento che rispecchi le nostre decisioni? Voteranno a favore o contro i pacchetti? Si tratta di una questione importante per noi.</p>
    </intervention>
    <intervention id="4-164-000" speaker_id="28167" name="Corien WORTMANN-KOOL" is_mep="True" mode="spoken" nationality="Netherlands" birth_date="27-06-1959" birth_place="Oud-Alblas" p_group="Group of the European People's Party (Christian Democrats) - Vice" m_state="NL">
      <p sl="en">Signora Presidente, desidero sottolineare quanto affermato dall’onorevole Bowles: auspichiamo il raggiungimento di un accordo finale sulla relazione prima della sessione plenaria del mese di luglio.</p>
      <p sl="en">Fin dall’inizio, abbiamo assunto una posizione a livello parlamentare (incluso anche il gruppo socialista) di trattare la relazione come un pacchetto ; trattiamola quindi come tale e sosteniamo ora la proposta dell’onorevole Bowles di rinviare la votazione a luglio.</p>
    </intervention>
  </section>
  <section id="creitem26" title="12.14. Attuazione della procedura per i disavanzi eccessivi (A7-0179/2011&#10; - Diogo Feio)"/>
  <section id="creitem27" title="12.15. Requisiti per i quadri di bilancio degli Stati membri (A7-0184/2011&#10; - Vicky Ford)"/>
  <section id="creitem28" title="12.16. Sorveglianza di bilancio nell'area dell'euro (A7-0180/2011&#10; - Sylvie Goulard)"/>
  <section id="creitem29" title="12.17. Sorveglianza delle posizioni di bilancio nonché sorveglianza e coordinamento delle politiche economiche (A7-0178/2011&#10; - Corien Wortmann-Kool)"/>
  <section id="creitem30" title="12.18. Misure esecutive per la correzione degli squilibri macroeconomici eccessivi nell'area dell'euro (A7-0182/2011&#10; - Carl Haglund)"/>
  <section id="creitem31" title="12.19. Diritti dei consumatori (votazione finale) (A7-0038/2011&#10; - Andreas Schwab)">
    <intervention id="4-173-000" speaker_id="28223" name="Andreas SCHWAB" is_mep="True" mode="spoken" role="relatore" nationality="Germany" birth_date="09-04-1973" birth_place="Rottweil" m_state="DE">
      <p sl="de">Signora Presidente, sarò breve. La votazione si è già svolta nel mese di marzo e ora stiamo assistendo alla votazione finale. Sono stati necessari tre anni per raggiungere il presente compromesso e desidero quindi sottolineare che Consiglio e Commissione hanno cooperato in modo molto efficace. In particolare, la Presidenza ungherese e quella belga hanno svolto un ottimo lavoro. I miei colleghi degli altri gruppi, gli onorevoli Gebhardt, Rochefort, Turunen, Triantaphyllides e Wieland e soprattutto lei, signora Presidente, in qualità di correlatrice, avete offerto un contributo enorme. Desidero ringraziarvi sentitamente. Ritengo che la presente direttiva costituirà un importante passo avanti nello sviluppo del mercato interno negli interessi sia dei consumatori, sia delle aziende.</p>
    </intervention>
    <intervention id="4-174-000" speaker_id="1911" name="Martin SCHULZ" is_mep="True" mode="spoken" nationality="Germany" birth_date="20-12-1955" birth_place="Hehlrath" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">a nome del gruppo S&amp;D . – Signora Presidente, come sappiamo, questa è un’istituzione democratica e a volte dobbiamo applicare le regole della democrazia. Per questo motivo ho deciso di prendere nuovamente la parola in vista della conclusione del presente pacchetto, perché ho una domanda importante da porre a nome del mio gruppo. La linea presentata riscuote una netta maggioranza, non vi è dubbio, e accettiamo questa situazione, sebbene non concordiamo. Poiché il processo non è ancora concluso, però, desidero porvi una domanda e la risposta che fornirete avrà una netta influenza sull’approccio del nostro gruppo in ambito di procedure future.</p>
      <p sl="de">Abbiamo affrontato due temi importanti sotto forma di interrogazione al Consiglio, nella relazione Wortmann-Kool e nella relazione Ferreira, definendo la posizione del Parlamento e invitando il Consiglio a cambiare la propria posizione e questo è positivo. Desidero ora chiedere: cosa avete intenzione di fare se il Consiglio non cambierà la propria posizione? Rifiuterete il pacchetto? Vi sarà una seconda lettura? In caso affermativo, siamo disposti a lottare con voi. O approverete comunque il pacchetto? Alla luce del rinvio, ritengo si tratti di una questione molto importante per il Parlamento.</p>
    </intervention>
    <intervention id="4-175-000" speaker_id="4544" is_mep="True" mode="spoken" role="Presidente" name="Diana WALLIS" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="unknown">Onorevole Schulz, le ho concesso la parola, ma non intendevo dare inizio a quello che è chiaramente un dibattito politico sul documento che abbiamo appena votato.</p>
      <a text="(Applausi)"/>
      <p sl="unknown">Potrebbe dilungarsi molto e abbiamo moltissime votazioni da eseguire. Il dibattito politico proseguirà.</p>
      <a text="(Proteste)"/>
      <p sl="unknown">Concederò la parola brevemente all’onorevole Daul e all’onorevole Verhofstadt e poi lo riterrò concluso.</p>
    </intervention>
    <intervention id="4-176-000" speaker_id="4342" name="Joseph DAUL" is_mep="True" mode="spoken" nationality="France" birth_date="13-04-1947" birth_place="Strasbourg" p_group="Group of the European People's Party (Christian Democrats)" m_state="FR">
      <p sl="fr">a nome del gruppo PPE. – Signora Presidente, sa che sono sempre breve.</p>
      <p sl="fr">Martin, siamo veri democratici: voi rispettate la democrazia e lo stesso facciamo noi. Certamente è più semplice vincere che perdere. Continueremo i negoziati all’inizio del mese di luglio ed effettueremo la votazione finale sulla relazione dopo i negoziati.</p>
    </intervention>
    <intervention id="4-177-000" speaker_id="97058" name="Guy VERHOFSTADT" is_mep="True" mode="spoken" nationality="Belgium" birth_date="11-04-1953" birth_place="Dendermonde" m_state="BE">
      <p sl="en">a nome del gruppo ALDE . – Signora Presidente, desidero solo comunicare a Martin, a nome del mio gruppo, che continueremo la lotta per questo importante pacchetto e per una votazione del Parlamento che ne includa tutti gli elementi.</p>
      <p sl="en">Continueremo i negoziati e porteremo avanti questa lotta, può contare su di noi. Ma in seguito a questa votazione, conterò anche su un aiuto costruttivo da parte dei socialisti per vincere la battaglia.</p>
    </intervention>
    <intervention id="4-178-000" speaker_id="28233" name="Rebecca HARMS" is_mep="True" mode="spoken" nationality="Germany" birth_date="07-12-1956" birth_place="Hambrock bei Uelzen" p_group="Group of the Greens/European Free Alliance - Co" m_state="DE">
      <p sl="de">a nome del gruppo Verts/ALE . – Signora Presidente, onorevoli colleghi, questa mattina ho letto su un quotidiano tedesco un appello emozionante per il futuro dell’Unione europea da parte di tre colleghi. Una tale dimostrazione di unità è sempre molto toccante, ma quando si parla della regolamentazione dei mercati finanziari e del riequilibrio della giustizia sociale, evidentemente questa unità si affievolisce. Ritengo non dovremmo nascondere il dissenso politico a questo punto, ma piuttosto discutere e confrontarci in modo trasparente sulla politica, anche in un periodo di crisi, per rendere servizio ai cittadini dell’Unione europea.</p>
    </intervention>
    <intervention id="4-179-000" speaker_id="4544" is_mep="True" mode="spoken" role="Presidente" name="Diana WALLIS" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="unknown">La Commissione ha inviato le seguenti dichiarazioni sugli emendamenti adottati dal Parlamento.</p>
      <p sl="unknown">“La Commissione rammenta il proprio impegno per assicurare che gli Stati membri elaborino tavole di concordanza che colleghino le misure di attuazione che adottano con la direttiva UE e le comunichino alla Commissione nel quadro del recepimento della legislazione UE, nell’interesse dei cittadini, del legiferare meglio e dell’aumento della trasparenza giuridica nonché di agevolare l’esame della conformità delle norme nazionale alle disposizioni UE.</p>
      <p sl="unknown">La Commissione lamenta la mancanza di sostegno alla disposizione inclusa nella proposta di direttiva del Parlamento europeo e del Consiglio in materia di diritti dei consumatori, che modifica la direttiva 92/13/CEE del Consiglio e la direttiva 1999/44/CE del Parlamento europeo e del Consiglio e abroga la direttiva 85/577/CEE del Consiglio e la direttiva 97/7/CE del Parlamento europeo e del Consiglio che mirava a rendere obbligatoria l’elaborazione di tavole di concordanza.</p>
      <p sl="unknown">La Commissione, in uno spirito di compromesso e al fine di assicurare l’immediata adozione della proposta, può accettare di sostituire la disposizione obbligatoria sulle tavole di concordanza inclusa nel testo con un considerando che esorta gli Stati membri a seguire questa prassi.</p>
      <p sl="unknown">Tuttavia la posizione della Commissione su questo fascicolo non deve essere considerata un precedente. La Commissione continuerà ad adoperarsi per trovare, insieme al Parlamento europeo e al Consiglio, una soluzione appropriata su questo punto istituzionale orizzontale.”</p>
    </intervention>
  </section>
  <section id="creitem32" title="12.20. Trattori immessi sul mercato in regime di flessibilità (A7-0091/2011&#10; - Salvatore Tatarella)"/>
  <section id="creitem33" title="12.21. Combustibile esaurito e residui radioattivi (A7-0214/2011&#10; - Romana Jordan Cizelj)">
    <intervention id="4-183-000" speaker_id="2295" name="Hannes SWOBODA" is_mep="True" mode="spoken" nationality="Austria" birth_date="10-11-1946" birth_place="Bad Deutsch Altenburg" p_group="Group of the Progressive Alliance of Socialists and Democrats in the European Parliament - Vice" m_state="AT">
      <p sl="de">a nome del gruppo S&amp;D . – Signora Presidente, purtroppo abbiamo presentato la richiesta di votazione per appello nominale troppo tardi per questo paragrafo. Ciononostante, faccio appello alla sua indulgenza e a quella della Camera per consentire la votazione per appello nominale nella votazione per parti separate.</p>
    </intervention>
    <intervention id="4-186-000" speaker_id="28291" name="Romana JORDAN" is_mep="True" mode="spoken" role="relatore" nationality="Slovenia" birth_date="08-01-1966" birth_place="Celje" p_group="Group of the European People's Party (Christian Democrats)" m_state="SI">
      <p sl="sl">Signora Presidente, forse non ho prestato sufficiente attenzione, ma secondo il mio foglio relativo alla votazione, non abbiamo votato la seconda parte dell’emendamento 62.</p>
    </intervention>
    <intervention id="4-187-000" speaker_id="4544" is_mep="True" mode="spoken" role="Presidente" name="Diana WALLIS" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="unknown">Se avesse ascoltato, avrebbe sentito che è decaduto.</p>
    </intervention>
  </section>
  <section id="creitem34" title="12.22. Trilogo relativo al progetto di bilancio 2012 (A7-0230/2011&#10; - Francesca Balzani)">
    <intervention id="4-190-000" speaker_id="96683" name="Carl HAGLUND" is_mep="True" mode="spoken" nationality="Finland" birth_date="29-03-1979" birth_place="Esbo" p_group="Group of the Alliance of Liberals and Democrats for Europe" m_state="FI">
      <p sl="en">Signora Presidente, a nome del nostro gruppo, desidero proporre un emendamento orale all’ultima frase dell’emendamento 27.</p>
      <p sl="en">Le parole “non deve” devono essere sostituite dalla formula “non dovrebbe”.</p>
    </intervention>
  </section>
  <section id="creitem35" title="12.23. La PAC verso il 2020: rispondere alle future sfide dell'alimentazione, delle risorse naturali e del territorio (A7-0202/2011&#10; - Albert Deß)">
    <intervention id="4-194-000" speaker_id="28229" name="Manfred WEBER" is_mep="True" mode="spoken" nationality="Germany" birth_date="14-07-1972" birth_place="Niederhatzkofen" m_state="DE">
      <p sl="de">Signora Presidente, onorevoli colleghi, senza dubbio il Parlamento europeo lavora molto duramente, ma dobbiamo prestare maggiore attenzione all’equilibrio nei turni di votazione, per evitare che non vi sia nulla da votare un giorno e moltissime votazioni il giorno successivo. Per questo propongo di terminare le votazioni ora e rinviare le questioni rimanenti alla prossima sessione plenaria.</p>
      <a text="(Applausi)"/>
      <p sl="de">Non vi sono in programma questioni tanto urgenti da rendere assolutamente necessaria la votazione oggi. Abbiamo già votato le questioni di carattere legislativo, che ritengo fossero la parte più importante.</p>
      <a text="(Applausi)"/>
    </intervention>
    <intervention id="4-195-000" speaker_id="28242" name="Alexander Graf LAMBSDORFF" is_mep="True" mode="spoken" nationality="Germany" birth_date="05-11-1966" birth_place="Köln" p_group="Group of the Alliance of Liberals and Democrats for Europe" m_state="DE">
      <p sl="de">Signora Presidente, la proposta presentata dall’onorevole Weber è ragionevole. Abbiamo completato un programma molto corposo con alcune relazioni molto importanti. Ora non vi sono altre relazioni di carattere legislativo da votare e sono già le 13.30. Sarebbe meglio rimandare le relazioni di carattere non legislativo alla tornata di luglio, non sarebbe una grande perdita.</p>
    </intervention>
    <intervention id="4-196-000" speaker_id="96725" name="Bas EICKHOUT" is_mep="True" mode="spoken" nationality="Netherlands" birth_date="08-10-1976" m_state="NL">
      <p sl="en">Signora Presidente, sarò breve: mancano due relazioni e la discussione sul clima è fondamentale perché inviamo un segnale al Consiglio, che avrà inizio questa sera.</p>
      <p sl="en">Propongo quindi di votare ora questa relazione e quella successiva. Mancano solo due relazioni, diamoci da fare, rapidamente.</p>
    </intervention>
  </section>
  <section id="creitem36" title="13. Interpretazione del regolamento: vedasi processo verbale"/>
  <section id="creitem37" title="14. Dichiarazioni di voto">
    <intervention id="4-200-000" speaker_id="4544" is_mep="True" mode="spoken" role="Presidente" name="Diana WALLIS" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="unknown">L’ordine del giorno reca le dichiarazioni di voto.</p>
    </intervention>
    <intervention id="4-202-000" speaker_id="96843" name="Marco SCURRIA" is_mep="True" mode="spoken" nationality="Italy" birth_date="18-05-1967" birth_place="Roma" p_group="Group of the European People's Party (Christian Democrats)" m_state="IT">
      <p sl="it">Signora Presidente, onorevoli colleghi, io volevo esprimere il mio voto positivo su questa relazione perché pone alcuni elementi fondamentali per la politica di coesione e per i finanziamenti.</p>
      <p sl="it">Intanto, uno snellimento anche delle procedure per i fondi nazionali e, in seconda battuta, la previsione anche dello sport e della cultura come elemento di coesione che è assolutamente importante e determinante.</p>
      <p sl="it">L'unico aspetto forse negativo di questa relazione è immaginare solamente le tre lingue di lavoro – inglese, francese e tedesco – per la lingua in cui bisogna accompagnare la richiesta oltre alla lingua originale. Per questo comunque e per valutazioni più generali ho espresso voto favorevole e mi compiaccio con il relatore.</p>
    </intervention>
    <intervention id="4-203-000" speaker_id="28422" name="Alfredo ANTONIOZZI" is_mep="True" mode="spoken" nationality="Italy" birth_date="18-03-1956" birth_place="Cosenza" p_group="Group of the European People's Party (Christian Democrats)" m_state="IT">
      <p sl="it">Signora Presidente, onorevoli colleghi, nonostante l'importanza di questa relazione, solo diciannove Stati membri hanno provveduto a riferire informazioni sugli indicatori fondamentali. Questa situazione non ci permette di acquisire un'immagine chiara dell'impatto della politica di coesione a livello locale.</p>
      <p sl="it">Concordo sulle misure e buone pratiche proposte dal collega Mikolášik, ritenendo particolarmente utile la proposta di una maggiore applicazione degli indicatori fondamentali, così come la preparazione di relazioni sui risultati e sulle sinergie tra politiche nazionali e politiche dell'Unione europea.</p>
      <p sl="it">L'organizzazione di dibattiti pubblici e consultazioni delle parti interessate insieme alla presentazione, per parere, delle relazioni ai parlamenti nazionali rappresentano ulteriori misure positive in tal senso. Dobbiamo impegnarci per evitare che i fondi destinati alla politica di coesione nel prossimo periodo di programmazione non vengano ridotti. Per questo motivo ho dato il mio appoggio a questa relazione.</p>
    </intervention>
    <intervention id="4-204-000" speaker_id="23873" name="Sergej KOZLÍK" is_mep="True" mode="spoken" nationality="Slovakia" birth_date="27-07-1950" birth_place="Bratislava" p_group="Group of the Alliance of Liberals and Democrats for Europe" m_state="SK">
      <p sl="sk">Signora Presidente, l’assegnazione di fondi comunitari ai nuovi Stati membri, inclusa la Slovacchia, è influenzata negativamente da una burocrazia eccessiva e troppo complessa, da norme poco chiare e interessi sleali nascosti. Fra quanti cercano accesso ai fondi europei, molti lamentano l’estenuante procedura burocratica dal finale incerto. La burocrazia e molti altri ostacoli non derivano da Bruxelles, ma direttamente dai singoli Stati membri. Se le norme comunitarie non vengono semplificate, su pressione del Parlamento europeo e di altri, le regole attuate dai singoli Stati membri complicheranno notevolmente la situazione. Mentre le norme comunitarie originali sono piuttosto semplici, la trasposizione nell’ordinamento nazionale le complica: più si approfondisce il sistema, più diventa complicato. Un altro grave problema è dato dal fatto che i funzionari non sono di aiuto nell’assegnazione dei fondi comunitari, ma si limitano ai controlli, che superano ampiamente quanto previsto dalla normativa. Il problema rimane quindi principalmente a livello di Stati membri.</p>
    </intervention>
    <intervention id="4-205-000" speaker_id="96772" name="Peter JAHR" is_mep="True" mode="spoken" nationality="Germany" birth_date="24-04-1959" birth_place="Burgstädt" m_state="DE">
      <p sl="de">Signora Presidente, esiste un motivo per cui disponiamo di una politica di coesione per un motivo, che ha un chiaro inizio e che deve quindi avere anche una fine. Ritengo che la ragione dell’esistenza della politica di coesione sia un’armonizzazione dei livelli di vita e dello sviluppo economico in tutta l’Unione europea. Per questo è giusto sovvenzionare e sostenere le regioni che si trovano al di sotto dello standard economico generale. É parimenti importante garantire che queste risorse finanziare siano utilizzate in modo corretto, ovvero che ottengano il risultato sperato. La presente relazione è a mio avviso molto importante perché include un’analisi che fornisce la base per le conclusioni sui prossimi due periodi di sostegno. Desidero citare un esempio: nella mia regione della Germania orientale, la politica di coesione ha conseguenze importanti fin dal 1990. Si è registrato un notevole sviluppo e considero un successo constatare che queste regioni hanno ora bisogno di un programma di graduale eliminazione, perché significa che qui il livello di vita è migliorato.</p>
    </intervention>
    <intervention id="4-206-000" speaker_id="23785" name="Andrzej GRZYB" is_mep="True" mode="spoken" nationality="Poland" birth_date="23-08-1956" birth_place="Siedlików" p_group="Group of the European People's Party (Christian Democrats)" m_state="PL">
      <p sl="pl">Signora Presidente, la politica di coesione nella sua forma attuale è positiva, così come lo sono i suoi risultati. Negli Stati membri si notano benefici concreti derivanti da questa politica che, unita alla politica agricola comunitaria, sta riducendo le disuguaglianze di sviluppo sia nell’intera Unione, sia tra le regioni, sia all’interno delle regioni stesse. Condivido l’idea che gli obiettivi della politica di coesione e i finanziamenti messi a disposizione debbano mantenere la forma attuale, ma verranno chiaramente modificati per includere le regioni intermedie.</p>
      <p sl="pl">Dobbiamo ricordare che gli Stati membri e i governi locali valutano in modo positivo questa politica e desidero sottolineare la posizione favorevole della commissione per lo sviluppo regionale. Vi sono aspettative sulla riduzione della burocrazia in materia di politica di coesione, che, come è già stato sottolineato, sono spesso il risultato di ulteriori limitazioni introdotte dagli Stati membri. L’attuale crisi economica può essere superata attraverso una serie di misure, tra cui la continuazione della politica di coesione, in quanto questa genera crescita sostenibile, fondamentale per l’intera Unione europea.</p>
    </intervention>
    <intervention id="4-207-000" speaker_id="4555" name="Daniel HANNAN" is_mep="True" mode="spoken" nationality="United Kingdom" birth_date="01-09-1971" birth_place="Lima" p_group="European Conservatives and Reformists Group - Vice" m_state="GB">
      <p sl="en">Signora Presidente, Ayn Rand scriveva che “possiamo scappare dalla realtà, ma non possiamo evitare le conseguenze di questa fuga”.</p>
      <p sl="en">Abbiamo raggiunto il limite nel cercare di smuovere i mercati con il denaro pubblico. Tutti vedono avvicinarsi un default della Grecia, tranne i ministri delle Finanze dell’eurozona che, 13 mesi dopo aver inutilmente impegnato 110 miliardi di euro, sembrano ora pronti a destinare un’ulteriore somma altrettanto ingente. O meglio, non inutilmente: non è soltanto inutile, ma è concretamente dannoso, perché stiamo garantendo che, quando il default arriverà, sarà molto più elevato e saremo noi contribuenti, anziché un numero ristretto di banchieri e obbligazionisti, a subirne le conseguenze.</p>
      <p sl="en">Gli interessi dei lavoratori greci e dei contribuenti europei sono quindi sacrificati alle ambizioni di un ristretto numero di principini eurocrati.</p>
    </intervention>
    <intervention id="4-209-000" speaker_id="96890" name="Mario PIRILLO" is_mep="True" mode="spoken" nationality="Italy" birth_date="11-09-1945" birth_place="Amantea" p_group="Group of the Progressive Alliance of Socialists and Democrats in the European Parliament" m_state="IT">
      <p sl="it">Signora Presidente, onorevoli colleghi, l'idea di dare vita a programmi trasversali multifondo, che definiscano in maniera chiara le proprie finalità e snelliscano i meccanismi di accesso, non può che incontrare il mio consenso. Concordo con il rapporto del professor Barca secondo cui, per migliorare l'efficienza e l'efficacia e per operare in modo più integrato, occorrerà privilegiare un approccio basato sullo sviluppo locale. Occorre focalizzare l'attenzione sulla dimensione urbana e assicurare il coordinamento tra fondi e gli altri strumenti finanziari BEI e FEI. In un contesto di ristrettezze di bilancio, questi strumenti, associati a fondi rotativi, permetterebbero attraverso un controllo sui risultati un effetto moltiplicativo delle risorse allocate e un allargamento dei soggetti beneficiari con un conseguente incremento dei risultati raggiunti.</p>
    </intervention>
    <intervention id="4-210-000" speaker_id="96772" name="Peter JAHR" is_mep="True" mode="spoken" nationality="Germany" birth_date="24-04-1959" birth_place="Burgstädt" m_state="DE">
      <p sl="de">Signora Presidente, è necessaria maggiore efficacia tra il Fondo europeo di sviluppo regionale (FESR) e gli altri Fondi strutturali. È estremamente importante disporre di fondi diversi, naturalmente con obiettivi differenti e approcci mirati. É fondamentale aver incluso le regioni in questo processo e l’Unione europea sta elaborando orientamenti che possono essere attuati nelle regioni e applicati di conseguenza. Ad ogni modo, è altrettanto importante che detto approccio mirato guardi anche alle modalità di attuazione nelle regioni, affinché questi fondi non si ostacolino l’un l’altro, per non dover replicare sussidi ed evitare di promuovere programmi insensati; dobbiamo quindi coordinare gli obiettivi perseguiti da questi fondi. Lo considero un aumento di efficienza emi auguro che i lavori abbiano seguito e che ci saranno presentate sempre più relazioni e risultati.</p>
    </intervention>
    <intervention id="4-211-000" speaker_id="96695" name="Radvilė MORKŪNAITĖ-MIKULĖNIENĖ" is_mep="True" mode="spoken" nationality="Lithuania" birth_date="02-01-1984" birth_place="Kaunas" p_group="Group of the European People's Party (Christian Democrats)" m_state="LT">
      <p sl="lt">Signora Presidente, sono lieta che oggi si discuta di una semplificazione e di una maggiore efficienza della politica di coesione. Ho ripetuto più volte che lo sviluppo degli Stati membri, sostenuto da finanziamenti comunitari, e un miglioramento della qualità di vita sarebbero più efficaci se utilizzassimo il metodo di pianificazione in modo più efficiente, garantendo il raggiungimento degli obiettivi orizzontali attraverso l’utilizzo di finanziamenti provenienti da diversi fondi.</p>
      <p sl="lt">Un riesame delle norme che regolano i fondi è altrettanto importante. Spesso non è possibile affrontare un problema a causa della mancanza di denaro e non è possibile utilizzare un altro programma, finanziato da un fondo differente, neppure quando persegue obiettivi simili. Purtroppo, in questo caso, il trasferimento di denaro da un fondo all’altro non è possibile a causa di norme diverse. Pur accogliendo con soddisfazione l’invito della risoluzione a introdurre un meccanismo di coordinamento che abbia un impatto ancora maggiore, vi esorto a modificare le norme sul trasferimento del denaro tra fondi, rendendole molto più flessibili.</p>
    </intervention>
    <intervention id="4-213-000" speaker_id="36396" name="Gianluca SUSTA" is_mep="True" mode="spoken" nationality="Italy" birth_date="10-04-1956" birth_place="Biella" p_group="Group of the Progressive Alliance of Socialists and Democrats in the European Parliament - Vice" m_state="IT">
      <p sl="it">Signora Presidente, onorevoli colleghi, io ho votato a favore delle relazioni, tranne quella dell'on. Wortmann-Kool su cui mi sono astenuto nonostante il sostegno che ho dato agli emendamenti del mio gruppo. Quindi non ho votato seguendo le indicazioni complessive del mio gruppo, perché ritengo che noi siamo davanti a dei problemi così grandi che in questo momento dobbiamo dimostrare la coesione delle Istituzioni europee e la capacità nostra di affrontare i problemi che abbiamo di fronte. E nonostante qualche eccesso di timidezza e qualche prepotenza da parte del Consiglio nei confronti della crisi, credo che noi dobbiamo manifestare questa coesione.</p>
      <p sl="it">Non sono neanche stato d'accordo sul rinvio, perché siamo in condizioni di dover dare risposte urgenti ai nostri cittadini di fronte a questa crisi economica, che non è solo figlia della speculazione finanziaria ma è anche figlia dell'incapacità nostra di affrontare i problemi del risanamento e della crescita. Noi abbiamo il dovere di risanare le finanze pubbliche dell'Europa e abbiamo il dovere di mettere in campo delle risposte che non possono che partire attraverso il coinvolgimento delle imprese e del mondo del lavoro, con regole diverse e più aperte per completare il mercato unico e per affrontare meglio il mercato mondiale. Questa è la ragione del mio voto a favore delle relazioni tranne quella dell'on. Wortmann-Kool.</p>
    </intervention>
    <intervention id="4-214-000" speaker_id="23873" name="Sergej KOZLÍK" is_mep="True" mode="spoken" nationality="Slovakia" birth_date="27-07-1950" birth_place="Bratislava" p_group="Group of the Alliance of Liberals and Democrats for Europe" m_state="SK">
      <p sl="sk">Signora Presidente, il primo decennio di unione economica e monetaria ha dimostrato la necessità di migliorare il quadro di governance economica. Il nuovo quadro dovrebbe essere basato su una maggiore responsabilità dei singoli Stati membri in materia di politiche e norme adottate di comune accordo, nonché su un quadro di vigilanza più affidabile a livello comunitario per le politiche economiche nazionali.</p>
      <p sl="sk">L’esperienza degli ultimi due anni ha confermato che, per raggiungere una forte competitività, una crescita economica sostenibile e la disponibilità di posti di lavoro, sono necessari un livello sostenibile di disavanzo e di debito pubblico, riforme per eliminare gli squilibri macroeconomici e una solida strategia comunitaria per la crescita e l’occupazione. Non nascondo un certo imbarazzo personale per l’introduzione di elementi amministrativi nei meccanismi economici. Dall’altro lato, l’esperienza ci insegna che i meccanismi del mercato non sono in grado di reagire rapidamente e in modo flessibile agli sviluppi negativi, il che trasforma una crisi finanziaria in una crisi del debito.</p>
    </intervention>
    <intervention id="4-215-000" speaker_id="4555" name="Daniel HANNAN" is_mep="True" mode="spoken" nationality="United Kingdom" birth_date="01-09-1971" birth_place="Lima" p_group="European Conservatives and Reformists Group - Vice" m_state="GB">
      <p sl="en">Signora Presidente, desidero salutare gli amici del gruppo comunista e dei verdi. Essi hanno ragione su una questione. Se approvassimo anche solo un decimo della loro politica, avremmo grossi problemi, ma hanno ragione su un punto: questi salvataggi puniscono la maggioranza della popolazione per ricompensare poche persone molto ricche. Se vogliamo salvare le banche esposte a un rischio in Grecia, in particolare le banche francesi e tedesche, sarebbe più economico dare loro il denaro direttamente anziché farlo passare platealmente attraverso Atene.</p>
      <p sl="en">Ma è necessario fare un passo indietro e interrogarsi sulle premesse: perché, ancora una volta, visto il fallimento del primo giro di salvataggi finanziari, i nostri contribuenti dovrebbero salvare pochi ricchi dalle conseguenze dei propri errori?</p>
      <p sl="en">La mia generazione guarda all’ancien régime europeo e si domanda come possa essere esistito un sistema di questo tipo. Come è possibile che sia stato creato un sistema per il quale soltanto la nobiltà era esente dalla tassazione? Come abbiamo potuto tollerare un sistema in cui solo i più deboli pagavano le tasse? Ma il problema è che stiamo ricreando lo stesso sistema impegnando grandi quantità di denaro pubblico per salvare pochi interessi acquisiti. Pertanto, hasta la victoria siempre .</p>
    </intervention>
    <intervention id="4-217-000" speaker_id="97170" name="Francisco SOSA WAGNER" is_mep="True" mode="spoken" nationality="Spain" birth_date="10-06-1946" birth_place="Alhucemas" p_group="Group of the Alliance of Liberals and Democrats for Europe" m_state="ES">
      <p sl="es">Signora Presidente, sebbene con timidezza e con grandi lacune, il pacchetto nel suo complesso si sta muovendo nella direzione che io sostengo in qualità di europeista e federalista. Contiene inoltre insegnamenti saggi per la gestione politica della Spagna. Ho quindi votato a favore di quattro delle relazioni sulla governance economica.</p>
      <p sl="es">Ho votato contro la relazione Feio perché sostiene politiche procicliche che, nella migliore delle ipotesi, non ci consentirebbero di uscire dalla crisi e, nella peggiore delle ipotesi, incoraggerebbero stagnazione e disoccupazione.</p>
      <p sl="es">Ho votato contro la relazione Wortmann-Kool perché non tiene in considerazione gli obiettivi del Patto di stabilità e crescita, della strategia europea per l’occupazione e della strategia Europa 2020, una fonte di speranza per milioni di europei, in particolare per i giovani.</p>
    </intervention>
    <intervention id="4-218-000" speaker_id="96772" name="Peter JAHR" is_mep="True" mode="spoken" nationality="Germany" birth_date="24-04-1959" birth_place="Burgstädt" m_state="DE">
      <p sl="de">Signora Presidente, ritengo che l’approccio ai disavanzi eccessivi sia simile a una partita di calcio: se si stabilisce una serie di regole, devono essere rispettate. Non è sufficiente guardarsi negli occhi e promettere di rispettarle. La vita è cambiata. Se le regole del gioco non vengono rispettate, bisogna ricorrere a punizioni e provvedimenti. Questo non si può chiaramente fare attraverso una decisione democratica. Tornando alla metafora della partita di calcio, mettiamo che sia stato commesso un fallo: l’arbitro deve prendere una decisione. Immaginate cosa succederebbe se ogni volta l’arbitro organizzasse una votazione fra i giocatori per decidere se si trattava effettivamente di un fallo; sarebbe impossibile. Per questo motivo abbiamo bisogno di un processo decisionale chiaro. Come reagiamo quando qualcuno infrange le regole? Infine, desidero sottolineare la necessità di solidarietà. Invece di punire semplicemente chi ha infranto le regole, dobbiamo anche aiutarli a ritornare sulla retta via.</p>
    </intervention>
    <intervention id="4-219-000" speaker_id="4544" is_mep="True" mode="spoken" role="Presidente" name="Diana WALLIS" nationality="United Kingdom" birth_date="28-06-1954" birth_place="Hitchin" p_group="Group of the Alliance of Liberals and Democrats for Europe" m_state="GB">
      <p sl="unknown">Onorevole Hannan, è il suo turno di intervenire sulla relazione Feio, ma è anche il prossimo e il solo in lista a prendere la parola sulla relazione Goulard; le concedo quindi due minuti per entrambi da utilizzare come meglio crede.</p>
    </intervention>
    <intervention id="4-220-000" speaker_id="4555" name="Daniel HANNAN" is_mep="True" mode="spoken" nationality="United Kingdom" birth_date="01-09-1971" birth_place="Lima" p_group="European Conservatives and Reformists Group - Vice" m_state="GB">
      <p sl="en">Signora Presidente, la ringrazio per la generosità, lei è un ottimo Presidente.</p>
      <p sl="en">Desidero sottolineare alcuni esempi di linguaggio approssimativo che da settimane sentiamo nel corso della discussione sui pacchetti di salvataggio finanziario. I media parlano di salvare la Grecia, di fornire assistenza al Portogallo, di aiutare l’Irlanda, ma le popolazioni dei paesi destinatari non la vedono allo stesso modo.</p>
      <p sl="en">I greci scendono in strada a protestare perché comprendono perfettamente quali saranno le conseguenze di questa acquisizione da parte di Unione europea e Fondo monetario internazionale. Il denaro non andrà alla gente comune della Grecia, ma finirà alle istituzioni finanziarie che detengono il debito greco. Eppure, saranno i contribuenti comuni a pagare per il debito: in altre parole, Irlanda, Portogallo e Grecia riceveranno il conto per sostenere l’intero sistema bancario europeo.</p>
      <p sl="en">Perché? Perché non riusciamo ad ammettere che l’unione monetaria è stata un errore. Non riusciamo a vederne la logica: l’idea di riunire paesi dalle condizioni e dalle necessità divergenti sotto una moneta unica era destinata a creare i problemi che alcuni di noi avevano previsto dieci anni fa, quando il progetto è stato avviato.</p>
      <p sl="en">Abbiamo acuito la crisi attraverso una sempre maggiore integrazione e con tutto quello che abbiamo detto nella discussione di ieri sulla presente relazione: “abbiamo bisogno di un’unione fiscale”, “abbiamo bisogno di una governance economica”. I difetti si questa logica sono ben evidenti, cari colleghi: l’integrazione europea ha fallito, quindi aumentiamola! L’unione monetaria non è sufficiente, è necessaria una maggiore unione monetaria.</p>
      <p sl="en">Il problema reale è di salvare la faccia: salvare quegli eurocrati che hanno varato il progetto e che sono disposti a sacrificare le popolazioni dei paesi periferici e i contribuenti paesi degli Stati più poveri per sostenere la propria idea.</p>
      <p sl="en">Devono avere le facce più costose dai tempi di Elena di Troia, per la quale salparono un migliaio di navi.</p>
    </intervention>
    <intervention id="4-222-000" speaker_id="28116" name="Marian HARKIN" is_mep="True" mode="spoken" nationality="Ireland" birth_date="26-11-1953" birth_place="Sligo" p_group="Group of the Alliance of Liberals and Democrats for Europe" m_state="IE">
      <p sl="en">Signora Presidente, ho votato a favore del rinvio della votazione finale perché ritengo vi siano possibilità di raggiungere un accordo con il Consiglio.</p>
      <p sl="en">Le relazioni sulla governance economica non sono, a mio avviso, la scelta migliore, ma considerando la situazione in cui ci troviamo, probabilmente sono le meno negative.</p>
      <p sl="en">La struttura a sostegno dell’euro è ora piuttosto fragile. Il Patto di stabilità e crescita non ha funzionato; è stato un insuccesso fin dall’inizio. Ora ci troviamo in una posizione in cui o abbandoniamo la moneta unica o approntiamo una sorta di governance economica che ne rafforzerà le fondamenta e in qualche modo ricostruirà le infrastrutture.</p>
      <p sl="en">Concordo con il professor Monti quando sostiene che l’eccessiva deferenza nei confronti degli Stati membri più grandi ha contribuito all’attuale crisi economica, ma le nostre proposte possono almeno evitare che questo si ripeta. Mi auguro non si tratti di un caso in cui si chiude la stalla quando i buoi sono scappati.</p>
    </intervention>
    <intervention id="4-224-000" speaker_id="97022" name="Robert ROCHEFORT" is_mep="True" mode="spoken" nationality="France" birth_date="19-09-1955" p_group="Group of the Alliance of Liberals and Democrats for Europe" m_state="FR">
      <p sl="fr">Signora Presidente, questa mattina, dopo tre anni di lavoro, abbiamo votato un testo molto importante in relazione al progresso nella tutela dei consumatori in Europa. Giustamente, il testo si concentra sugli acquisti online, che tra 20 anni potrebbero facilmente rappresentare il 25 per cento del commercio totale in Europa, una parte considerevole.</p>
      <p sl="fr">Alcuni di questi acquisti saranno transfrontalieri. Offrire una scelta più ampia ai consumatori e a prezzi inferiori, questo è vero progresso. Per le piccole e medie imprese (PMI) e per tutti gli artigiani è un’ottima opportunità per trovare nuovi canali di vendita.</p>
      <p sl="fr">Tra i principali progressi contenuti nel testo, desidero citarne due: il periodo di recesso esteso a 14 giorni e la visualizzazione di un riepilogo contenente tutte le informazioni e il prezzo totale da pagare prima dell’ultimo pulsante di conferma dell’ordine.</p>
      <p sl="fr">Infine, sono fiero, nel contesto delle presenti dichiarazioni di voto, della votazione unanime da parte mia, dei colleghi e dei gruppi politici, perché questo argomento ha chiaramente bisogno di consenso e non di polemiche. Detto consenso è stato raggiunto.</p>
    </intervention>
    <intervention id="4-225-000" speaker_id="105192" name="María IRIGOYEN PÉREZ" is_mep="True" mode="spoken" nationality="Spain" birth_date="01-10-1952" birth_place="Soria" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">Signora Presidente, desidero commentare brevemente gli interventi dei colleghi che mi hanno preceduto.</p>
      <p sl="es">Non si tratta di salvare la reputazione dei fondatori dell’Unione europea, quanto piuttosto di costruire l’Europa e di lavorare a favore dei cittadini europei.</p>
      <p sl="es">Motiverò ora il mio voto sulla direttiva in materia di diritti dei consumatori. Accolgo con favore l’adozione della presente direttiva, che costituisce un passo avanti verso l’integrazione europea e la tutela dei diritti dei consumatori; al contempo, mi rammarico che l’adozione di una serie di articoli della direttiva inficerà la tutela di numerosi consumatori e utenti spagnoli, che saranno privati di alcuni diritti già presenti nell’ordinamento spagnolo.</p>
      <p sl="es">Per questo motivo, i socialisti spagnoli hanno votato contro alcuni articoli: l’articolo 9 relativo alla piena armonizzazione dei requisiti di informazione per i contratti a distanza; l’articolo 17, paragrafo 2, sulla responsabilità del consumatore del normale utilizzo dei beni durante il periodo di recesso; l’articolo 22, paragrafo 2, sull’introduzione di una scadenza aggiuntiva per la consegna delle merci quando il commerciante non è in grado di consegnare le merci entro il periodo di tempo indicato nel contratto.</p>
    </intervention>
    <intervention id="4-226-000" speaker_id="28313" name="Ville ITÄLÄ" is_mep="True" mode="spoken" nationality="Finland" birth_date="10-05-1959" birth_place="Luumäki" p_group="Group of the European People's Party (Christian Democrats)" m_state="FI">
      <p sl="fi">Signora Presidente, poco fa l’onorevole Hannan, mentre parlava di altre questioni, ha citato la necessità di una minore integrazione, non maggiore, in qualsiasi caso. Questa proposta sulla tutela del consumatore, però, è destinata a una maggiore integrazione ed è assolutamente pertinente. Sosteniamo i diritti dei cittadini e la tutela dei consumatori quando si tratta di commercio internazionale ed europeo. Sappiamo che gli acquisti online sono un fenomeno contemporaneo, ma le norme che lo regolamentano sono antiquate ed è giunto il momento di aggiornarle.</p>
      <p sl="fi">Nel mio paese, la Finlandia, la legislazione in materia è ormai a uno stadio piuttosto avanzato e, a volte, sorge spontaneo domandarsi se attraverso il diritto comunitario non stiamo facendo un passo indietro. Ciononostante, il commercio è europeo e pertanto le norme devono essere europee e questo è il percorso che dobbiamo seguire.</p>
    </intervention>
    <intervention id="4-227-000" speaker_id="28422" name="Alfredo ANTONIOZZI" is_mep="True" mode="spoken" nationality="Italy" birth_date="18-03-1956" birth_place="Cosenza" p_group="Group of the European People's Party (Christian Democrats)" m_state="IT">
      <p sl="it">Signora Presidente, onorevoli colleghi, la proposta di direttiva presentata dalla Commissione sui diritti dei consumatori ha il merito di unire le precedenti quattro direttive in materia in un unico strumento legislativo.</p>
      <p sl="it">Concordo con gli obiettivi della relazione: è indispensabile garantire un elevato livello di protezione per i consumatori dei ventisette Stati membri, tenendo allo stesso tempo in debita considerazione l'esigenza per le imprese, indipendentemente dalle loro dimensioni, di fornire merci e servizi ai consumatori europei senza doversi imbattere in inutili ostacoli di natura giuridica.</p>
      <p sl="it">Allo stato attuale, l'eliminazione della frammentazione giuridica costituisce un risultato di difficile attuazione. La relazione del collega espone inoltre giustamente il dubbio sull'eventualità che un'armonizzazione completa possa sortire effetti contrari a quelli attesi.</p>
      <p sl="it">Ho dato comunque il mio voto favorevole perché sono convinto dell'utilità di procedere a una modifica del progetto della Commissione, realizzando un'armonizzazione minima e garantendo tuttavia al contempo un elevato livello di prestazione ai consumatori.</p>
    </intervention>
    <intervention id="4-228-000" speaker_id="23788" name="Adam BIELAN" is_mep="True" mode="spoken" nationality="Poland" birth_date="12-09-1974" birth_place="Gdańsk" m_state="PL">
      <p sl="pl">Signora Presidente, la votazione odierna pone fine al lungo processo di oltre tre anni di lavoro per giungere a un progetto di direttiva in materia dei diritti dei consumatori. Il documento garantisce un alto livello di tutela dei consumatori in tutti gli Stati membri e chiarire farà luce sulle aree ancora confuse in materia di commercio al dettaglio tra aziende e consumatori di paesi diversi. La natura orizzontale della direttiva consente alla legislazione comunitaria attualmente in vigore di essere riunita in un unico documento.</p>
      <p sl="pl">Le disposizioni della direttiva svolgeranno un ruolo particolare nelle questioni concernenti tutti i tipi di transazioni online. Mi auguro che la normativa proposta aumenti la fiducia dei consumatori in questa forma di acquisto. Per il consumatore è particolarmente importante anche l’inserimento del diritto di recedere dal contratto senza motivazione entro un periodo di 14 giorni e il relativo diritto al rimborso di tutti i pagamenti effettuati. Accolgo con favore anche la versione finale delle disposizioni del capitolo 5 sui termini contrattuali vietati. Sono certo che la direttiva migliorerà sensibilmente i diritti del consumatore nell’Unione europea ed ho sostenuto la relazione.</p>
    </intervention>
    <intervention id="4-229-000" speaker_id="96772" name="Peter JAHR" is_mep="True" mode="spoken" nationality="Germany" birth_date="24-04-1959" birth_place="Burgstädt" m_state="DE">
      <p sl="de">Signora Presidente, mi scuso se chiedo la sua attenzione così spesso, ma purtroppo non è stata la mia settimana fortunata con la procedura catch the eye e non sono mai riuscito a prendere la parola. Vorrei intervenire anche su questo tema, ma sono comunque lieto che la direttiva, cui ho votato a favore, sia stata approvata.</p>
      <p sl="de">Sono lieto anche del fatto che siamo riusciti a rafforzare i diritti dei consumatori includendo la vendita “porta a porta”, poiché presenta molte pratiche dubbie. Desidero chiedere nuovamente di non dimenticarci del problema della burocrazia nell’attuazione della presente direttiva. In Germania vi sono numerose piccole e medie imprese e, sebbene non siano coinvolte nella vendita porta a porta, spesso molti affari si concludono con una stretta di mano al cliente. É la prassi da centinaia di anni. Dobbiamo prestare attenzione a non sovraccaricare queste PMI con una burocrazia eccessiva. Lo ribadisco: accolgo con favore questa direttiva e ho votato a favore.</p>
    </intervention>
    <intervention id="4-230-000" speaker_id="28352" name="Zuzana ROITHOVÁ" is_mep="True" mode="spoken" nationality="Czechia" birth_date="30-01-1953" birth_place="Praha" p_group="Group of the European People's Party (Christian Democrats)" m_state="CZ">
      <p sl="en">Signora Presidente, mi congratulo con l’onorevole Schwab che ha raggiunto un compromesso con il Consiglio che consolida i diritti dei consumatori e include le mie proposte sul commercio online. Ho votato a favore della relazione, naturalmente, ma mi dispiace dire che la Presidenza ungherese ha bloccato la mia proposta (sostenuta peraltro dall’intero Parlamento) di offrire ai consumatori il diritto alla fornitura di merci da un altro paese a condizione concordate.</p>
      <p sl="en">Secondo i dati di Eurostat, un terzo degli ordini transfrontalieri vengono purtroppo rifiutati in questo modo. I negozi online come iTunes e altri non inviano la propria merce o servizi ai nuovi Stati membri; in questo modo, i consumatori cechi sono discriminati rispetto ai consumatori olandesi o francesi. Il mercato interno non è ancora un mercato unico per quanto concerne l’ambiente digitale e il Consiglio si è lasciato scappare una grande opportunità.</p>
    </intervention>
    <intervention id="4-232-000" speaker_id="96695" name="Radvilė MORKŪNAITĖ-MIKULĖNIENĖ" is_mep="True" mode="spoken" nationality="Lithuania" birth_date="02-01-1984" birth_place="Kaunas" p_group="Group of the European People's Party (Christian Democrats)" m_state="LT">
      <p sl="lt">Signora Presidente, la gestione del combustibile esaurito e dei residui radioattivi è un tema di particolare importanza, sia per la sicurezza delle persone e dell’ambiente, sia per quella della società. Invito perciò il Consiglio a tenere in massimo conto – al momento di adottare la direttiva – anche il parere del Parlamento europeo, che svolge un ruolo sempre più significativo nei confronti delle questioni ambientali. Purtroppo, le manovre politiche cui indulgiamo ci spingono talvolta a inserire nei documenti alcune disposizioni che possono rivelarsi controproducenti.</p>
      <p sl="lt">Nel momento in cui hanno aderito all’Unione europea, alcuni Stati membri hanno recato con sé il fardello di centrali nucleari la cui costruzione avevano dovuto subire contro la propria volontà. La disattivazione della centrale nucleare di Ignalina costituiva una delle condizioni per l’adesione della Lituania all’Unione; da parte sua, l’Unione europea si è formalmente impegnata a finanziare la disattivazione. Soprattutto, l’UE si è assunta quest’impegno poiché sarebbe stato impossibile, per un paese come la Lituania, finanziare integralmente l’opera di disattivazione, che comprende anche la gestione del combustibile esaurito e dei residui radioattivi.</p>
      <p sl="lt">Sarebbe quindi controproducente imporre tale onere agli Stati membri interessati. Se la Lituania non ricevesse i finanziamenti necessari, non sarebbe in grado di garantire efficacemente la sicurezza, mentre nella prossima prospettiva finanziaria la disattivazione della centrale nucleare di Ignalina deve rimanere una preoccupazione costante sia per La Lituania che per l’intera Unione europea.</p>
    </intervention>
    <intervention id="4-234-000" speaker_id="28116" name="Marian HARKIN" is_mep="True" mode="spoken" nationality="Ireland" birth_date="26-11-1953" birth_place="Sligo" p_group="Group of the Alliance of Liberals and Democrats for Europe" m_state="IE">
      <p sl="en">Signora Presidente, sono decisamente favorevole al paragrafo 25 di questa risoluzione, che “si rammarica del fatto che la Commissione, alla luce del limitato incremento previsto per il programma Progress …”: la Commissione stessa, infatti, si era impegnata nel 2010 a ripristinare l’importo di 20 milioni di euro che era stato riassegnato da Progress allo strumento di microfinanziamento, cosa che ovviamente non succederà.</p>
      <p sl="en">Lo strumento di microfinanziamento, nonostante le sue ridottissime dimensioni, è assai importante per assicurare l’accesso al credito alle microimprese nel quadro dell’economia sociale; tale ruolo diviene addirittura cruciale, ora che le istituzioni finanziarie non prestano denaro.</p>
      <p sl="en">Ma tale funzione non va alimentata a spese del programma Progress; in questo modo, a mio avviso, si dà il via a una guerra tra poveri.</p>
      <p sl="en">Concludo dichiarandomi decisamente favorevole ad aumentare il sostegno al programma Grundtvig per l’apprendimento permanente; auspico in particolare un incremento del sostegno al programma LIFE+.</p>
    </intervention>
    <intervention id="4-236-000" speaker_id="28313" name="Ville ITÄLÄ" is_mep="True" mode="spoken" nationality="Finland" birth_date="10-05-1959" birth_place="Luumäki" p_group="Group of the European People's Party (Christian Democrats)" m_state="FI">
      <p sl="fi">Signora Presidente, questa importantissima relazione è stata adottata, e dobbiamo dunque ringraziare ed elogiare il relatore, onorevole Dess, che si è tenacemente battuto per raggiungere i compromessi in esame e portare avanti con risultati apprezzabili la riforma della politica agricola comune (PAC).</p>
      <p sl="fi">Non ignoro certo le difficoltà di una situazione in cui in ogni Stato membro si levano richieste tese a inserire nella riforma della PAC gli elementi più svariati, ma in questa sede è importante soffermarsi soprattutto su un punto, ossia – com’è ovvio – la componente ecologica. È essenziale coinvolgere i produttori agricoli in una politica di sostenibilità ambientale, ma come introdurre la componente ecologica? Occorre adottare il metodo descritto dall’onorevole Dess: evitare di appesantire gli oneri burocratici e di incrementare i costi a carico dei produttori; inoltre, dobbiamo tener conto delle differenti situazioni che si registrano nei vari Stati membri. Se otterremo risultati positivi in questo senso, e in seguito la Commissione presenterà proposte dettagliate, allora avremo imboccato la strada giusta e potremo constatare con soddisfazione la volontaria partecipazione degli agricoltori alla protezione dell’ambiente.</p>
    </intervention>
    <intervention id="4-238-000" speaker_id="96922" name="Izaskun BILBAO BARANDICA" is_mep="True" mode="spoken" nationality="Spain" birth_date="27-03-1961" birth_place="Bermeo" m_state="ES">
      <p sl="es">Signora Presidente, ho votato a favore di questa relazione d’iniziativa perché l’Europa ha bisogno di una robusta politica agricola comune senza tagli, una politica che promuova la redditività delle aziende e garantisca la sicurezza alimentare, l’adeguata entità degli approvvigionamenti e la qualità della produzione.</p>
      <p sl="es">Ancora, occorre sostenere l’agricoltura per consentirle di rinnovarsi e tendere a un uso più efficiente di energia, risorse idriche e suolo.</p>
      <p sl="es">Tutti questi fattori devono unirsi ad altre forme di gestione che permettano di remunerare in misura più equa gli operatori del settore, persone che hanno bisogno di un apprendimento progressivo e costante per tutto l’arco della carriera lavorativa. A queste persone dobbiamo offrire procedure più semplici, uno snellimento della burocrazia e maggior trasparenza in fatto di obiettivi e strumenti.</p>
      <p sl="es">Di conseguenza, la nuova PAC deve intensificare l’impegno nei confronti degli agricoltori attivi e del loro contributo alla produzione e allo sviluppo equilibrato delle aree rurali. La redditività, inoltre, impone di allineare le politiche di questo settore agli obiettivi della strategia Europa 2020; per tale motivo, è necessario pure mantenere lo sforzo di bilancio.</p>
    </intervention>
    <intervention id="4-239-000" speaker_id="23873" name="Sergej KOZLÍK" is_mep="True" mode="spoken" nationality="Slovakia" birth_date="27-07-1950" birth_place="Bratislava" p_group="Group of the Alliance of Liberals and Democrats for Europe" m_state="SK">
      <p sl="sk">Signora Presidente, la proposta di riforma della politica agricola comune presentata attualmente dalla Commissione europea è una modifica puramente esteriore, e non certo una riforma diretta a migliorare il mercato e la competitività della produzione agricola europea.</p>
      <p sl="sk">In tale contesto ho espresso il mio sostegno alla nutrita serie di rilievi e pareri critici formulati dal Parlamento europeo. Sono fondamentalmente contrario a prolungare l’applicazione dell’approccio storico al sistema delle sovvenzioni, e sostengo invece l’introduzione di criteri oggettivi supplementari che tengano conto delle condizioni per il finanziamento agricolo che si riscontrano nell’Europa allargata a 27 Stati membri. A mio avviso, il cosiddetto massimale per le sovvenzioni è una complicazione che non migliorerà le condizioni degli agricoltori nei nuovi Stati membri. La politica agricola comune deve basarsi su due pilastri, il primo dei quali deve continuare ad essere pienamente finanziato a titolo del bilancio dell’Unione europea. Il secondo pilastro deve riguardare essenzialmente la modernizzazione dell’agricoltura, la competitività e lo sviluppo rurale cofinanziato dalle fonti nazionali.</p>
    </intervention>
    <intervention id="4-240-000" speaker_id="23787" name="Czesław Adam SIEKIERSKI" is_mep="True" mode="spoken" nationality="Poland" birth_date="08-10-1952" birth_place="Stopnica" p_group="Group of the European People's Party (Christian Democrats)" m_state="PL">
      <p sl="pl">Signora Presidente, il Parlamento europeo ha adottato la relazione sulla politica agricola comune (PAC) verso il 2020. Ho espresso voto contrario, perché le misure proposte nella relazione non sono riforme reali, bensì modifiche secondarie e unicamente esteriori, che sostengono e mantengono l’attuale PAC, che è priva di qualsiasi equità. Dopo vent’anni di stagnazione della produzione alimentare in Europa e di bassi redditi per gli agricoltori, ne abbiamo abbastanza.</p>
      <p sl="pl">Abbiamo dimenticato che sette e cinque anni fa l’Unione si è allargata con l’ingresso dei nuovi Stati membri, i quali hanno ricevuto un modesto sostegno insieme alla promessa che dopo il 2013 i pagamenti sarebbero stati livellati. Desidero sottolineare con forza questo punto: occorre conservare un robusto secondo pilastro, che mantenga tra l’altro gli attuali criteri di distribuzione dei fondi, i quali tengono conto del differente livello di sviluppo dei singoli Stati membri. Occorre infine migliorare il coordinamento tra la politica regionale e la politica agricola comune nelle aree rurali. Alcune responsabilità del secondo pilastro della politica agricola comune andrebbero trasferite alla politica di coesione; le aree rurali hanno il diritto di perseguire il proprio sviluppo utilizzando i fondi messi a disposizione nel quadro della politica regionale.</p>
      <p sl="pl">Aggiungo una considerazione: la dichiarazione del Presidente Barroso sulla possibilità di tagli al secondo pilastro rivela che egli non conosce realmente la gravità del problema.</p>
    </intervention>
    <intervention id="4-241-000" speaker_id="96772" name="Peter JAHR" is_mep="True" mode="spoken" nationality="Germany" birth_date="24-04-1959" birth_place="Burgstädt" m_state="DE">
      <p sl="de">Signora Presidente, anche io desidero ringraziare il relatore, onorevole Dess. Se la politica agricola deve rimanere competitiva e contemporaneamente diventare più ecocompatibile, è necessario finanziarla in maniera adeguata. Sottolineo la parola “adeguata”, che deve valere sia per gli agricoltori che per i contribuenti. A mio avviso occorre schierarsi esplicitamente a favore dell’introduzione di strutture competitive nel settore agricolo. In tale contesto, l’imposizione di un massimale sui pagamenti diretti è una misura controproducente; non è nostro compito distruggere strutture competitive. Sono cresciuto in quella che era una volta la Germania Est, dove i politici imponevano dettagliatamente agli agricoltori le strutture operative e i dati della produzione: questo sistema ha portato al fallimento dello Stato, e non dobbiamo mai più permettere che una situazione del genere si ripeta. Voglio risparmiare all’Unione europea una catastrofe siffatta, e per questo sono contrario al massimale e alla fine mi sono astenuto dal voto sulla relazione.</p>
    </intervention>
    <intervention id="4-242-000" speaker_id="28116" name="Marian HARKIN" is_mep="True" mode="spoken" nationality="Ireland" birth_date="26-11-1953" birth_place="Sligo" p_group="Group of the Alliance of Liberals and Democrats for Europe" m_state="IE">
      <p sl="en">Signora Presidente, ho votato a favore della relazione Dess ma devo manifestare il mio rammarico per la mancata approvazione dell’emendamento 4, che aveva ottenuto il sostegno del mio gruppo in quanto prevedeva la fornitura di un aiuto specifico nell’ambito del primo pilastro per compensare gli svantaggi naturali al fine di mantenere l’attività agricola nelle regioni montane, nelle regioni sensibili sotto il profilo ambientale, nelle regioni della rete Natura 2000.</p>
      <p sl="en">Ho votato contro l’emendamento 23 non perché sia favorevole agli OGM (non lo sono affatto), ma perché sono favorevole alla sussidiarietà e sono convinta che gli Stati membri dovrebbero essere in grado di compiere autonomamente le proprie scelte in materia di OGM.</p>
      <p sl="en">Sono particolarmente lieta del sostegno da noi accordato all’emendamento 27, che saggiamente ha respinto l’introduzione degli onerosi e poco chiari requisiti previsti dalla direttiva quadro sulle acque nel sistema di rispetto dei costi, fino a quando non avremo un quadro completo dell’attuazione nei vari Stati membri.</p>
      <p sl="en">Noto con soddisfazione che il Parlamento sostiene una rete di sicurezza multilivello, da utilizzare in caso di perturbazioni di mercato e situazioni di emergenza; si tratta di una risposta ragionevole e proporzionata.</p>
      <p sl="en">Mi rallegro infine che il bilancio venga mantenuto almeno al livello del 2013; in caso contrario, gli altri provvedimenti non sono che chiacchiere.</p>
    </intervention>
    <intervention id="4-243-000" speaker_id="28352" name="Zuzana ROITHOVÁ" is_mep="True" mode="spoken" nationality="Czechia" birth_date="30-01-1953" birth_place="Praha" p_group="Group of the European People's Party (Christian Democrats)" m_state="CZ">
      <p sl="cs">Signora Presidente, il Parlamento europeo ha adottato oggi la relazione sulla politica agricola comune verso il 2020. Mi associo all’obiettivo di lungo termine indicato nella relazione: introdurre condizioni eque per tutti gli agricoltori dell’Unione europea, e abbandonare quindi i criteri storici per i pagamenti diretti.</p>
      <p sl="cs">Ciononostante non ho votato a favore della relazione, per manifestare il mio dissenso di fondo dall’adozione della proposta di un massimale per i pagamenti diretti in funzione delle dimensioni dell’azienda agricola. Tale provvedimento introdurrà, per esempio, una discriminazione contro gli agricoltori cechi, oppure li costringerà a frammentare artificialmente le aziende in unità minori per ottenere una sovvenzione. Personalmente sono favorevole allo sviluppo delle piccole aziende agricole, ma siamo di fronte a una misura che ridurrà la competitività degli agricoltori in alcuni paesi europei.</p>
    </intervention>
    <intervention id="4-244-000" speaker_id="96668" name="Seán KELLY" is_mep="True" mode="spoken" nationality="Ireland" birth_date="26-04-1952" birth_place="Killarney" m_state="IE">
      <p sl="ga">Signora Presidente, ho offerto a questa relazione un convinto sostegno e desidero rivolgere un elogio al relatore, onorevole Dess, per il suo eccellente operato. L’altra sera ho seguito il dibattito dall’inizio alla fine ma non sono riuscito a valermi della procedura catch the eye ; me ne rammarico, poiché volevo porre due domande al Commissario. Mi rallegro comunque per la volontà pressoché unanime del Parlamento di mantenere il bilancio almeno al livello attuale.</p>
      <p sl="en">Le due questioni che volevo sollevare con il Commissario riguardano gli anni di riferimento storici e le quote latte.</p>
      <p sl="en">A quanto sembra entrambi i metodi dovrebbero essere aboliti: vogliamo sapere quando, e con quali criteri verranno sostituiti. Senza notizie in merito per gli agricoltori diventa difficilissimo pianificare il futuro. Prima avremo una risposta a questi interrogativi,</p>
      <p sl="ga">meglio sarà per tutti gli agricoltori europei. Vi ringrazio.</p>
    </intervention>
    <intervention id="4-247-000" speaker_id="96695" name="Radvilė MORKŪNAITĖ-MIKULĖNIENĖ" is_mep="True" mode="spoken" nationality="Lithuania" birth_date="02-01-1984" birth_place="Kaunas" p_group="Group of the European People's Party (Christian Democrats)" m_state="LT">
      <p sl="lt">Signora Presidente, la politica agricola comune – che rappresenta uno dei temi più importanti e insieme più delicati dell’intera politica dell’Unione europea – è un tema che interessa tutti gli Stati membri; ma soprattutto, l’agricoltura è un settore che esercita un impatto diretto e notevole sull’ambiente. Di conseguenza, nel definire i modelli di assistenza diretta e il sostegno allo sviluppo rurale, occorre privilegiare l’agricoltura sostenibile e vari aspetti ambientali, tra cui l’agricoltura ecologica.</p>
      <p sl="lt">La dimensione dello sviluppo rurale è cruciale anche per i paesi che hanno aderito recentemente all’Unione europea. Purtroppo, il numero più elevato di lavoratori migranti si è registrato proprio nelle aree rurali; occorre quindi aumentare le attrattive di tali aree in quanto luogo di vita e di lavoro, e richiamarvi i giovani. A tale scopo è necessario ricorrere agli strumenti di sviluppo rurale, sostenere il promettente e dinamico sviluppo delle comunità rurali e applicare il metodo LEADER in maniera più ampia e sistematica.</p>
      <p sl="lt">Richiamare i giovani agricoltori e i giovani in generale nelle aree rurali per coinvolgerli nei processi di produzione agricola e sviluppo rurale è una misura importante anche per contrastare l’abbandono delle terre, lo spopolamento rurale, l’invecchiamento della popolazione rurale e altri problemi.</p>
    </intervention>
    <intervention id="4-248-000" speaker_id="21817" name="Mario BORGHEZIO" is_mep="True" mode="spoken" nationality="Italy" birth_date="03-12-1947" birth_place="Torino" p_group="Non" m_state="IT">
      <p sl="it">Signora Presidente, onorevoli colleghi, due osservazioni a margine della relazione d'iniziativa sulla PAC. La prima è che i prezzi di vendita al consumo dei prodotti agricoli devono essere commisurati ai costi, alla fatica e al lavoro ma anche ai costi di produzione, se vogliamo che sulle tavole dei consumatori europei arrivino i prodotti sani dell'agricoltura europea, dell'agricoltura tradizionale, che deve essere mantenuta.</p>
      <p sl="it">La seconda osservazione riguarda un segnale alle competenti autorità europee: conoscono, in tema di quote latte, il rapporto dei carabinieri italiani del Comando delle politiche agricole? Da questo rapporto emerge chiaramente che quello splafonamento della produzione lattiera, che costituisce il presupposto giuridico per le multe degli allevatori italiani, cade, perché questo splafonamento non c'è stato. Questo è molto grave, perché queste multe rischiano di mettere in ginocchio e portare al fallimento migliaia di aziende agricole della nostra Padania. Padania libera!</p>
    </intervention>
    <intervention id="4-249-000" speaker_id="96639" is_mep="True" mode="spoken" role="Presidente" name="Isabelle DURANT" nationality="Belgium" birth_date="04-09-1954" birth_place="Bruxelles" p_group="Group of the Greens/European Free Alliance" m_state="BE">
      <p sl="unknown">Con questo si concludono le dichiarazioni di voto.</p>
    </intervention>
    <intervention id="4-251-500" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ho votato a favore della nomina del Presidente della Banca centrale europea (BCE), in considerazione delle competenze del candidato e della vasta esperienza che egli ha maturato nel corso degli anni.</p>
    </intervention>
    <intervention id="4-251-750" speaker_id="1941" name="Roberta ANGELILLI" is_mep="True" mode="written" nationality="Italy" birth_date="01-02-1965" birth_place="Roma" p_group="Group of the European People's Party (Christian Democrats)" m_state="IT">
      <p sl="it">Onorevole Presidente, vorrei esprimere il mio orgoglio per l'ampio parere favorevole del Parlamento europeo a sostegno della nomina del nuovo governatore della Banca centrale europea, Mario Draghi. Nomina che verrà confermata domani anche dal Consiglio dei Capi di Stato e di governo ma che rappresenta fin da subito per l'Italia motivo di grande prestigio non solo per l'altissimo profilo professionale, le competenze e l'esperienza negli affari economici europei che racchiude la figura di Draghi, ma anche perché la sua investitura per i prossimi otto anni ha ottenuto il pieno sostegno da parte di tutti i leader europei. Auguro al governatore Draghi un buon lavoro.</p>
    </intervention>
    <intervention id="4-252-000" speaker_id="97228" name="Pino ARLACCHI" is_mep="True" mode="written" nationality="Italy" birth_date="21-02-1951" birth_place="Gioia Tauro" p_group="Group of the Alliance of Liberals and Democrats for Europe" m_state="IT">
      <p sl="en">Ho votato a favore della candidatura di Mario Draghi a prossimo Presidente della Banca centrale europea, in ragione della sua vasta e profonda competenza e della sua avanzata visione della governance del sistema finanziario globale. Nel corso dell’audizione tenuta presso la commissione per i problemi economici e monetari egli ha sottolineato la necessità di rafforzare in maniera significativa il quadro di governance economica europea, aggiungendo che, durante la sua Presidenza, la BCE continuerebbe a dedicare le sue energie in primo luogo alla lotta contro l’inflazione. Per tutti questi motivi sono fiero di accordargli il mio incondizionato sostegno.</p>
    </intervention>
    <intervention id="4-252-500" speaker_id="96862" name="Sophie AUCONIE" is_mep="True" mode="written" nationality="France" birth_date="19-08-1963" birth_place="Dugny" p_group="Group of the European People's Party (Christian Democrats)" m_state="FR">
      <p sl="fr">I membri del comitato esecutivo della Banca centrale europea (BCE) sono nominati dai capi di Stato e di governo su proposta del Consiglio e previa consultazione del Parlamento europeo. In questo caso il Consiglio consulta il Parlamento in merito alla nomina di Mario Draghi a Presidente della Banca centrale europea, a decorrere dal 1° novembre 2011. La commissione per i problemi economici e monetari, di cui faccio parte, ha proceduto a un’audizione i cui risultati si sono dimostrati estremamente soddisfacenti. Sostengo di conseguenza la candidatura di Mario Draghi.</p>
    </intervention>
    <intervention id="4-253-000" speaker_id="96814" name="Elena BĂSESCU" is_mep="True" mode="written" nationality="Romania" birth_date="24-04-1980" birth_place="Constanţa" p_group="Group of the European People's Party (Christian Democrats)" m_state="RO">
      <p sl="ro">Ho votato a favore della nomina di Mario Draghi alla carica di Presidente della Banca centrale europea, in quanto ritengo che egli possieda un elevato grado di competenza professionale. Nel corso dell’audizione svoltasi innanzi alla commissione per i problemi economici e monetari, Mario Draghi ha risposto in maniera completa e articolata a tutte le domande poste dai deputati. A tale proposito apprezzo il suo approccio costruttivo alle conseguenze della crisi finanziaria che ha colpito la Grecia.</p>
      <p sl="ro">Mario Draghi si è dimostrato inoltre seriamente intenzionato ad attuare a livello di Unione europea un modello più robusto di governance economica, allo scopo di evitare insolvenze sovrane. Proprio per questo motivo, nella sua candidatura egli privilegia la lotta all’inflazione nel quadro dell’obiettivo di stabilità della Banca centrale europea, insieme al rafforzamento dei meccanismi di sorveglianza. Per garantire un’economia forte occorre un Patto di stabilità e crescita davvero efficace, dotato di sanzioni automatiche.</p>
    </intervention>
    <intervention id="4-255-000" speaker_id="96733" name="Antonio CANCIAN" is_mep="True" mode="written" nationality="Italy" birth_date="02-07-1951" birth_place="Mareno di Piave " p_group="Group of the European People's Party (Christian Democrats)" m_state="IT">
      <p sl="it">Signora Presidente, onorevoli colleghi, quale membro italiano del Parlamento Europeo accolgo con soddisfazione la candidatura di Mario Draghi alla Presidenza della Banca Centrale Europea. Ho seguito la sua audizione presso il Parlamento Europeo lo scorso 14 giugno. La sua prestigiosa carriera, dagli incarichi accademici fino ai massimi livelli in campo economico e finanziario mondiale quale Presidente del Financial Stability Board lo rendono un candidato di prim'ordine per la carica di Presidente. In un periodo particolarmente complesso per l'Europa, Draghi saprà certamente rispondere alle esigenze del sistema finanziario europeo nel garantire la stabilità finanziaria accompagnando la crescita economica. La sua candidatura é un segnale politico importante per l'Italia, dopo la brillante esperienza come Direttore Generale del Tesoro e Governatore della Banca d'Italia dal 2006, periodo in cui ha saputo rilanciare il Paese in ambito europeo e internazionale.</p>
    </intervention>
    <intervention id="4-255-500" speaker_id="96603" name="Nessa CHILDERS" is_mep="True" mode="written" nationality="Ireland" birth_date="09-10-1956" birth_place="Dublin" p_group="Group of the Progressive Alliance of Socialists and Democrats in the European Parliament" m_state="IE">
      <p sl="en">Mi congratulo con Mario Draghi per la sua nomina; a mio avviso egli si è dimostrato un candidato assai competente. Mi auguro in ogni caso che egli tenga presente il mandato ricevuto dai deputati al Parlamento europeo, rappresentando le loro opinioni in qualità di Presidente della Banca centrale europea.</p>
    </intervention>
    <intervention id="4-255-750" speaker_id="96775" name="Lara COMI" is_mep="True" mode="written" nationality="Italy" birth_date="18-02-1983" birth_place="Garbagnate Milanese" p_group="Group of the European People's Party (Christian Democrats) - Vice" m_state="IT">
      <p sl="it">Ho votato a favore di questa raccomandazione, e le mie motivazioni vanno molto al di là della nazionalità del candidato. Non penso, infatti, che sia l'UE e non l'Italia a guadagnarci dalla nomina del prof. Draghi - anzi: l'Italia perde un Governatore della Banca Centrale molto competente e molto attento ai problemi economici, monetari e reali. Stiamo parlando di una persona con un curriculum vitae impeccabile, con una notevole esperienza internazionale in istituzioni pubbliche e private, che ha sempre dimostrato un grado di proattività molto elevato (come per esempio nella leadership del "Financial Stability Forum"). Le sue pubblicazioni denotano un profilo accademico sicuramente all'altezza dei compiti da svolgere, e le sue esperienze in campo monetario fugano tutti i dubbi sulle sue capacità. Non è un caso che il consenso su questo nome sia così unanime: ha tutte le carte in regola per essere un ottimo Presidente della BCE. Ha di fronte delle sfide molto importanti, visti i tempi che corrono: gli mando dunque un sincero "in bocca al lupo.</p>
    </intervention>
    <intervention id="4-256-000" speaker_id="96914" name="Anne DELVAUX" is_mep="True" mode="written" nationality="Belgium" birth_date="20-10-1970" birth_place="Liège" p_group="Group of the European People's Party (Christian Democrats)" m_state="BE">
      <p sl="fr">In questo periodo di crisi economica e finanziaria, è assolutamente indispensabile che i leader e le persone che rivestono gli incarichi più importanti diano prova di calma, lucidità e indipendenza. Jean-Claude Trichet, Presidente della Banca centrale europea, nel corso del suo mandato è riuscito a resistere alle pressioni dei capi di Stato e di governo; il suo successore dovrà dimostrare le stesse qualità e la stessa intransigenza. Ho votato a favore del candidato italiano Mario Draghi, che gode di un’eccellente reputazione e ha destato ottima impressione nel corso dell’audizione presso la commissione per i problemi economici e monetari. L’esperienza maturata nella sua carriera, soprattutto in qualità di governatore della Banca d’Italia, gli consentirà – mi auguro – di affrontare nel miglior modo possibile le numerose sfide che lo attendono mentre sarà al timone della Banca centrale europea.</p>
    </intervention>
    <intervention id="4-256-500" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Il retroterra accademico e professionale di Mario Draghi e l’audizione tenuta dinanzi al Parlamento hanno dimostrato che egli comprende in maniera lucida e approfondita la necessità di rafforzare la governance economica dell’Unione europea, nonché l’importanza della stabilità dell’euro per la ripresa della crescita. Alla luce di queste considerazioni e pensando anche all’importanza della carica di Presidente della Banca centrale europea, sono convinto che Mario Draghi soddisfi tutte le condizioni necessarie per svolgere con competenza e impegno il mandato cui è stato designato.</p>
    </intervention>
    <intervention id="4-257-000" speaker_id="23868" name="Monika BEŇOVÁ" is_mep="True" mode="written" nationality="Slovakia" birth_date="15-08-1968" birth_place="Bratislava" m_state="SK">
      <p sl="it">Nel maggio 2011, il Consiglio europeo e il Parlamento hanno proposto la nomina di Mario Draghi a Presidente della Banca centrale europea per un periodo di otto anni a decorrere dal 1° novembre 2011. La commissione parlamentare per i problemi economici e monetari ha proceduto a un’audizione nel corso della quale il candidato ha risposto alle domande rivoltegli dai membri della commissione. Egli si è soffermato, per esempio, sulla questione del debito greco, e tra l’altro ha espresso l’opinione che la BCE non debba cessare gli sforzi per mantenere la stabilità monetaria. La commissione ha quindi raccomandato la nomina di Mario Draghi; dal momento che il candidato soddisfa i requisiti previsti per l’incarico di Presidente della BCE, desidero esprimere il mio sostegno alla sua nomina.</p>
    </intervention>
    <intervention id="4-258-000" speaker_id="1164" name="Bruno GOLLNISCH" is_mep="True" mode="written" nationality="France" birth_date="28-01-1950" birth_place="Neuilly-sur-Seine" p_group="Non" m_state="FR">
      <p sl="fr">Benché il voto sulla nomina di alcuni oligarchi europei avvenga – secondo il regolamento – a scrutinio segreto, tengo a dichiarare esplicitamente che ho votato contro la candidatura di Mario Draghi perché nominare un ex dirigente europeo di Goldman Sachs, nel bel mezzo della crisi dei debiti sovrani è davvero un’iniziativa in qualche modo malsana e perversa. Non vi sfuggano la natura di tale mansione e il periodo in cui egli l’ha ricoperta: a meno che egli non fosse un dirigente assai mediocre, e anche se non ne è stato il promotore, Mario Draghi non poteva ignorare che la società per cui lavorava si stava adoperando a mascherare – in maniera apparentemente legale ma sostanzialmente disonesta – il debito greco, allo scopo di giustificare l’adesione della Grecia all’euro. Non è neppure lecito trascurare il ruolo di Goldman Sachs nell’attuale speculazione sul debito sovrano, né le responsabilità di questa banca nell’attuale crisi economica e finanziaria, né ancora le indagini di cui essa è oggetto negli Stati Uniti. La presenza di Goldman Sachs nel curriculum vitae di Mario Draghi rappresenta una macchia imperdonabile, che lo rende inadatto a questo incarico.</p>
    </intervention>
    <intervention id="4-258-500" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Onorevole Presidente, colleghi, esprimo grande soddisfazione per il risultato raggiunto, oggi, con l'espressione, a larga maggioranza, di un parere positivo sulla raccomandazione del Consiglio sulla nomina di Mario Draghi come prossimo presidente della Banca centrale europea. Credo, infatti, che sia un onore per il nostro Paese quello di avere un illustre rappresentante a capo di un'istituzione strategica, quale è la Banca centrale europea. Si tratta di un importante riconoscimento dell'impegno e della competenza di un uomo che ci rappresenta e che avrà il difficile e, al contempo prestigioso, incarico di guidare la BCE in un momento, quale quello attuale, in cui l'Europa si trova ad affrontare gli effetti di una grave crisi economico-finanziaria. Mi auguro che il prossimo Consiglio Europeo ufficializzi la sua nomina e che lo stesso Mario Draghi possa guidare la BCE per i prossimi 8 anni, a partire da novembre, con l'elevata e indiscussa professionalità, che ha già dimostrato in passato, accompagnando l'economia dell"UE verso una fase di rilancio in grado di garantire stabilità e solidità alla finanza europea.</p>
    </intervention>
    <intervention id="4-259-000" speaker_id="4462" name="Clemente MASTELLA" is_mep="True" mode="written" nationality="Italy" birth_date="05-02-1947" birth_place="Ceppaloni " p_group="Group of the European People's Party (Christian Democrats)" m_state="IT">
      <p sl="it">Diamo parere positivo alla designazione del dott. Mario Draghi come futuro Presidente della BCE, in quanto ha dimostrato di possedere un profilo professionale all'altezza del prestigioso incarico e una lunga e riconosciuta esperienza nel settore finanziario e bancario internazionale. Ci complimentiamo con l'ex Governatore della Banca d'Italia per la sua candidatura e per aver saputo già dimostrare, durante l'audizione al Parlamento europeo, le sue capacità e le sue potenzialità nell'affrontare i problemi che gli si presenteranno. Riteniamo che la sua designazione sia un successo per l'Italia, che egli saprà certamente rappresentare ad alto livello in una delle Istituzioni europee più prestigiose. Gli formuliamo i nostri migliori auguri di buon lavoro.</p>
    </intervention>
    <intervention id="4-259-500" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="en">Il Parlamento europeo – vista la raccomandazione del Consiglio del 16 giugno 2011 (10057/2011), visto l’articolo 109 del suo regolamento, vista la relazione della commissione per i problemi economici e monetari (A7-0229/2011), considerando che con lettera del 20 maggio 2011 il Consiglio europeo ha consultato il Parlamento europeo sulla nomina di Mario Draghi a Presidente della Banca centrale europea per un periodo di otto anni a decorrere dal 1° novembre 2011, considerando che la commissione per i problemi economici e monetari ha quindi proceduto alla valutazione delle qualifiche del candidato, in particolare alla luce dei requisiti di cui al comma secondo dell'articolo 283, paragrafo 2, del trattato sul funzionamento dell'Unione europea (TFUE), e tenuto conto dell’esigenza di piena indipendenza della Banca centrale europea di cui all’articolo 130 del TFUE; considerando che, nel quadro di tale valutazione, la commissione ha ricevuto dal candidato il curriculum vitae e le sue risposte al questionario scritto che gli era stato trasmesso – esprime parere positivo sulla raccomandazione del Consiglio di nominare Mario Draghi Presidente della Banca centrale europea. Io sono contrario a tale nomina.</p>
    </intervention>
    <intervention id="4-260-000" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Mario Draghi è un candidato assolutamente inadatto alla più alta carica della Banca centrale europea. Egli è stato vicepresidente e direttore della banca d’investimenti statunitense Goldman Sachs; tra le sue responsabilità in tale veste rientravano l’Europa e i contatti con i governi nazionali del continente. Proprio in quel periodo la Grecia ha fornito all’Unione europea dati falsi in materia di deficit e bilancio; in tale contesto, Goldman Sachs viene accusata di aver coadiuvato la Grecia nella falsificazione. A parte questi oscuri maneggi, Mario Draghi è particolarmente criticabile per la sua posizione rigidamente contraria allo scarto di garanzia del debito in Grecia e favorevole invece al salvataggio. Trattandosi del rappresentante di uno Stato membro meridionale dell’area euro oppresso da problemi finanziari gravissimi, la sua nomina invierà un segnale completamente sbagliato ai mercati e ai cittadini, che non vogliono un’Unione dei trasferimenti, ma piuttosto una moneta stabile.</p>
      <p sl="de">La persona adatta sarebbe stata il rappresentante tedesco Axel Weber, che però non si è neppure candidato perché aveva compreso quanto fossero fallaci le misure ora adottate con la benedizione di Mario Draghi: la nomina di quest’ultimo rappresenta l’ennesimo chiodo piantato nella bara dell’euro e una minaccia per l’intera Unione europea.</p>
    </intervention>
    <intervention id="4-260-250" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">Dopo la brillante audizione tenuta presso la commissione per gli affari economici del Parlamento esprimo con convinzione il mio voto favorevole alla nomina di Mario Draghi alla BCE. Questo voto conferma che, in questo difficile periodo di crisi, si sta scegliendo la persona giusta e con le migliori competenze per la guida della BCE. Sono convinto che Mario Draghi saprà ricoprire questo futuro ruolo di Presidente della BCE come ha fatto in questi anni alla Banca d'Italia, mettendo a disposizione dell'Europa il suo bagaglio di esperienza e di grande competenza. Nell'esprimere la mia soddisfazione per la valorizzazione ai massimi livelli di quella che è una "scuola di talenti" italiana - la Banca d'Italia - voglio sottolineare ancora una volta l'alto profilo tecnico del prossimo Presidente della BCE Mario Draghi. Con la certezza che il Consiglio confermerà il voto positivo del Parlamento europeo, come membro della commissione economica, assicuro a Draghi la massima disponibilità per una proficua collaborazione con la BCE, in particolare in questo difficile momento per l'euro e per l'UE.</p>
    </intervention>
    <intervention id="4-260-500" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Sulla base della relazione della commissione per i problemi economici e monetari e in seguito al processo di consultazione e valutazione delle qualifiche del candidato, in particolare alla luce dei requisiti di cui al comma secondo dell'articolo 283, paragrafo 2, del trattato sul funzionamento dell’Unione europea (TFUE), e tenuto conto dell’esigenza di piena indipendenza della Banca centrale europea, ho votato a favore della relazione sulla nomina del Presidente della BCE e mi rallegro per la nomina di Mario Draghi.</p>
    </intervention>
    <intervention id="4-261-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Non posso che essere favorevole alla scelta di indicare Mario Draghi come nuovo presidente della Banca centrale europea per un periodo di otto anni a partire dal prossimo novembre. Il suo curriculum dimostra infatti l'altissimo profilo professionale ed umano di questo candidato, che rappresenta oggi uno dei più illustri italiani nel panorama economico mondiale. In un periodo difficile come questo, ritengo che sia fondamentale avere al timone della Banca centrale europea una personalità di primissimo livello, e Mario Draghi rappresenta questo profilo perfettamente.</p>
    </intervention>
    <intervention id="4-261-250" speaker_id="96974" name="Nuno TEIXEIRA" is_mep="True" mode="written" nationality="Portugal" birth_date="13-01-1973" birth_place="Funchal" p_group="Group of the European People's Party (Christian Democrats)" m_state="PT">
      <p sl="pt">Il principale obiettivo strategico della Banca centrale europea è il mantenimento della stabilità dei prezzi nell’Unione europea, che costituisce un contributo essenziale alla soluzione delle difficoltà economiche e finanziarie in cui versano gli Stati membri. Mario Draghi, che si è laureato presso l’Università “La Sapienza” di Roma e ha conseguito un Ph.D. in scienze economiche presso il Massachusetts Institute of Technology, è governatore della Banca d’Italia, membro del consiglio direttivo e del consiglio generale della Banca centrale europea nonché membro del consiglio di amministrazione della Banca dei regolamenti internazionali, governatore per l’Italia nei Consigli dei governatori della Banca internazionale per la ricostruzione e lo sviluppo e della Banca Asiatica di Sviluppo, e infine presidente del Forum per la stabilità finanziaria.</p>
      <p sl="pt">Voterò a favore della nomina di Mario Draghi a Presidente della BCE in quanto ritengo che egli sia dotato di un ragguardevole bagaglio accademico e di una vasta competenza professionale, e perché auspico un forte impegno delle istituzioni europee nella lotta all’inflazione, per il rafforzamento della moneta unica e la sostenibilità nella crisi del debito sovrano. Sono pure convinto che il nuovo Presidente della BCE promuoverà una cultura di onestà e rigore e contribuirà a definire una politica economica robusta e coerente, che invii un chiaro segnale di fiducia ai mercati internazionali.</p>
    </intervention>
    <intervention id="4-261-500" speaker_id="5737" name="Dominique VLASTO" is_mep="True" mode="written" nationality="France" birth_date="14-08-1946" birth_place="Marseille" p_group="Group of the European People's Party (Christian Democrats)" m_state="FR">
      <p sl="fr">La nomina di Mario Draghi alla guida della Banca centrale europea (BCE) è a mio avviso una decisione pienamente giustificata, in quanto conferma la volontà dell’Unione europea di proseguire il lavoro avviato dal Presidente attuale, Jean-Claude Trichet. In un contesto in cui la situazione economica di alcuni paesi, tra cui la Grecia, sta indebolendo l’euro, la volontà e la determinazione di Mario Draghi nel tenere una rotta sicura verso l’obiettivo di una moneta forte sono indispensabili per assicurare credibilità alla nostra economia. Mi rallegro inoltre per la nomina di un uomo che possiede tutte le qualità richieste per ricoprire tale carica. L’esperienza che egli ha maturato nell’ambito del Consiglio europeo per la stabilità finanziaria e alla guida della Banca d’Italia sono una risorsa preziosa per la visibilità dell’istituzione a livello internazionale e di conseguenza per la collocazione dell’Unione europea quale maggior potenza economica mondiale. Di fronte alle sfide che dobbiamo raccogliere per rilanciare la nostra economia, mi rallegro per la nomina di una persona che è riuscita a coagulare un vasto consenso e si è dimostrata capace di aprire la strada a un’unione monetaria stabile, robusta e competitiva.</p>
    </intervention>
    <intervention id="4-262-500" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ho votato a favore della relazione in quanto manda un segnale chiaro della solidarietà europea nel periodo di crisi che i cittadini in Europa si trovano attualmente ad affrontare. In questo caso, il Fondo europeo di adeguamento alla globalizzazione (FEG) sarà utilizzato per sostegno fornire assistenza agli esuberi della General Motors Belgium e di quattro suoi fornitori, operanti nel settore degli autoveicoli, tra il giugno e l’ottobre 2010.</p>
      <p sl="pt">Tutti i lavoratori in esubero potranno usufruire di misure personalizzate sostenute dallo stanziamento di fondi per un totale di 9,59 milioni di euro. È la terza volta che si mobilita il FEG nel 2011. Ritengo, pertanto, che sia giusto e opportuno utilizzare il Fondo in questo caso.</p>
    </intervention>
    <intervention id="4-263-000" speaker_id="96922" name="Izaskun BILBAO BARANDICA" is_mep="True" mode="written" nationality="Spain" birth_date="27-03-1961" birth_place="Bermeo" m_state="ES">
      <p sl="es">Ho votato a favore dell’iniziativa in esame volta ad aiutare i 2 834 lavoratori in esubero della General Motors Belgium a reinserirsi nel mercato del lavoro poiché, a causa della crisi economica e finanziaria globale, l’azienda non è riuscita ad ampliare l’impianto di produzione di Anversa. Accolgo con favore l’accordo raggiunto dalle parti sociali sul pacchetto di misure proposto.</p>
    </intervention>
    <intervention id="4-264-000" speaker_id="97198" name="Mara BIZZOTTO" is_mep="True" mode="written" nationality="Italy" birth_date="03-06-1972" birth_place="Bassano del Grappa " m_state="IT">
      <p sl="it">Ho espresso un voto favorevole alla relazione della collega Matera perché le caratteristiche della domanda presentata dal Belgium per la mobilitazione del FEG corrispondono ai requisiti necessari per accedere al fondo stesso. Infatti, i 9 593 931 EUR richiesti per i 2 843 esuberi verificatisi presso l'azienda General Motors e quattro dei suoi fornitori operanti nel settore degli autoveicoli durante il periodo di riferimento di quattro mesi (giugno - ottobre 2010), verranno utilizzati per il singolo reinserimento di questi lavoratori che hanno perso il lavoro a causa del processo di globalizzazione dei mercati mondiali in atto, e in nessun modo verranno erogati all'azienda che ha effettuati i licenziamenti.</p>
    </intervention>
    <intervention id="4-264-500" speaker_id="28122" name="David CASA" is_mep="True" mode="written" nationality="Malta" birth_date="16-11-1968" birth_place="Valletta" m_state="MT">
      <p sl="en">Il Fondo europeo di adeguamento alla globalizzazione è stato istituito per alleggerire la tensione sui lavoratori che risentono delle conseguenze dei cambiamenti strutturali nei flussi di lavoro mondiali. Nel caso della General Motors Belgium, ritengo che le conclusioni della relatrice siano giustificate ed ho quindi deciso di votare a favore del fascicolo in esame.</p>
    </intervention>
    <intervention id="4-264-625" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">Accolgo con favore il lavoro svolto sulla base del Fondo europeo di adeguamento alla globalizzazione (FEG), non da ultimo per il sostegno all’industria automobilistica che è stata colpita dalla crisi economica e finanziaria. Il mio voto è anche a favore della decisione di mobilitare il FEG per il Belgio, a beneficio dei lavoratori del settore automobilistico, attraverso misure che costituiscono un pacchetto coordinato di servizi personalizzati finalizzati al loro reinserimento nel mercato del lavoro.</p>
    </intervention>
    <intervention id="4-264-750" speaker_id="96603" name="Nessa CHILDERS" is_mep="True" mode="written" nationality="Ireland" birth_date="09-10-1956" birth_place="Dublin" p_group="Group of the Progressive Alliance of Socialists and Democrats in the European Parliament" m_state="IE">
      <p sl="en">È importante che quest’Aula mostri l’enorme potenziale del FEAG.</p>
    </intervention>
    <intervention id="4-265-000" speaker_id="96914" name="Anne DELVAUX" is_mep="True" mode="written" nationality="Belgium" birth_date="20-10-1970" birth_place="Liège" p_group="Group of the European People's Party (Christian Democrats)" m_state="BE">
      <p sl="fr">In seguito all’enorme ondata di esuberi verificatisi presso la General Motors Belgium e quattro dei suoi fornitori operanti nel settore degli autoveicoli, il 20 dicembre 2010 il Belgio ha presentato una domanda di intervento del Fondo europeo di adeguamento alla globalizzazione per contribuire a dare una nuova formazione ai 2 834 lavoratori in esubero. Il Fondo europeo di adeguamento è stato istituito per fornire sostegno supplementare ai lavoratori che perdono il posto a causa dei cambiamenti nel commercio mondiale. Sono lieta che oggi il Parlamento abbia approvato questi aiuti che permetteranno ai lavoratori in esubero di ricevere assistenza, in particolare nella ricerca di un impiego e nella formazione. Si tratta di una buona notizia per le migliaia di famiglie interessate.</p>
    </intervention>
    <intervention id="4-265-500" speaker_id="photo_generic" name="Lena Ek, Marit Paulsen, Olle Schmidt e Cecilia Wikström" is_mep="True" mode="written">
      <p sl="sv">Ancora una volta abbiamo scelto di sostenere la mobilitazione del Fondo di adeguamento alla globalizzazione dell’Unione europea, questa volta per aiutare circa 2 800 persone che hanno perso il lavoro in Belgio, poiché l’Europa sta ancora subendo gli effetti della crisi economica e situazioni eccezionali richiedono misure eccezionali.</p>
      <p sl="sv">Riteniamo, però, che in futuro dovremo invece utilizzare strumenti già esistenti (in particolare il Fondo sociale europeo) per aumentare le possibilità di trovare occupazione di chi è stato licenziato o è in esubero. Probabilmente, non ci sarà bisogno del Fondo di adeguamento alla globalizzazione nel prossimo esercizio finanziario.</p>
    </intervention>
    <intervention id="4-265-750" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ho votato a favore della relazione poiché ritengo che la mobilitazione del Fondo europeo di adeguamento alla globalizzazione (FEG) sia necessaria nel caso degli esuberi presso la General Motors Belgium e quattro dei suoi fornitori. Andrebbero evidenziati gli sforzi profusi dalle autorità belghe, che hanno presentato una serie di importanti misure volte ad aiutare i lavoratori interessati nella ricerca di occupazione.</p>
    </intervention>
    <intervention id="4-265-875" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Il Fondo europeo di adeguamento alla globalizzazione (FEG) è stato istituito nel 2006 per fornire sostegno supplementare ai lavoratori che risentono delle conseguenze dei grandi cambiamenti strutturali nei flussi commerciali mondiali e permettere loro di rientrare nel mercato del lavoro. Il FEG stato ampliato nel 2009 per comprendere i lavoratori in esubero causa come conseguenza della crisi economica e finanziaria. Questa è la terza richiesta esaminata nel quadro del bilancio 2011 per una importo totale di 9 593 931 euro dal FEG da destinarsi al reinserimento nel mercato del lavoro di 2 834 lavoratori della General Motors Belgium e di quattro suoi fornitori di Anversa. Secondo la Commissione, la domanda soddisfa i criteri di ammissibilità per l’assistenza del FEG e l’istituzione raccomanda all’autorità di bilancio di approvarne la mobilitazione. Il Fondo dovrà essere mobilitato in modo rapido ed efficace per evitare che lunghe attese ai lavoratori che ne dovranno usufruire.</p>
    </intervention>
    <intervention id="4-265-937" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">La relazione in esame riguarda la proposta di decisione del Parlamento e del Consiglio concernente la mobilitazione del Fondo europeo di adeguamento alla globalizzazione (FEG), ai sensi del punto 28 dell’accordo interistituzionale del 17 maggio 2006 tra il Parlamento europeo, il Consiglio e la Commissione sulla disciplina di bilancio e la sana gestione finanziaria. Lo scopo del FEG, istituito nel 2006, è di sostenere i lavoratori che perdono il posto a causa dei cambiamenti strutturali dovuti alla globalizzazione nei flussi commerciali mondiali. Il 20 dicembre 2010 la General Motors Belgium, operante nel settore automobilistico, ha presentato una domanda al FEG essendo stata costretta a licenziare 2 834 lavoratori presso l’impresa principale e quattro suoi fornitori.</p>
      <p sl="pt">L’attuale crisi economica e finanziaria conferisce al FEG un ruolo fondamentale nel mitigare l’impatto sociale del fallimento di molte aziende, spesso provocato dalle politiche economiche aggressive dei mercati emergenti. Questa è la terza richiesta esaminata nel quadro del bilancio 2011 dell’Unione europea. Dato che la richiesta soddisfa i criteri di ammissibilità, concordo con le raccomandazioni del relatore e voto a favore della proposta di decisione in esame.</p>
    </intervention>
    <intervention id="4-266-000" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Vi sono state richieste di mobilitazione del Fondo europeo di adeguamento alla globalizzazione (FEG) nei casi di licenziamenti collettivi in Europa. Il caso in esame riguarda la mobilitazione di oltre 9 milioni di euro per il Belgio al fine di fornire assistenza a circa 2 800 lavoratori in esubero nel settore automobilistico. Questa è la terza proposta di mobilitazione del Fondo da esaminare nel quadro del bilancio 2011. Di conseguenza, gli stanziamenti messi a disposizione per l'importo attualmente richiesto lasciano a disposizione fino alla fine del 2011un importo pari a 489 628 679 euro dei 550 milioni del FEG. .</p>
      <p sl="pt">Anche se appoggiamo questa mobilitazione, fondamentale per sostenere i lavoratori coinvolti, vorremmo rinnovare le nostre riserve e critiche in merito al FEG;reputiamo infatti che sarebbe stato più importante aver adottato misure volte a evitare la disoccupazione in primo luogo. A tal fine, è necessario modificare le politiche neoliberali in vigore nell’Unione europea, comprese quelle che insistono sulla deregolamentazione e sulla liberalizzazione del commercio internazionale.</p>
    </intervention>
    <intervention id="4-267-000" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Pur mantenendo la nostra posizione critica sul Fondo europeo di adeguamento alla globalizzazione (FEG), poiché riteniamo che sarebbe stato più importante aver adottato misure volte a evitare la disoccupazione in primo luogo, abbiamo comunque votato a favore della mobilitazione del Fondo per fornire assistenza supplementare ai lavoratori colpiti esiti dalle conseguenze delle ristrutturazioni aziendali o della liberalizzazione del commercio internazionale. Il caso in questione riguarda la mobilitazione di oltre 9 milioni di euro per il Belgio per fornire assistenza a circa 2 800 lavoratori in esubero nel settore automobilistico. Questa è la terza richiesta di mobilitazione del Fondo a essere esaminata nel quadro del bilancio 2011.</p>
      <p sl="pt">Di conseguenza, gli stanziamenti messi a disposizione per l'importo attualmente richiesto lasciano a disposizione fino alla fine del 2011un importo pari a 489 628 679 euro dei 550 milioni del FEG. È molto indicativo che poco più di 10 milioni di euro dei fondi previsti siano stati usati in un periodo in cui la crisi sociale e finanziaria si sta aggravando e questo dimostra, di per sé la necessità di rivedere quantomeno le norme che regolano il Fondo.</p>
    </intervention>
    <intervention id="4-268-000" speaker_id="23868" name="Monika BEŇOVÁ" is_mep="True" mode="written" nationality="Slovakia" birth_date="15-08-1968" birth_place="Bratislava" m_state="SK">
      <p sl="it">Il Fondo europeo di adeguamento alla globalizzazione (FEG) è stato istituito per fornire un sostegno adeguato ai lavoratori che risentono delle conseguenze dei grandi cambiamenti strutturali nei flussi commerciali mondiali. Come stabilito dall’accordo interistituzionale sulla disciplina di bilancio e la sana gestione finanziaria, il Fondo non può non può superare un importo annuo massimo di 500 milioni di euro. Nell’aprile 2011 la Commissione ha adottato una proposta sulla mobilitazione del FEG a favore del Belgio al fine di sostenere il reinserimento nel mercato del lavoro dei lavoratori licenziati a causa della crisi economica e finanziaria. La valutazione della Commissione si è basata sull’esame del legame tra gli esuberi e i grandi cambiamenti strutturali nei flussi commerciali mondiali o la crisi finanziaria. In base alla valutazione della Commissione, la domanda soddisfa i criteri di ammissibilità per richiedere il sostegno finanziario e, a mio parere, è giusto appoggiare la richiesta. La dichiarazione comune del Parlamento europeo, del Consiglio e della Commissione, adottata nella riunione del 2008, ha confermato l'importanza di garantire una procedura rapida, nel rispetto dell'accordo interistituzionale, per l'adozione delle decisioni relative alla mobilitazione del Fondo.</p>
    </intervention>
    <intervention id="4-268-250" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Accolgo con favore la relazione in esame poiché il Belgio ha richiesto assistenza in relazione a 2 834 esuberi (tutti ammessi all’assistenza) presso la General Motors Belgium, impresa principale, e presso quattro dei suoi fornitori, operanti nel settore degli autoveicoli nella regione NUTS II di Anversa in Belgio. Il 20 dicembre 2010, il Belgio ha presentato una domanda di intervento del FEG relativamente agli esuberi dell’impresa General Motors Belgium e quattro suoi fornitori e ha fornito ulteriori informazioni in merito fino al 24 gennaio 2011. La domanda è conforme ai requisiti per la determinazione dei contributi finanziari stabiliti all'articolo 10 del regolamento (CE) n. 1927/2006. La Commissione propone quindi di stanziare un importo pari a 9 593 931 euro.</p>
    </intervention>
    <intervention id="4-268-500" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Onorevole presidente, cari colleghi, ho votato a favore della mobilitazione del Fondo europeo di adeguamento alla globalizzazione (FEG) a favore del Belgium perché credo che questo strumento rappresenti una valida risorsa di sostegno ai lavoratori in difficoltà a causa della crisi economica. Come più volte ribadito, dal 2006 il FEG fornisce un aiuto concreto per quei lavoratori europei che subiscono un licenziamento per cause legate alla delocalizzazione delle relative aziende o, a seguito della deroga introdotta nel 2009, anche a causa della crisi economica, al fine di provvedere al loro reinserimento nel mercato del lavoro. La votazione odierna riguardava una richiesta di supporto relativa a 2834 esuberi, tutti ammessi all'assistenza del Fondo, presso la General Motors Belgium e quattro dei suoi fornitori, operanti nel settore degli autoveicoli nella regione NUTS II di Anversa, durante il periodo di riferimento di quattro mesi, dal 14 giugno al 14 ottobre 2010, per un importo totale finanziato di 9 593 931 euro.</p>
    </intervention>
    <intervention id="4-269-000" speaker_id="4462" name="Clemente MASTELLA" is_mep="True" mode="written" nationality="Italy" birth_date="05-02-1947" birth_place="Ceppaloni " p_group="Group of the European People's Party (Christian Democrats)" m_state="IT">
      <p sl="it">Il Fondo europeo di adeguamento alla globalizzazione (FEG) è stato creato per fornire sostegno supplementare ai lavoratori che risentono delle conseguenze dei grandi cambiamenti strutturali nei flussi commerciali mondiali.</p>
      <p sl="it">Al fine di sostenere il reinserimento nel mercato del lavoro dei lavoratori licenziati a causa della crisi finanziaria ed economica globale, che ha colpito in particolare la "General Motors Belgium", è stata adottata dalla Commissione una nuova proposta di decisione sulla mobilitazione del FEG a favore del Belgium. A questo proposito si è fatto particolare riferimento alla natura imprevista degli esuberi e all'impatto di questi ultimi sull'occupazione locale, regionale o nazionale.</p>
      <p sl="it">Ricordiamo che il FEG è stato creato quale strumento specifico e distinto, con obiettivi e scadenze proprie, e che è pertanto giustificata un'apposita dotazione che eviti di procedere a storni da altre linee di bilancio, un'operazione che potrebbe essere pregiudizievole per il conseguimento degli obiettivi delle varie politiche.</p>
      <p sl="it">Riteniamo che la domanda soddisfi i criteri di ammissibilità stabiliti dal regolamento FEG e raccomandiamo di approvarla dando il nostro parere positivo. Resta indispensabile, però, una revisione del regolamento FEG per affrontare il problema delle multinazionali, la cui ristrutturazione o trasferimento provoca esuberi e, di conseguenza, l'intervento del Fondo di adeguamento.</p>
    </intervention>
    <intervention id="4-270-000" speaker_id="96742" name="Jean-Luc MÉLENCHON" is_mep="True" mode="written" nationality="France" birth_date="19-08-1951" birth_place="Tanger" p_group="Confederal Group of the European United Left - Nordic Green Left" m_state="FR">
      <p sl="fr">Mi sono astenuto dalla votazione per rispetto nei confronti dei lavoratori belgi dello stabilimento Opel di Anversa, che sono stati sacrificati in nome della sacrosanta globalizzazione. Nella situazione in cui sono precipitati a causa delle politiche neoliberali promosse dall’Unione europea, si potrebbe votare contro la misera somma che le elite europee stanno concedendo loro. Nondimeno, anche quel poco che si sta assegnando può alleviare le difficoltà. Questo non rende meno inaccettabili i principi sui quali si basa il Fondo europeo di adeguamento alla globalizzazione, che appoggia le delocalizzazioni effettuate dall’impresa statunitense General Motors e acconsente alla sete di profitto delle multinazionali e dei loro capi miliardari. I fondi usati per aiutare i lavoratori andrebbero sottratti da questi profitti anziché dalle risorse dei contribuenti europei.</p>
    </intervention>
    <intervention id="4-270-500" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="en">È noto che la mobilitazione del Fondo di adeguamento riguarda 2 834 esuberi (tutti ammessi all’assistenza) presso la General Motors Belgium, impresa principale, e presso quattro dei suoi fornitori, operanti nel settore degli autoveicoli nella regione di Anversa durante il periodo di riferimento di quattro mesi, dal 14 giugno al 14 ottobre 2010. I lavoratori in esubero riceveranno quindi assistenza sottoforma di misure personalizzate sostenute dal Fondo europeo di adeguamento alla globalizzazione, che mobiliterà 9,59 milioni di euro a questo scopo. Non sono contrario alla mobilitazione dell’assistenza finanziaria per i lavoratori belgi in esubero, ma ritengo che le norme di applicazione del Fondo debbano essere modificate al fine di rendere disponibile l’assistenza per gli Stati membri meno sviluppati dell’Unione europea.</p>
    </intervention>
    <intervention id="4-271-000" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Il Fondo europeo di adeguamento alla globalizzazione (FEG) riceve fondi per 500 milioni di euro l’anno per fornire sostegno finanziario ai lavoratori colpiti dai grandi cambiamenti strutturali nei flussi del commercio mondiale. Si stima che ogni anno dai 35 000 ai 50 000 lavoratori potrebbero usufruire di tale sostegno. I fondi possono essere utilizzati per finanziare servizi per la ricerca di un nuovo impiego, per la formazione su misura, l’assistenza per diventare lavoratore autonomo o per avviare un’impresa, per la mobilità e il sostegno ai lavoratori svantaggiati o più anziani. I 2 834 esuberi si sono verificati presso l’azienda di produzione automobilistica General Motors Belgium, con ulteriori esuberi in quattro dei suoi fornitori e per questo il FEG mobiliterà un importo di 9 593 931 euro per il Belgio. Ho votato a favore della relazione perché si tratta esattamente dello scopo del Fondo.</p>
    </intervention>
    <intervention id="4-271-250" speaker_id="96981" name="Franz OBERMAYR" is_mep="True" mode="written" nationality="Austria" birth_date="25-05-1952" p_group="Non" m_state="AT">
      <p sl="de">Il Fondo europeo di adeguamento alla globalizzazione è stato istituito per sostenere i lavoratori che risentono delle conseguenze dei licenziamenti o di altri cambiamenti dovuti alla globalizzazione nella competizione internazionale. Mi compiaccio del fatto che, in seguito alle reiterate richieste del Parlamento, il bilancio presenta stanziamenti di pagamento pari a 47 608 950 EUR alla linea di bilancio FEG. Per tale motivo, ho votato a favore della relazione.</p>
    </intervention>
    <intervention id="4-271-375" speaker_id="96694" name="Rolandas PAKSAS" is_mep="True" mode="written" nationality="Lithuania" birth_date="10-06-1956" birth_place="Telšiai" p_group="Europe of Freedom and Direct Democracy Group" m_state="LT">
      <p sl="lt">Gli stanziamenti del Fondo europeo di adeguamento alla globalizzazione (FEG) devono essere impiegati in modo mirato ed efficace. L’assistenza finanziaria va concessa il prima possibile, in particolare quando vi sono migliaia di esuberi presso una sola azienda. Eventuali ritardi nel fornire assistenza finanziaria possono avere conseguenze particolarmente gravi e complesse ed è pertanto fondamentale mobilitare il FEG rispondendo tempestivamente alla richiesta dello Stato membro. I lavoratori in esubero e le loro famiglie subiscono danni morali e materiali incalcolabili: innanzi tutto, incontrano serie difficoltà nel reinserirsi nel mercato del lavoro e non hanno opportunità di studio o di nuova formazione. È, quindi, molto importante garantire loro una rapida assistenza finanziaria al fine di potersi reintegrare in modo adeguato nel mercato del lavoro. Considerata l’importanza di tale assistenza finanziaria, accolgo con favore la proposta di stanziamento di fondi dal FEG per il Belgio a seguito degli esuberi collettivi verificatisi presso la General Motors Belgium. Mi rivolgo anche agli altri Stati membri dove, a causa della crisi finanziaria, si stanno verificando esuberi affinché richiedano immediatamente assistenza finanziaria per attutire le conseguenze negative, affrontare le questioni relative all’occupazione e promuovere il mantenimento e la creazione di posti di lavoro.</p>
    </intervention>
    <intervention id="4-271-500" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">Cari Colleghi, purtroppo ancora una volta siamo chiamati a votare sulla mobilitazione del Fondo europeo di adeguamento alla globalizzazione. Dico purtroppo, perché un intervento di questo tipo presuppone una situazione di seria difficoltà. D'altro canto, però, dobbiamo plaudire a questo strumento, in quanto consente di portare ossigeno a situazioni di grave crisi che rischierebbero di mettere in serie pericolo settori industriali e soprattutto il destino di molti lavoratori. Sono d'accordo allo stanziamento e all'utilizzo del Fondo, tuttavia, questo non può che rappresentare una misura temporanea che deve essere supportata da una strategia di lungo periodo volta a sostenere l'economia europea per far si che possa essere al passo con un mercato globalizzato come quello in cui viviamo.</p>
    </intervention>
    <intervention id="4-271-750" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Il Fondo europeo di adeguamento alla globalizzazione (FEG) è stato istituito per fornire sostegno supplementare ai lavoratori che risentono delle conseguenze dei grandi cambiamenti strutturali nei flussi commerciali mondiali. Il 14 aprile 2011 la Commissione ha adottato una nuova proposta di decisione sulla mobilitazione del FEG a favore del Belgio al fine di sostenere il reinserimento nel mercato del lavoro dei lavoratori licenziati a causa della crisi finanziaria ed economica globale. La domanda in esame, la terza nel quadro del bilancio 2011, si riferisce alla mobilitazione del FEG per un importo totale di 9 593 931 euro per il Belgio. Essa riguarda 2 834 esuberi, tutti ammessi all'assistenza del Fondo, presso la General Motors Belgium, impresa principale, e quattro dei suoi fornitori. Poiché la domanda soddisfa tutti i criteri di ammissibilità per mobilitare questo meccanismo di aiuto finanziario, ho votato a favore della relazione in esame.</p>
    </intervention>
    <intervention id="4-272-000" speaker_id="36392" name="Aldo PATRICIELLO" is_mep="True" mode="written" nationality="Italy" birth_date="27-09-1957" birth_place="Venafro" m_state="IT">
      <p sl="it">Care colleghe e cari colleghi, il Fondo europeo di adeguamento alla globalizzazione (FEG) è stato istituito per fornire sostegno supplementare ai lavoratori che risentono delle conseguenze dei grandi cambiamenti strutturali nei flussi commerciali mondiali. Il 14 aprile 2011 la Commissione ha adottato una nuova proposta di decisione sulla mobilitazione del FEG a favore del Belgium, al fine di sostenere il reinserimento nel mercato del lavoro di 2.834 lavoratori, in esubero nell'azienda primaria di General Motors Belgium e quattro dei suoi fornitori che operano nel settore automobilistico di Anversa. La valutazione della Commissione si è basata sull'esame di alcuni elementi come: il legame tra gli esuberi e i grandi cambiamenti strutturali nei flussi commerciali mondiali; la crisi finanziaria; la natura imprevista degli esuberi in questione; la dimostrazione del numero degli esuberi; la spiegazione della natura imprevista di tali esuberi; l'identificazione delle imprese che hanno operato licenziamenti e dei lavoratori ammessi all'assistenza; il territorio in questione con le rispettive autorità e soggetti interessati; l'impatto degli esuberi sull'occupazione locale, regionale o nazionale; il pacchetto coordinato di servizi personalizzati da finanziare. Affinché si abbia il reinserimento nel mercato del lavoro di queste persone, esprimo il mio voto favorevole alla proposta in questione.</p>
    </intervention>
    <intervention id="4-273-000" speaker_id="23782" name="Jacek PROTASIEWICZ" is_mep="True" mode="written" nationality="Poland" birth_date="05-06-1967" birth_place="Brzeg" p_group="Group of the European People's Party (Christian Democrats)" m_state="PL">
      <p sl="en">Ho votato a favore della relazione in esame perché sostiene la proposta della Commissione di mobilitare il FEG a favore del Belgio per aiutare 2 834 lavoratori in esubero presso la General Motors Belgium, impresa principale, a trovare occupazione; questo è in linea con la mia posizione e con quella del gruppo PPE. La relazione inoltre puntualizza giustamente si indica correttamente che il bilancio 2011 prevede per la prima volta stanziamenti di pagamento (47 608 950 euro) alla linea di bilancio FEG. Questo significa che il FEG è stato riconosciuto quale strumento specifico e distinto con obiettivi e scadenze proprie ed è pertanto giustificata un’apposita dotazione che premetta di raggiungere tutti gli scopi e gli obiettivi ad esso attribuiti e che eviti di procedere a storni da altre linee di bilancio, un'operazione che potrebbe essere pregiudizievole per il conseguimento degli obiettivi delle varie politiche. Sostengo anche la richiesta del relatore di affrontare, nell’imminente revisione del regolamento FEG, il problema delle multinazionali, la cui ristrutturazione e delocalizzazione nel corso dei grandi cambiamenti strutturali nel commercio mondiale si ripercuotono, specialmente in tempi di crisi finanziaria, sui lavoratori, che ne subiscono più degli altri le conseguenze. Di qui, la necessità dell’intervento del FEG.</p>
    </intervention>
    <intervention id="4-274-000" speaker_id="97022" name="Robert ROCHEFORT" is_mep="True" mode="written" nationality="France" birth_date="19-09-1955" p_group="Group of the Alliance of Liberals and Democrats for Europe" m_state="FR">
      <p sl="fr">Lo scopo del Fondo europeo di adeguamento alla globalizzazione è sostenere i lavoratori che risentono delle conseguenze dei grandi cambiamenti strutturali nel commercio mondiale e aiutarli a reinserirsi nel mercato del lavoro. Proprio in considerazione di questo è necessario offrire aiuti in tempi rapidi ai 2 834 lavoratori in esubero presso la General Motors nella regione di Anversa. Dobbiamo sostenere la proposta del Parlamento di mobilitare 9 593 931 euro, fornendo specifici servizi personalizzati quali assistenza nella ricerca di occupazione, nella formazione per i colloqui di lavoro, nell’assistenza per il lavoro autonomo e nella formazione professionale individuale. Di fronte alle conseguenze della crisi economica e finanziaria, l’Europa deve restare unita e dare prova di solidarietà e deve quindi rispondere alla richiesta del Belgio. Nondimeno, gli aiuti europei non dovrebbero sollevare le imprese dalle proprie responsabilità e dagli sforzi necessari per adattare le loro strategie alle attuali sfide.</p>
    </intervention>
    <intervention id="4-275-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Favorevole. Richiediamo alle istituzioni interessate di compiere gli sforzi necessari per accelerare la mobilitazione del FEG. Apprezziamo a tale proposito la procedura perfezionata messa in atto dalla Commissione, dando seguito alla richiesta del Parlamento di accelerare la concessione dei contributi al fine di presentare all'autorità di bilancio la valutazione della Commissione sull'ammissibilità di una domanda FEG congiuntamente alla proposta di mobilitazione del FEG. Auspichiamo l'introduzione di ulteriori miglioramenti procedurali nel quadro della prossima revisione del FEG. Ricordiamo l'impegno delle istituzioni volto a garantire una procedura agevole e rapida per l'adozione delle decisioni relative alla mobilitazione del FEG, apportando un aiuto specifico, una tantum e limitato nel tempo, ai lavoratori in esubero a causa della globalizzazione e della crisi finanziaria ed economica. Rileviamo il ruolo che il FEG può svolgere ai fini del reinserimento dei lavoratori in esubero nel mercato del lavoro; tuttavia, chiede una valutazione dell'integrazione a lungo termine di tali lavoratori nel mercato del lavoro, quale risultato diretto delle misure finanziate dal FEG.</p>
    </intervention>
    <intervention id="4-276-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Il 14 aprile 2011 la Commissione ha adottato una proposta di decisione sulla mobilitazione del FEG a favore del Belgium, al fine di sostenere il reinserimento nel mercato del lavoro dei lavoratori licenziati a causa della crisi finanziaria ed economica globale. Il parere espresso oggi riguarda 2 834 esuberi, tutti ammessi all'assistenza del Fondo, presso la "General Motors Belgium", impresa principale, e quattro dei suoi fornitori, operanti nel settore degli autoveicoli. In base alla valutazione della Commissione, la domanda soddisfa i criteri di ammissibilità stabiliti dal regolamento FEG e l'Istituzione ha raccomandato all'autorità di bilancio di approvarla. Il Parlamento ha espresso oggi parere favorevole.</p>
    </intervention>
    <intervention id="4-277-000" speaker_id="4751" name="Bart STAES" is_mep="True" mode="written" nationality="Belgium" birth_date="07-08-1958" birth_place="Izegem" p_group="Group of the Greens/European Free Alliance" m_state="BE">
      <p sl="nl">Gli ex impiegati e i quattro fornitori della Opel di Anversa sono ancora adirati per il trattamento riservato loro dalla GM. La Opel di Anversa era un’azienda automobilistica di assemblaggio moderna e affermata, ma la GM ha deciso, con molta arroganza, di tagliare 2 834 posti di lavoro. Anversa non ha avuto altre possibilità, malgrado i molti tentativi di trovare un acquirente. Il Belgio ha giustamente richiesto l’assistenza del Fondo europeo di adeguamento alla globalizzazione (FEG), istituito al fine di fornire sostegno supplementare ai lavoratori che risentono dalle conseguenze dei grandi cambiamenti strutturali nei flussi commerciali mondiali. In seguito alla opinione favorevole della Commissione, il Parlamento europeo oggi ha giustamente deciso di rendere disponibile un importo pari a 9 593 931 euro dal FEG al fine di ridurre l’impatto sui lavoratori obbligatoriamente in esubero. Mi compiaccio del fatto che quest’Aula oggi affermi in modo esplicito la mancanza da parte dell’amministrazione di Opel della volontà di adattarsi ai cambiamenti in atto. Il Parlamento è anche giustamente critico sul modo in cui gli Stati membri in questione hanno gestito la crisi di Opel. Nei diversi piani di ripresa nazionali è mancato il coordinamento sulle misure di lungo termine per sostenere il settore. Tutto ciò lascia un sapore particolarmente amaro in bocca.</p>
    </intervention>
    <intervention id="4-277-500" speaker_id="96974" name="Nuno TEIXEIRA" is_mep="True" mode="written" nationality="Portugal" birth_date="13-01-1973" birth_place="Funchal" p_group="Group of the European People's Party (Christian Democrats)" m_state="PT">
      <p sl="pt">Il regolamento (CE) n. 1927/2006 del Parlamento europeo e del Consiglio, del 20 dicembre 2006 istituisce il Fondo europeo di adeguamento alla globalizzazione con l’obiettivo di sostenere i lavoratori che perdono il lavoro a causa dei cambiamenti strutturali nell’economia globale. Con uno stanziamento di 500 milioni di euro per il 2011, la Commissione ritiene opportuno destinare 9 593 391 euro al Belgio affinché possa affrontare rispettivamente gli esuberi di General Motors Belgium e di quattro suoi fornitori e fabbricanti nella regione di Anversa. Ritengo che il FEG debba finanziare misure efficaci per il reinserimento nel mercato del lavoro dei 2 834 lavoratori in esubero, consentendo loro di apprendere nuove competenze per adattarsi alle nuove condizioni di lavoro che dovranno affrontare. Ritengo inoltre che le istituzioni europee debbano accelerare la mobilitazione del FEG per il Belgio dato che lo Stato membro garantisce l’integrazione nella vita produttiva dei lavoratori in esubero a causa della globalizzazione. Sottolineo anche che il FEG non deve sostituirsi a General Motors Belgium per le responsabilità legali e finanziarie, ma piuttosto deve costituire un sostegno supplementare riconosciuto dall’Unione europea per limitare i problemi sociali che questi lavoratori affronteranno.</p>
    </intervention>
    <intervention id="4-277-750" speaker_id="36281" name="Silvia-Adriana ȚICĂU" is_mep="True" mode="written" nationality="Romania" birth_date="14-11-1970" birth_place="Galaţi" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Ho votato a favore della proposta di decisione sulla mobilitazione del Fondo europeo di adeguamento alla globalizzazione (FEG) per quanto riguarda l’azienda General Motors Belgium, situata nella regione di Anversa e impegnata nella produzione di impianti e macchinari.</p>
      <p sl="ro">In seguito ai 2 834 esuberi del 20 dicembre 2010, il Belgio ha presentato domanda di mobilitazione del FEG per gli esuberi verificatisi presso la General Motors Belgium e quattro dei suoi fornitori. Tra il 14 giugno e il 14 ottobre 2010 si sono verificati 1 336 esuberi, mentre altri 1 498 si sono verificati prima o dopo il periodo in questione.</p>
      <p sl="ro">A causa della crisi economica e finanziaria, l’Europa ha dovuto affrontare un crollo nella domanda di veicoli passeggeri e commerciali, con un forte calo nella produzione di autoveicoli. Rispetto al 2008, nel 2009 in Belgio si è registrato un calo del 23,8 per cento nell’assemblaggio di autoveicoli e un calo del 34,8 per cento nella produzione di veicoli passeggeri.</p>
      <p sl="ro">Devo sottolineare l’importante ruolo svolto dal FEG al fine del reinserimento dei lavoratori in esubero nel mercato del lavoro. Esorto a effettuare una valutazione dell’integrazione a lungo termine di tali lavoratori nel mercato del lavoro quale risultato diretto delle misure finanziate dal FEG. Il Fondo dovrebbe essere usato equamente da tutti gli Stati membri.</p>
    </intervention>
    <intervention id="4-278-000" speaker_id="96858" name="Marie-Christine VERGIAT" is_mep="True" mode="written" nationality="France" birth_date="23-09-1956" birth_place="Roanne" p_group="Confederal Group of the European United Left - Nordic Green Left" m_state="FR">
      <p sl="fr">Una maggioranza molto ampia del Parlamento europeo ha approvato la relazione Matera che richiede la mobilitazione di un importo di 9,5 milioni di euro dal Fondo europeo di adeguamento alla globalizzazione per la chiusura della fabbrica di General Motors (GM) - Opel ad Anversa, in Belgio. Ho votato contro la relazione perché finanzia il licenziamento di 2 834 dipendenti da un’azienda che ha ricevuto un prestito di 5 miliardi di dollari dalle autorità statunitensi nell’estate del 2010. Inoltre, la vendita di molti marchi commerciali ha permesso all’azienda di superare le difficoltà finanziarie già nell’autunno 2010 e di tornare a essere quotata in borsa nel novembre 2010. Le autorità europee, nazionali e regionali, accettando la mobilitazione di fondi pubblici per attutire la chiusura di una fabbrica che non produce niente altro che licenziamenti, rinunciano ai propri poteri. La decisione è tanto più inaccettabile in quanto è stata presa in un momento in cui l’Unione europea e i suoi Stati membri stanno adottando misure di austerità e di riduzione della spesa che alimenteranno la recessione economica, lo smantellamento dei servizi pubblici, la disoccupazione, la precarietà dei posti di lavoro, i tagli salariali e le ineguaglianze sociali.</p>
    </intervention>
    <intervention id="4-279-500" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Voto a favore della relazione in esame perché la nuova versione dell’articolo 51 proposta è volta a ottenere tre obiettivi importanti: il primo è rendere la misura più leggibile e quindi più adatta all’uso; il secondo è ridefinire le condizioni per l’applicazione della norma; il terzo è determinarne la sostanza normativa.</p>
    </intervention>
    <intervention id="4-280-000" speaker_id="28422" name="Alfredo ANTONIOZZI" is_mep="True" mode="written" nationality="Italy" birth_date="18-03-1956" birth_place="Cosenza" p_group="Group of the European People's Party (Christian Democrats)" m_state="IT">
      <p sl="it">La relazione del collega Casini affronta e contribuisce positivamente alla risoluzione dei problemi legati all'interpretazione ed applicazione dell'art. 51 del Regolamento del Parlamento Europeo. Condivido in pieno il parere del collega Casini, non era sufficiente fare riferimento alla sola interpretazione ed agli orientamenti intesi a facilitare la sua attuazione. Le condizioni preposte all'applicazione della procedura con riunioni congiunte delle commissioni e con votazione congiunta, in particolare mi riferisco ai criteri della "competenza e grande rilevanza" della materia trattata, sono chiari ed adatti ad eliminare le incertezze giuridiche fin'ora esistenti. Mi complimento per il buon lavoro svolto e mi auguro che questa relazione possa facilitare i lavori del Parlamento attraverso un maggiore utilizzo di questa procedura.</p>
    </intervention>
    <intervention id="4-281-000" speaker_id="96922" name="Izaskun BILBAO BARANDICA" is_mep="True" mode="written" nationality="Spain" birth_date="27-03-1961" birth_place="Bermeo" m_state="ES">
      <p sl="es">Ho votato a favore della relazione perché l’emendamento dell’articolo 51 che si sta vagliando, oltre a costituire un metodo di collaborazione innovativo tra le diverse commissioni, renderà l’articolo più semplice da comprendere e quindi da applicare. Chiarisce inoltre le condizioni necessarie per la sua applicazione e ne determina la sostanza normativa.</p>
    </intervention>
    <intervention id="4-282-000" speaker_id="97198" name="Mara BIZZOTTO" is_mep="True" mode="written" nationality="Italy" birth_date="03-06-1972" birth_place="Bassano del Grappa " m_state="IT">
      <p sl="it">La relazione propone la modifica dell’art. 51, dopo che la Conferenza dei Presidenti aveva sollevato il problema relativo alle prescrizioni del regolamento riguardanti le riunioni congiunte tra Commissioni. La relazione presenta un’ipotesi di modifica del regolamento secondo cui le condizioni per l’applicazione dell’art. 51 vengono verificate con maggiore attenzione e secondo criteri più stringenti anche dalla Conferenza dei Presidenti. Il fatto che le riunioni congiunte abbiano luogo solo se si tratta di questioni di grande rilevanza assicurerà che non ci sia una applicazione ingiustamente estensiva di una procedura che per natura risulta straordinaria. Voto a favore della relazione Casini.</p>
    </intervention>
    <intervention id="4-282-500" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ho votato a favore della relazione poiché introduce significativi miglioramenti nella cooperazione tra commissioni nell’ambito della necessaria riforma parlamentare. La proposta risponde alle domande implicite sulla competenza di una commissione in caso di questioni legislative che rivestono una grande importanza, adeguandosi nel contempo ai principi di uguaglianza e di cooperazione.</p>
    </intervention>
    <intervention id="4-282-750" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Il regolamento interno del Parlamento, modificato nel maggio 2009, prevede ora una nuova procedura di riunioni congiunte delle commissioni parlamentari nei casi in cui una questione non rientri chiaramente nelle competenze di una singola commissione. Malgrado la piena integrazione del nuovo regolamento, la commissione per gli affari costituzionali è stata incaricata di chiarire e consolidare il contenuto di tale disposizione affinché sia più immediatamente comprensibile, in particolare nel quadro della procedura legislativa ordinaria. È ovvio che una divisione nelle competenze delle commissioni crei zone di sovrapposizione difficili da attribuire; ritengo quindi che tale chiarimento costituisca un passo positivo e che la nuova formulazione proposta consentirà maggiore coerenza nell’uso dell’articolo 51 del regolamento interno.</p>
    </intervention>
    <intervention id="4-282-875" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">La proposta di relazione in esame riguarda le modifiche all’articolo 51 del regolamento interno del Parlamento, a seguito sia della creazione di un gruppo di lavoro con il compito di effettuare una revisione del regolamento interno, sia di una decisione della Conferenza dei presidenti. Il 6 maggio 2009 il Parlamento ha proceduto alla revisione del proprio regolamento interno e ha definito all'articolo 51 una nuova “procedura con riunioni congiunte delle commissioni” al fine di ottimizzare le procedure relative all’approvazione di argomenti che vanno oltre le competenze di una singola commissione, in modo che si presenti in plenaria una sola relazione che rifletta la posizione di tutte le commissioni interessate. L’esame di un progetto di orientamenti per la cooperazione tra commissioni conformemente all’articolo 51, condotto dalla Conferenza dei presidenti di commissione, ha portato a una richiesta di valutazione alla commissione per gli affari costituzionali da parte del presidente della Conferenza. La proposta chiarisce le questioni in oggetto e rimanda la sua adozione alla plenaria, tenendo conto del regolamento interno in vigore. Concordo, pertanto, con la raccomandazione del relatore di considerare la “commissione paritetica” come “commissione responsabile” nell’ambito del regolamento interno.</p>
    </intervention>
    <intervention id="4-283-000" speaker_id="23868" name="Monika BEŇOVÁ" is_mep="True" mode="written" nationality="Slovakia" birth_date="15-08-1968" birth_place="Bratislava" m_state="SK">
      <p sl="it">Durante la precedente legislatura, la Conferenza dei presidenti ha istituito un gruppo di lavoro sulla riforma parlamentare incaricato di rivedere il funzionamento del Parlamento e di suggerire possibili miglioramenti. Nel quadro del capitolo dedicato alla cooperazione tra commissioni, il gruppo di lavoro ha proposto non solo di rafforzare la posizione della commissione associata nella procedura con le commissioni associate, ma anche di sviluppare una nuova forma di cooperazione tra commissioni, definita nel nuovo articolo 51. Il ragionamento sotteso alla proposta era che, in casi particolari, quando una questione legislativa che riveste una grande importanza non ricade chiaramente nella competenza di una singola commissione, può essere divisa equamente tra due o più commissioni.. La soluzione a un conflitto di competenze deve basarsi sui principi di parità e cooperazione. I membri delle commissioni interessate dovrebbero quindi votare congiuntamente sugli emendamenti presentati alla proposta legislativa. Di conseguenza, in plenaria verrebbe presentata una sola relazione più equilibrata. A mio parere, agevolare l’applicazione di questo processo richiede più di una semplice interpretazione del regolamento interno o degli orientamenti e sottende una importante questione procedurale che va decisa in plenaria con una votazione a maggioranza. Dobbiamo ottenere disposizioni più comprensibili che, proprio per questo, avranno maggiori possibilità di essere attuate.</p>
    </intervention>
    <intervention id="4-283-500" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Il ragionamento sotteso alla proposta è che, in casi particolari, quando una questione legislativa che riveste una grande importanza non ricade chiaramente nella competenza di una singola commissione, ma è piuttosto divisa equamente tra due o più commissioni, la soluzione a un conflitto di competenze dovrebbe basarsi sui principi di parità e cooperazione. Le commissioni coinvolte dovrebbero riunirsi congiuntamente in modo che possano scambiarsi delle opinioni in anticipo e che le maggioranze e le minoranze in seno alle commissioni siano più chiare. I membri delle commissioni interessate dovrebbero quindi votare congiuntamente sugli emendamenti presentati alla proposta legislativa. Di conseguenza, in plenaria verrebbe presentata una sola relazione più equilibrata. Ho pertanto accolto con favore la proposta in esame.</p>
    </intervention>
    <intervention id="4-284-000" speaker_id="4462" name="Clemente MASTELLA" is_mep="True" mode="written" nationality="Italy" birth_date="05-02-1947" birth_place="Ceppaloni " p_group="Group of the European People's Party (Christian Democrats)" m_state="IT">
      <p sl="it">Appoggiamo questa modifica del regolamento del Parlamento europeo che prevede che la Conferenza dei Presidenti, nel caso di una questione legislativa di grande rilevanza, possa decidere di applicare una procedura con riunioni congiunte delle commissioni parlamentari e con votazione congiunta. Ciò, però, solo nel caso in cui la materia rientri, in modo imprescindibile, nelle competenze di più commissioni e che si tratti di una questione di grande rilevanza. Tale modifica, infatti, deve mirare a sottolineare l'eccezionalità della procedura e trova giustificazione, tra l'altro, nell'onere amministrativo e tecnico che essa comporta. Riteniamo, infatti, che tutto ciò possa facilitare, in una fase iniziale, uno scambio di argomenti tra commissioni interessate e che possa essere utile anche a preparare il terreno in casi di maggiore importanza per i voti in plenaria.</p>
    </intervention>
    <intervention id="4-284-125" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="en">Il regolamento interno del Parlamento europeo dovrebbe sempre avere tre obiettivi: rendere la disposizione più leggibile e quindi più adatta all’uso; ridefinire le condizioni per l’applicazione della norma; determinarne la sostanza normativa. Concordo pienamente con il relatore.</p>
    </intervention>
    <intervention id="4-284-250" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">Cari colleghi, ho votato a favore della relazione dell'Onorevole Casini sulla modifica dell'articolo 51 del regolamento del Parlamento perché tale modifica è il risultato di un lavoro di sintesi della normativa che rende più chiaro il campo di applicazione dell'articolo 51. Il nuovo testo alleggerisce un articolo togliendo riferimenti ad altri articoli e regolamentando per bene la prassi per cui 2 commissioni possono riunirsi in seduta congiunta solo per temi importanti che rispecchiano interessi comuni. Lo scopo della modifica consiste quindi nel creare la possibilità per le commissioni interessate di procedere a uno scambio di argomenti per preparare il terreno per un dibattito. Le commissioni congiunte diventano quindi per tale procedura competenti per merito ai sensi del regolamento.</p>
    </intervention>
    <intervention id="4-284-500" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Durante la precedente legislatura, la Conferenza dei presidenti ha istituito un gruppo di lavoro sulla riforma parlamentare incaricato di rivedere il funzionamento del Parlamento e di suggerire possibili miglioramenti. Nell’ambito di tale processo, è stata sviluppata una nuova forma di cooperazione tra commissioni, definita nel nuovo articolo 51. Sono stati sollevati dubbi sulla realizzazione di questa nuova forma di cooperazione tra commissioni e riferiti alla commissione per gli affari costituzionali, la quale ritiene che non si tratti di un semplice problema di interpretazione, bensì di un’importante questione procedurale che è da dirimere attraverso un voto in Aula alla maggioranza applicabile in materia di regolamento, vale a dire la maggioranza dei membri. Condivido la versione presentata, che rende il regolamento più chiaro e di più facile utilizzo; ho quindi votato a favore dell’emendamento.</p>
    </intervention>
    <intervention id="4-285-000" speaker_id="36392" name="Aldo PATRICIELLO" is_mep="True" mode="written" nationality="Italy" birth_date="27-09-1957" birth_place="Venafro" m_state="IT">
      <p sl="it">Care colleghe e cari colleghi, Affinché si possa creare la possibilità per le commissioni interessate di procedere a uno scambio di argomenti in una fase precoce e di "preparare il terreno" in casi di maggiore importanza per la plenaria. Risulta indispensabile la modifica dell'articolo 51, affinché: si possa rendere la disposizione più leggibile e quindi più adatta all’uso; ridefinire le condizioni per l’applicazione della norma e determinarne la sostanza normativa. Per raggiungere questi scopi le due condizioni devono essere presentate in modo chiaro e immediatamente comprensibile. Bisogna che la materia rientri in modo inscindibile nella competenza di più commissioni, e infine bisogna determinare quali sono le conseguenze pratiche della sua applicazione, ai fini dello svolgimento della procedura legislativa. Le commissioni congiunte diventano quindi per tale procedura "commissione competente per il merito" ai sensi del regolamento. Affinché ci sia la modifica dell'articolo 51 del regolamento del Parlamento europeo, relativo alle procedure con riunioni congiunte di commissioni, esprimo il mio voto favorevole alla proposta in oggetto.</p>
    </intervention>
    <intervention id="4-286-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Durante la precedente legislatura, la Conferenza dei presidenti ha istituito un gruppo di lavoro sulla riforma parlamentare incaricato di rivedere il funzionamento del Parlamento e di suggerire possibili miglioramenti. Nel quadro del capitolo dedicato alla cooperazione tra commissioni, il gruppo di lavoro ha proposto non solo di rafforzare la posizione della commissione associata nella procedura con le commissioni associate (ex articolo 47 ora articolo 50 del regolamento), ma anche di sviluppare una nuova forma di cooperazione tra commissioni, definita nel nuovo articolo 51. Il ragionamento sotteso alla proposta era che, in casi particolari, quando “una questione legislativa che riveste una grande importanza non ricade chiaramente nella competenza di una singola commissione, ma è piuttosto divisa equamente tra due o più commissioni [ …] la soluzione a un conflitto di competenze dovrebbe basarsi sui principi di parità e cooperazione. Le commissioni coinvolte dovrebbero riunirsi congiuntamente in modo che tutti i membri di tali commissioni possano scambiarsi delle opinioni in anticipo e che le maggioranze e le minoranze in seno alle commissioni siano più chiare. I membri delle commissioni interessate dovrebbero quindi votare congiuntamente sugli emendamenti presentati alla proposta legislativa. Di conseguenza, in plenaria verrebbe presentata una sola relazione più equilibrata”.</p>
    </intervention>
    <intervention id="4-287-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">La relazione sostiene la proposta di modifica dell'articolo 51 del regolamento in merito alla procedura con riunioni congiunte delle commissioni. Effettivamente, i conflitti testuali dell'articolo non sono risolvibili mediante una mera interpretazione, data la rilevanza della questione procedurale.</p>
      <p sl="it">La nuova formulazione presenta in modo chiaro e immediatamente comprensibile le condizioni per procedere alle riunioni congiunte, eliminando i rimandi ad altre norme del regolamento. Inoltre, la ridefinizione di tali condizioni trova giustificazione nell'onere tecnico e amministrativo che tale procedura implica. Infine, l'obiettivo comunemente riconosciuto delle riunioni congiunte di scambiarsi preventivamente argomenti e opinioni per "preparare il terreno" in plenaria a questioni di maggiore importanza è conseguibile solo se le commissioni rimangono congiuntamente competenti per il merito in tutti gli stadi dell'iter fino all'adozione dell'atto.</p>
    </intervention>
    <intervention id="4-288-000" speaker_id="97016" name="Angelika WERTHMANN" is_mep="True" mode="written" nationality="Austria" birth_date="07-11-1963" birth_place="Schwarzach" p_group="Non" m_state="AT">
      <p sl="de">La versione dell’articolo 51 del regolamento interno del Parlamento europeo proposta costituisce un tentativo di far rientrare all’interno di un unico quadro normativo la futura cooperazione tra diverse commissioni parlamentari. La proposta si basa sui principi di parità e cooperazione. Ho votato a favore.</p>
    </intervention>
    <intervention id="4-289-500" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Esprimo un voto favorevole per amor di trasparenza e per agire senza che il sistema giuridico ponga alcun ostacolo.</p>
    </intervention>
    <intervention id="4-290-000" speaker_id="97198" name="Mara BIZZOTTO" is_mep="True" mode="written" nationality="Italy" birth_date="03-06-1972" birth_place="Bassano del Grappa " m_state="IT">
      <p sl="it">La relazione e i lavori in Commissione giuridica rendono abbastanza evidente come non si abbiano mezzi per ritenere che le autorità rumene agiscano contro l’On. Severin con intento persecutorio; nonostante l’atteggiamento della fittizia agenzia di consulenza susciti dubbi in merito alla correttezza del comportamento da parte degli operatori dell’informazione, rimane il fatto che il caso in esame non sembra rientrare nelle fattispecie in cui l’immunità possa legittimamente essere fatta valere. Voto a favore della revoca dell’immunità.</p>
    </intervention>
    <intervention id="4-290-500" speaker_id="96914" name="Anne DELVAUX" is_mep="True" mode="written" nationality="Belgium" birth_date="20-10-1970" birth_place="Liège" p_group="Group of the European People's Party (Christian Democrats)" m_state="BE">
      <p sl="fr">Il Parlamento europeo ha votato in favore della revoca dell’immunità parlamentare dell’onorevole Severin, europarlamentare rumeno, e a giusto titolo. Dopo che è stato ipotizzato un presunto reato di corruzione in seguito alla pubblicazione, in marzo, di alcuni articoli sul Sunday Times (mi riferisco allo scandalo sulla corruzione che ha sconvolto il Parlamento), la Direzione nazionale anticorruzione rumena ha avviato un procedimento penale contro l’onorevole Severin, accusato di aver accettato l'offerta di un pagamento di 100 000 euro da parte di rappresentanti di una sedicente società di consulenza istituita dal Sunday Times in cambio del suo sostegno al Parlamento europeo a favore di un progetto di emendamento alla direttiva relativa ai sistemi di garanzia dei depositi. Seguiranno sviluppi.</p>
    </intervention>
    <intervention id="4-290-750" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">La relazione in questione riguarda la richiesta di revoca dell’immunità parlamentare dell’onorevole Severin, deputato rumeno al Parlamento europeo, a seguito del procedimento penale avviato il 21 marzo 2011 dalla Direzione nazionale anticorruzione rumena sulla base dell'informazione secondo cui lo stesso avrebbe ricevuto un pagamento di 100 000 euro da una sedicente società di consulenza presentatasi sotto il nome di "Taylor Jones Public Affairs" in cambio del suo sostegno a favore di un progetto di emendamento alla direttiva 94/19/CE concernente il termine per il rimborso dei depositanti in caso di fallimento bancario. La stessa società gli aveva inoltre promesso un ruolo retribuito come membro del suo International Advisory Board. É in seguito emerso che si trattava di una società fittizia creata dal giornale inglese Sunday Times , il cui comportamento è biasimevole. Cionondimeno, sebbene l’onorevole Severin sostenga di essere stato raggirato da una società fittizia, che non si sia verificato alcuno scambio di denaro e che non sia stata apportata alcuna modifica alla legislazione, il diritto rumeno punisce molto severamente comportamenti di questo tipo. Alla luce della presente situazione e prendendo in considerazione la raccomandazione della commissione giuridica, che propone la revoca dell’immunità parlamentare dell’onorevole Severin, voto in favore della relazione.</p>
    </intervention>
    <intervention id="4-291-000" speaker_id="23868" name="Monika BEŇOVÁ" is_mep="True" mode="written" nationality="Slovakia" birth_date="15-08-1968" birth_place="Bratislava" m_state="SK">
      <p sl="it">Adrian Severin, ex Primo ministro rumeno, è stato sospeso dal partito socialdemocratico nel suo paese d’origine dopo che è emerso il suo coinvolgimento in uno scandalo legato alla corruzione. Egli è stato inoltre espulso dal gruppo dell'Alleanza progressista di Socialisti e Democratici al Parlamento europeo, ma continua a ricoprire il ruolo di europarlamentare. Insieme ad altri due deputati di quest’Aula si trova a dover far fronte ad un’accusa di corruzione, dopo che avrebbe acconsentito a sostenere un emendamento legislativo in cambio di denaro. Ciononostante egli sostiene che si tratti di accuse costruite. Personalmente ritengo che il comportamento del collega sia deprecabile e che ogni episodio, o comunque ogni indizio di corruzione, sia completamente inaccettabile. Dobbiamo disporci di strumenti legislativi per gestire situazioni di questo tipo e credo inoltre che, chiunque compia infrazioni di questo genere debba assumersi la responsabilità per un tale comportamento. Ritengo inoltre che sarebbe corretto e opportuno, in analoghi situazioni di questo tipo, rinunciare al proprio incarico di europarlamentare.</p>
    </intervention>
    <intervention id="4-291-500" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="en">Dopo aver esaminato le ragioni favorevoli e contrarie alla revoca dell'immunità del deputato, la commissione giuridica raccomanda che il Parlamento europeo revochi l'immunità parlamentare di Adrian Severin, considerando al contempo che, finché non si abbia sentenza passata in giudicato, contro il deputato non può essere presa alcuna misura privativa o limitativa della sua libertà o altra misura che gli impedisca di esercitare le funzioni proprie del suo mandato. Condivido la raccomandazione della commissione giuridica. Cionondimeno, in linea di principio, sono contrario alla revoca dell’immunità.</p>
    </intervention>
    <intervention id="4-291-750" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Il Parlamento ha ricevuto richiesta di revocare l’immunità parlamentare dell’onorevole Severin, in conseguenza del procedimento penale a suo carico, che lo vede accusato di diffamazione ai sensi del codice penale ungherese. Non vi sono indizi che indicano che potrebbe trattarsi di fumus persecutionis da parte delle autorità giuridiche rumene, ovvero ragioni sufficientemente serie o specifiche che portino a sospettare che la causa sia stata sollevata al fine di causare danni politici al deputato stesso. Dopo aver esaminato le ragioni favorevoli e contrarie alla revoca dell'immunità del deputato, la commissione giuridica raccomanda che il Parlamento europeo revochi l'immunità parlamentare di Adrian Severin, considerando allo stesso tempo che, finché non si abbia sentenza passata in giudicato, contro il deputato non possa essere presa alcuna misura privativa o limitativa della sua libertà o altra misura che gli impedisca di esercitare le funzioni proprie del suo mandato. Per suddetti motivi ho votato in favore della presente relazione.</p>
    </intervention>
    <intervention id="4-292-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Favorevole. Nella seduta del 6 aprile 2011 il Presidente ha comunicato, a norma dell'articolo 6, paragrafo 2, del regolamento del Parlamento europeo, di avere ricevuto una lettera inviata dalla Direzione nazionale anticorruzione (Ufficio del Procuratore presso l'Alta Corte di Cassazione e Giustizia della Romania) in data 5 aprile 2011 recante richiesta di revoca dell'immunità parlamentare di Adrian Severin. Il Presidente ha deferito la richiesta alla commissione giuridica ai sensi dell'articolo 6, paragrafo 2. Sulla base di diverse considerazioni e ai sensi dell’articolo 6, paragrafo 2 del regolamento, dopo aver esaminato le ragioni favorevoli e contrarie alla revoca dell'immunità del deputato, la commissione giuridica raccomanda che il Parlamento europeo revochi l'immunità parlamentare di Adrian Severin, considerando allo stesso tempo che, finché non si abbia sentenza passata in giudicato, contro il deputato non possa essere presa alcuna misura privativa o limitativa della sua libertà o altra misura che gli impedisca di esercitare le funzioni proprie del suo mandato.</p>
    </intervention>
    <intervention id="4-293-500" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Voto a favore della presente relazione poiché l’attuale accordo di partenariato tra la Comunità europea e la Repubblica delle Seychelles è in vigore dal 2006 e il protocollo per detto accordo è scaduto il 17 gennaio 2011.</p>
      <p sl="pt">Un nuovo protocollo per il periodo 2011-2014 verrà applicato su base temporanea e ritengo che questo sia sufficiente al momento. Il protocollo prevede un contributo dell’Unione per le Seychelles pari a 16,8 milioni di euro per un periodo di tre anni, di cui 2,22 milioni di euro all’anno verranno destinati alle politiche relative alla pesca. Si tratta di una somma adeguata.</p>
      <p sl="pt">Accolgo inoltre positivamente la scelta di includere nel nuovo protocollo una clausola di sospensione nel caso di violazione dei diritti umani.</p>
    </intervention>
    <intervention id="4-294-000" speaker_id="96922" name="Izaskun BILBAO BARANDICA" is_mep="True" mode="written" nationality="Spain" birth_date="27-03-1961" birth_place="Bermeo" m_state="ES">
      <p sl="es">Ho votato in favore del presente accordo dal momento che servirà alla diffusione di metodi di pesca sostenibili in tutto il mondo, assicurando al contempo un ampio controllo sul quantitativo di pesce pescato e sulle tecniche di pesca, nonché sulla condizione dei pesci catturati e della loro tracciabilità per la sicurezza alimentare e gli scopi commerciali. Oltretutto, le Seychelles riceveranno 16,8 milioni di euro che serviranno a promuovere e modernizzare l’industria ittica dell’arcipelago nonché a stimolare lo sviluppo locale. Infine, questo accordo permetterà a 60 tonniere che pescano nell’area, ovvero 48 tonniere con reti a circuizione e 12 pescherecci con palanghiere, di pescare fino ad un massimo di 56 000 tonnellate all’anno. L’accordo dovrebbe inoltre consentire di abbandonare l’approccio demagogico spesso adottato in quest’Aula rispetto alle imbarcazioni europee che pescano in paesi terzi. Le nostre navi nelle Seychelles conducono un’attività regolamentata, oggetto di controlli rigorosi e nel pieno rispetto dell’ambiente. Le risorse non vengono esaurite e si sostiene lo sviluppo locale, principi garantiti proprio da accordi di questo tipo. Infine, la minaccia della pirateria nel corso degli ultimi anni ha determinato una riduzione nelle catture di pesce pari al 25 per cento in queste zone di pesca e le misure necessarie devono essere ulteriormente potenziate al fine di consentire alle suddette imbarcazioni di pescare in condizioni adeguate.</p>
    </intervention>
    <intervention id="4-295-000" speaker_id="97198" name="Mara BIZZOTTO" is_mep="True" mode="written" nationality="Italy" birth_date="03-06-1972" birth_place="Bassano del Grappa " m_state="IT">
      <p sl="it">La relazione del collega Cadec riguarda la conclusione del protocollo che fissa le possibilità di pesca e la contropartita finanziaria prevista dall'accordo di partenariato nel settore della pesca tra la Comunità europea e la Repubblica delle Seychelles. Ho appoggiato tale relazione perché la valutazione ex-post dell'accordo indica che esso permette di confortare la presenza delle flotte dell'Ue presenti nella regione e, dunque, ha risvolti positivi per quanto concerne la creazione di posti di lavoro; non solo, ma ho voluto appoggiare l'accordo in quanto esso contribuisce in modo incisivo a stabilizzare il mercato europeo delle conserve di tonno.</p>
    </intervention>
    <intervention id="4-296-000" speaker_id="29074" name="Vito BONSIGNORE" is_mep="True" mode="written" nationality="Italy" birth_date="03-07-1943" birth_place="Bronte" p_group="Group of the European People's Party (Christian Democrats) - Vice" m_state="IT">
      <p sl="it">Ho votato a favore di questo documento. Il precedente accordo di partenariato, scaduto a gennaio 2011 e rinnovato dalla Commissione per tre anni, nel settore della pesca tra l’Unione Europea e la Repubblica delle Seychelles ha apportato reciproci benefici per quanto riguarda i rispettivi interessi nel settore della pesca del tonno. L’accordo, infatti, ha generato 230 posti di lavoro a bordo delle imbarcazioni per la popolazione delle Seychelles, 2900 posti di lavoro nelle Seychelles e 760 posti di lavoro in Europa nell’indotto delle filiere del settore. Il prolungamento di tale accordo, che permette di stabilizzare il mercato europeo delle conserve di tonno, risulta utile, dal momento che garantisce la presenza di 60 navi della flotta tonniera europea sul posto con la possibilità di creare posti di lavoro. Non solo, risulta efficace anche perché ha dato alle Seychelles gli strumenti necessari per sviluppare una pesca responsabile, aumentando le loro capacità di gestione degli stock e di sorveglianza delle peschiere. Ritengo, perciò, conveniente proseguire la strada degli accordi di partenariato in questo settore vitale per l’economia europea.</p>
    </intervention>
    <intervention id="4-296-500" speaker_id="96849" name="Alain CADEC" is_mep="True" mode="written" nationality="France" birth_date="21-06-1953" birth_place="Saint-Brieuc" p_group="Group of the European People's Party (Christian Democrats)" m_state="FR">
      <p sl="fr">Ho votato in favore della presente relazione poiché l’accordo di cooperazione nel settore della pesca negoziato tra l’UE e la Repubblica delle Seychelles per un periodo di tre anni porterà vantaggi ad entrambe le parti. Il protocollo contribuirà a stabilizzare il mercato dell’attività conserviera, incoraggiando al contempo una politica incentrata sulla pesca sostenibile nelle Seychelles. Il presente accordo rappresenta 2 900 posti di lavoro diretti e indiretti nelle Seychelles e 760 in Europa.</p>
    </intervention>
    <intervention id="4-296-625" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">Accolgo favorevolmente il rinnovo del protocollo all’accordo di partenariato UE-Seychelles, dal momento che promuove gli interessi dell’UE e delle Seychelles nel settore della pesca. Il presente accordo ha consentito di creare 230 posti di lavoro a bordo per la popolazione delle Seychelles, 2 900 posti di lavoro nelle Seychelles e 760 posti di lavoro in Europa nell’indotto delle filiere legate al settore. Permette inoltre alle Seychelles di definire gli strumenti per sviluppare un’industria ittica responsabile. Il nuovo protocollo potenzierà la cooperazione tra le due parti e promuoverà un quadro di cooperazione in cui sviluppare una politica per la pesca sostenibile.</p>
    </intervention>
    <intervention id="4-296-750" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ho votato in favore della relazione che fissa le possibilità di pesca e la contropartita finanziaria prevista dall'accordo di partenariato nel settore della pesca tra la Comunità europea e la Repubblica delle Seychelles poiché prevede l’applicazione provvisoria di un nuovo protocollo, al fine di evitare la sospensione dell’attività delle imbarcazioni europee. Approvo la scelta di includere nel nuovo protocollo una clausola di sospensione nel caso di violazione dei diritti umani.</p>
    </intervention>
    <intervention id="4-296-875" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Quando l’Unione conclude o modifica accordi di cooperazione nel settore della pesca, le priorità sono la sostenibilità delle risorse ittiche e l’impatto che l’attività in questione avrà sullo sviluppo locale. Se non sfrutteremo queste risorse in modo sostenibile, avanzeremo rapidamente verso uno scenario caratterizzato dall’estinzione delle specie ittiche e da un incremento dell’inquinamento marittimo. Il nuovo protocollo aumenta le possibilità di pesca per le flotte europee e ha determinato la creazione di posti di lavoro sia alle Seychelles che in Europa. Mi auguro che i casi di pirateria che si sono verificati in questa regione non sortiranno effetti negativi su questa attività.</p>
    </intervention>
    <intervention id="4-296-937" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">La relazione Cadec presenta una raccomandazione sul progetto di decisione del Consiglio relativa alla conclusione del protocollo che fissa le possibilità di pesca e la contropartita finanziaria previste dall'accordo di partenariato nel settore della pesca tra la Comunità europea e la Repubblica delle Seychelles. Un accordo bilaterale di pesca è stato firmato tra l’Unione europea e le Seychelles nel 1987, mentre nel 2006 era entrato in vigore un accordo di partenariato nel settore della pesca, poi scaduto il 17 gennaio 2011. La Commissione, consapevole dell’importanza del rinnovo di questo partenariato e sulla base del mandato assicurato dal Consiglio, ha negoziato con il governo delle Seychelles un nuovo quadro di cooperazione basato sullo sviluppo di una politica per una pesca sostenibile. Considerando che le principali attività economiche nelle Seychelles sono la pesca e il turismo e che questo accordo determina vantaggi sia per l’UE che per la Repubblica delle Seychelles, alla luce della creazione di 3 000 posti di lavoro nelle Seychelles e 760 in Europa e del monitoraggio delle catture tramite un programma settoriale pluriannuale che prevede meccanismi di cooperazione scientifica nonché la promozione di una pesca responsabile e peschiere sostenibili, voto in favore di questa proposta di raccomandazione.</p>
    </intervention>
    <intervention id="4-297-000" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Il protocollo per la pesca in oggetto assicura a varie flotte degli Stati membri, tra cui cinque pescherecci con palangari di superficie portoghesi, possibilità di pesca nella zona economica esclusiva delle Seychelles.</p>
      <p sl="pt">Il rinnovo del presente protocollo mira a promuovere la sostenibilità delle flotte di pescherecci d’alto mare degli Stati membri, che rappresentano una porzione della flotta particolarmente colpita dalla crisi nel settore ittico degli ultimi anni. Si tratta di un obiettivo e di una preoccupazione che ovviamente condividiamo. Cionondimeno, non possiamo esimerci dal sottolineare alcuni dubbi che permangono – e che derivano da altri accordi di cooperazione per la pesca – circa l’efficacia degli obiettivi di cooperazione dichiarati, relativi allo sviluppo sostenibile in questo settore per il paese terzo in questione e a sostenibilità e monitoraggio delle loro attività di pesca. Si tratta di questioni che sarà importante chiarire in futuro.</p>
      <p sl="pt">Constatiamo che le possibilità di pesca sono state dimezzate e che il costo delle licenze ha raggiunto i 40 000 euro per le tonniere con reti a circuizione, sebbene sia aumentato il numero delle imbarcazioni coperte dall’accordo.</p>
    </intervention>
    <intervention id="4-298-000" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Il presente protocollo sulla pesca fissa le possibilità di pesca nella zona economica esclusiva delle Seychelles per diverse flotte UE, inclusi cinque pescherecci con palangari portoghesi.</p>
      <p sl="pt">Condividiamo il rinnovo del protocollo sulla pesca, che è importante al fine di garantire la sopravvivenza delle flotte di navi d’alto mare degli Stati membri, che rappresentano una porzione della particolarmente colpita dalla crisi nel settore ittico degli ultimi anni. Cionondimeno, considerato che questo accordo ha una validità di tre anni e che le possibilità di pesca sono state pertanto dimezzate, ci preoccupa che il costo delle licenze sia stato incrementato fino a raggiungere i 40 000 euro per le tonniere, sebbene il numero delle imbarcazioni coperte dall’accordo sia aumentato.</p>
      <p sl="pt">Condividiamo inoltre le perplessità del relatore circa il problema della pirateria nell’Oceano Indiano, che continua a danneggiare il settore della pesca. Per tale motivo, l’accordo di partenariato fornisce “la possibilità di applicare pagamenti pro rata temporis ” per compensare le perdite subite dagli armatori quando questi sono costretti ad abbandonare l’Oceano Indiano nel caso in cui ritengano che la loro sicurezza sia messa gravemente a repentaglio.</p>
    </intervention>
    <intervention id="4-299-000" speaker_id="23868" name="Monika BEŇOVÁ" is_mep="True" mode="written" nationality="Slovakia" birth_date="15-08-1968" birth_place="Bratislava" m_state="SK">
      <p sl="it">L’accordo bilaterale di pesca è stato firmato tra l’Unione europea e le Seychelles nel 1987, mentre dal 2006 è in vigore un accordo di partenariato nel settore della pesca. L’economia delle Seychelles si basa essenzialmente sul turismo e sulla pesca e l’industria ittica, incentrata sull’attività conserviera, costituisce il 15 per cento del PIL e impiega il 17 per cento della popolazione attiva locale. Sulla base del mandato conferitole dal Consiglio, la Commissione, a nome dell'Unione europea, ha negoziato con la Repubblica delle Seychelles il rinnovo del protocollo all'accordo di partenariato nel settore della pesca tra l'Unione europea e la Repubblica delle Seychelles. L’accordo è reciprocamente vantaggioso per l’UE e le Seychelles dal momento che crea 2 900 posti di lavoro nelle Seychelles e 760 in Europa nei campi legati al settore ittico. Il quadro dell’accordo prevede un miglioramento qualitativo nell’ambito di un programma settoriale pluriennale, con lo scopo di sostenere una pesca responsabile e peschiere sostenibili nelle acque delle Seychelles, nonché una clausola incorporata nel protocollo che consente una sospensione dell’accordo laddove una delle due parti rilevasse un episodio di violazione dei diritti umani. L’accordo sta contribuendo in modo sostanziale alla stabilizzazione del mercato europeo e allo sviluppo di una politica di gestione per la pesca sostenibile e di uno sfruttamento responsabile delle risorse ittiche nella zona di pesca delle Seychelles. E’ pertanto corretto approvare la proposta per il nuovo protocollo all’accordo di cooperazione nel settore ittico tra l’UE e le Seychelles.</p>
    </intervention>
    <intervention id="4-299-500" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Accolgo positivamente questo documento, dal momento che propone il rinnovo del protocollo, scaduto il 27 gennaio 2011. Una valutazione ex-post dell’accordo indica che esso è pertinente giacché permette di confortare la presenza delle flotte dell’UE nella regione, permettendo di crearvi posti di lavoro. L’applicazione del protocollo si è rivelata efficace in quanto ha dato alle Seychelles gli strumenti per sviluppare una pesca responsabile. Le buone prestazioni del segmento delle tonniere con reti a circuizione hanno permesso di rendere efficiente l’accordo preservando il carattere vantaggioso del costo delle possibilità di pesca negoziate. La pesca con tonniere a reti a circuizione non compromette la vitalità biologica degli stock utilizzati. L’accordo contribuisce grandemente a stabilizzare il mercato europeo delle conserve di tonno. Lo sviluppo del settore ittico nelle Seychelles si basa, per una quota non trascurabile, sull’esistenza di tale accordo. Grazie all’introduzione del sostegno settoriale della contropartita finanziaria, le Seychelles hanno aumentato le proprie capacità di gestione degli stock e di sorveglianza delle peschiere. Il nuovo protocollo è inoltre conforme agli obiettivi dell'accordo di partenariato nel settore della pesca che mira a rafforzare la cooperazione tra le parti e a promuovere un partenariato che consenta lo sviluppo di una politica della pesca sostenibile e l’utilizzo responsabile delle risorse alieutiche nella zona di pesca delle Seychelles. Per tutte queste ragioni ritengo che la proposta circa il nuovo protocollo all’accordo di partenariato nel settore delle pesca tra l’UE e le Seychelles serva agli interessi delle due parti.</p>
    </intervention>
    <intervention id="4-299-750" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Onorevole Presidente, cari colleghi, con il voto odierno abbiamo approvato il progetto di decisione del Consiglio sulla conclusione del protocollo che fissa le possibilità di pesca e la contropartita finanziaria prevista dall'accordo di partenariato nel settore della pesca tra la Comunità europea e la Repubblica delle Seychelles. Il primo accordo bilaterale di pesca è stato firmato tra l’Unione europea e le Seychelles nel 1987, mentre l'accordo di partenariato è in vigore dal 2006. Come è noto, l’economia delle Seychelles si basa essenzialmente sul turismo e sulla pesca, infatti l’industria ittica costituisce il 15% del PIL e impiega il 17% della popolazione attiva locale. Credo che le negoziazioni condotte dalla Commissione Europea, che hanno consentito il rinnovo del protocollo all'accordo di partenariato, abbiano prodotto la stesura di un documento reciprocamente vantaggioso, in grado di migliorare il livello di cooperazione tra l'UE e le Seychelles e a promuovere un partenariato che consenta di attuare nelle Seychelles, una politica della pesca sostenibile e l’utilizzo responsabile delle risorse alieutiche nella sue zone di pesca.</p>
    </intervention>
    <intervention id="4-300-000" speaker_id="4462" name="Clemente MASTELLA" is_mep="True" mode="written" nationality="Italy" birth_date="05-02-1947" birth_place="Ceppaloni " p_group="Group of the European People's Party (Christian Democrats)" m_state="IT">
      <p sl="it">Il nuovo accordo di pesca tra la Comunità europea e la Repubblica delle Seychelles sarà valido per un periodo di tre anni e faciliterà la creazione di posti di lavoro, uno sfruttamento sostenibile delle risorse marine e una pesca responsabile, fondata sul principio della non discriminazione tra le varie flotte pescherecce operanti nella zona. Promuoverà, nel contempo, un dialogo politico sulle riforme necessarie, al fine di rafforzare la cooperazione tra le parti, sostenendo un partenariato che consenta lo sviluppo di una politica della pesca sostenibile e l'utilizzo responsabile delle risorse alieutiche nella zona di pesca delle Seychelles.</p>
      <p sl="it">Ma gli accordi di partenariato nel settore della pesca non devono essere solo una via legale per consentire ai pescherecci europei di avere accesso alle risorse di paesi terzi, essi devono essere anche uno strumento per promuovere uno sfruttamento sostenibile di tutte le risorse marine. Riteniamo sia di fondamentale importanza tener conto del miglioramento delle procedure di contabilizzazione delle catture totali e garantire l'integralità dei meccanismi riguardo al problema della corruzione, rafforzando la responsabilità del governo locale. L'Unione europea dovrà ricevere periodiche relazioni sull'attuazione dell'accordo per facilitare la sorveglianza e promuovere la trasparenza e la coerenza delle politiche a favore dello sviluppo.</p>
    </intervention>
    <intervention id="4-300-125" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="en">L’attività dei pescherecci europei è inquadrata in un protocollo riguardante il periodo dal 18 gennaio 2005 al 17 gennaio 2011. Le Seychelles dispongono di una zona economica esclusiva di 1 374 000 km² a fronte di 453 km² di terre emerse. Questo arcipelago di 115 isole ha una popolazione stimata in 80 000 abitanti raggruppata per l’88 per cento nell’isole di Mahé la cui capitale è Vittoria, sede del principale porto del paese. L’economia delle Seychelles si basa essenzialmente sul turismo e sulla pesca. L’industria ittica incentrata sull’attività conserviera costituisce il 15 per cento del PIL e impiega il 17 per cento della popolazione attiva locale. Una valutazione dell’accordo indica che esso è pertinente giacché permette di confortare la presenza delle flotte dell’UE nella regione, permettendo di crearvi posti di lavoro. L’applicazione del protocollo si è rivelata efficace in quanto ha dato alle Seychelles gli strumenti per sviluppare una pesca responsabile. L’accordo contribuisce grandemente a stabilizzare il mercato europeo delle conserve di tonno. Il nuovo protocollo sarà in vigore dal 2011 al 2014 ed è conforme agli obiettivi dell'accordo di partenariato nel settore della pesca che mira a rafforzare la cooperazione tra l’Unione europea e la Repubblica delle Seychelles.</p>
    </intervention>
    <intervention id="4-300-187" speaker_id="96694" name="Rolandas PAKSAS" is_mep="True" mode="written" nationality="Lithuania" birth_date="10-06-1956" birth_place="Telšiai" p_group="Europe of Freedom and Direct Democracy Group" m_state="LT">
      <p sl="lt">L’accordo di partenariato nel settore della pesca tra l’UE e le Seychelles serve agli interessi delle due parti. In primo luogo le imbarcazioni UE possono aver accesso alle acque delle Seychelles e svolgere attività di pesca. Queste imbarcazioni stanno creando molti nuovi posti di lavoro per i marinai delle Seychelles. L’accordo rafforza la cooperazione tra le parti e promuove un partenariato nonché la cooperazione scientifica per una pesca responsabile e peschiere sostenibili. Oltretutto, il settore ittico delle Seychelles godrà di condizioni favorevoli per lo sviluppo, intraprendendo attività di pesca responsabili, contrastando in modo efficace la pesca illegale, non dichiarata e non regolamentata (INN) e sfruttando al massimo il suo sistema di controllo delle navi. É necessario rilevare che le disposizioni dell’accordo rinnovato sortiranno un effetto positivo sul mercato europeo delle conserve di tonno, contribuendo indubbiamente a stabilizzarlo. Si promuoverà l’ottemperanza alla misure di conservazione in alto mare e si creeranno le condizioni per arrestare le attività di pesca illegale. Accolgo positivamente la possibilità di raggiungere un compromesso tra le parti e l’inclusione nel protocollo sul rinnovo dell’accordo di una clausola di sospensione nel caso di violazione dei diritti umani o di mancato rispetto dei principi OIL. É opportuno richiamare l’attenzione al fatto che la pirateria rappresenta ancora una grave minaccia alla sicurezza delle imbarcazioni nell’Oceano Indiano. Ne consegue che entrambe le parti dovranno adottare le misure e le azioni necessarie ad arrestare questa attività illegale di grave entità.</p>
    </intervention>
    <intervention id="4-300-250" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">Cari Colleghi, lo scorso 17 Gennaio è scaduto il protocollo che regolava le attività di pesca e il relativo partenariato economico tra l'UE e le Seychelles. Al fine di far proseguire le attività di pesca dei pescherecci europei nella zona dell'Oceano Indiano territorio della Repubblica delle Seychelles, l'Unione europea ha negoziato il rinnovo del protocollo all'accordo di partenariato nel settore della pesca. Mi sono quindi espresso a favore delle raccomandazioni al Consiglio per la conclusione del nuovo accordo di partenariato con le Seychelles.</p>
    </intervention>
    <intervention id="4-300-500" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Sulla base del mandato conferitole dal Consiglio, la Commissione, a nome dell'Unione europea, ha negoziato con la Repubblica delle Seychelles ai fini del rinnovo del protocollo all'accordo di partenariato nel settore della pesca tra l'Unione europea e la Repubblica delle Seychelles. Al termine dei suddetti negoziati, il 3 giugno 2010, è stato siglato un nuovo protocollo, modificato a seguito di scambio di lettere avvenuto il 29 ottobre 2010, che copre un periodo di 3 anni a decorrere dall'adozione della decisione del Consiglio relativa alla firma e all'applicazione provvisoria del suddetto protocollo e successivo allo scadere del protocollo in vigore, il 17 gennaio 2011.</p>
      <p sl="pt">L’accordo è reciprocamente vantaggioso per l’UE e le Seychelles: da una parte contribuisce grandemente a stabilizzare il mercato europeo delle conserve di tonno, garantendo licenze di pesca per il tonno e promuovendo in tal modo la creazione di 760 posti di lavoro in Europa e, dall’altra, grazie all’attuazione del sostegno settoriale della contropartita finanziaria, le Seychelles hanno aumentato le loro capacità di gestione degli stock e di sorveglianza delle peschiere.</p>
      <p sl="pt">Ritengo che il documento in questione serva gli interessi di entrambe le parti e pertanto ne sostengo l’adozione.</p>
    </intervention>
    <intervention id="4-301-000" speaker_id="36392" name="Aldo PATRICIELLO" is_mep="True" mode="written" nationality="Italy" birth_date="27-09-1957" birth_place="Venafro" m_state="IT">
      <p sl="it">Care colleghe e cari colleghi, La conclusione di un nuovo protocollo all'accordo di partenariato tra l'UE e le Seychelles e importante per l'economia e lo sviluppo della flotta di pescherecci europea. Il nuovo protocollo è conforme con gli obiettivi dell'accordo di partenariato nel settore della pesca che cercano di rafforzare la cooperazione tra l'UE e le Seychelles e per promuovere un quadro di partnership facilitare lo sviluppo di una politica di pesca sostenibile e lo sfruttamento responsabile delle risorse alieutiche nella zona di pesca delle Seychelles, nell'interesse di entrambe le parti. Il nuovo protocollo prevede un contributo finanziario per un periodo di tre anni, prevedendo autorizzazioni annuali a pescare nelle acque delle Seychelles per 48 pescherecci con reti da circuizione e 12 pescherecci con palangari. Queste opportunità possono essere aumentate. Il nuovo protocollo copre un periodo di tre anni, a decorrere forma l'adozione della decisione del Consiglio sulla firma del protocollo e applicazione provvisoria e dopo la scadenza del protocollo in vigore, il 17 gennaio 2011. Per questi motivi e affinché sia rafforzata la cooperazione tra l'Unione europea e la Repubblica delle Seychelles per lo sviluppo e lo sfruttamento responsabile per una pesca sostenibile esprimo il mio voto favorevole.</p>
    </intervention>
    <intervention id="4-302-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Contrario. Sulla base del mandato conferitole dal Consiglio, la Commissione, a nome dell'Unione europea, ha negoziato con la Repubblica delle Seychelles ai fini del rinnovo del protocollo all'accordo di partenariato nel settore della pesca tra l'Unione europea e la Repubblica delle Seychelles. Al termine dei suddetti negoziati, il 3 giugno 2010, è stato siglato un nuovo protocollo, modificato a seguito di scambio di lettere avvenuto il 29 ottobre 2010, che copre un periodo di 3 anni a decorrere dall'adozione della decisione del Consiglio relativa alla firma e all'applicazione provvisoria del suddetto protocollo e successivo allo scadere del protocollo in vigore, il 17 gennaio 2011. Il nuovo protocollo si applica provvisoriamente dal 17 gennaio 2011 per non sospendere l'attività delle navi europee. Il nostro gruppo ritiene cionondimeno che accordi di questo tipo siano nocivi per lo stato degli stock nonché per la costituzione di una struttura sociale nel paesi terzi, rendendoli troppo dipendenti dalla UE.</p>
    </intervention>
    <intervention id="4-303-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Ritengo che questo accordo di partenariato sia reciprocamente vantaggioso per i settori della pesca fra Unione europea e Seychelles. Già il vecchio accordo ha permesso di creare numerosi posti di lavoro sia fra la popolazione delle Seychelles che in Europa, come indotto nelle filiere del settore. In questo accordo sono previste inoltre clausole di sospensione specifiche qualora una delle due parti ravvisi una violazione dei diritti dell'uomo. Rimane ancora molto da fare, soprattutto per quanto riguarda il fenomeno della pirateria nell'Oceano Indiano, che nuoce sempre più in particolare alla pesca del tonno. Ma la scelta presa oggi rafforza la cooperazione tra le parti e promuove un partenariato in grado di sviluppare una pesca sostenibile, in grado di utilizzare con equilibrio le risorse delle Seychelles.</p>
    </intervention>
    <intervention id="4-304-000" speaker_id="96860" name="Michèle STRIFFLER" is_mep="True" mode="written" nationality="France" birth_date="23-08-1957" birth_place="Mulhouse" p_group="Group of the European People's Party (Christian Democrats)" m_state="FR">
      <p sl="fr">Nel mio ruolo di relatrice per parere a nome della commissione per la pesca ho votato in favore della relazione Cadec, che include le mie conclusioni. Gli accordi di partenariato nel settore della pesca non dovrebbero essere solamente uno strumento giuridico per garantire alle imbarcazioni europee accesso alle risorse alieutiche dei paesi terzi. Dovrebbero anche mirare a promuovere lo sfruttamento sostenibile delle risorse marine. La contropartita finanziaria pagata dai contribuenti europei deve essere destinata esclusivamente a obiettivi di sviluppo, cioè essere spesa a favore delle comunità di pescatori per migliorarne le condizioni di vita, assicurare programmi di formazione, garantire la sicurezza in mare e creare nuovi posti di lavoro locali.</p>
    </intervention>
    <intervention id="4-305-000" speaker_id="96774" name="Jarosław WAŁĘSA" is_mep="True" mode="written" nationality="Poland" birth_date="13-09-1976" birth_place="Gdańsk" p_group="Group of the European People's Party (Christian Democrats)" m_state="PL">
      <p sl="pl">Ho votato in favore dell’adozione di questo accordo dal momento che determina vantaggi nel settore della pesca per entrambe le parti. La Seychelles Fishing Authority dispone di un sistema di controllo efficace delle navi che è particolarmente importante ai fini della cooperazione. Si tratta di un aspetto estremamente rilevante, specialmente alla luce dei problemi che le autorità delle Seychelles devono affrontare sul fronte della la pesca illegale, non dichiarata e non regolamentata. L’accordo regolamenta diverse questioni, inclusa la presenza di osservatori durante le attività di pesca. Le imbarcazioni europee autorizzate a pescare nelle acque delle Seychelles accoglieranno a bordo degli osservatori nominati dall’autorità delle Seychelles e ciascuna tonniera con reti a circuizione imbarcherà, durante la battuta di pesca, almeno due marinai delle Seychelles scelti d’intesa con l'armatore tra i nominativi figuranti su un elenco presentato dalla autorità competente delle Seychelles.</p>
      <p sl="pl">Gli accordi non regolamentano unicamente questioni di natura pratica, ma anche il programma settoriale pluriennale, che regola la cooperazione in termini di pesca responsabile, peschiere sostenibili e progetti comuni di ricerca. L’effetto più importante del presente accordo è la creazione di 230 posti di lavoro a bordo per la popolazione delle Seychelles, 2 900 posti di lavoro nelle Seychelles e 760 posti di lavoro in Europa nell’indotto delle filiere legate al settore.</p>
    </intervention>
    <intervention id="4-306-500" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Voto in favore della presente relazione dal momento che l'accordo di partenariato tra l’Unione europea e São Tomé e Príncipe è in vigore dal 2006 e che il protocollo a questo accordo è scaduto il 31 maggio 2011. Questo nuovo protocollo con São Tomé e Príncipe del 15 giugno 2010, per il periodo 2011-2014 è pertanto estremamente opportuno e il Parlamento deve accordarvi il proprio consenso.</p>
      <p sl="pt">Il protocollo prevede che l’UE corrisponda a São Tomé e Príncipe un contributo pari a 682 500 euro all’anno, dei quali 227 500 euro per il sostegno all'applicazione della politica settoriale della pesca di São Tomé e Príncipe, che condivido pienamente. Accolgo inoltre positivamente l’introduzione nel nuovo protocollo di una clausola di sospensione in caso di violazione dei diritti umani.</p>
    </intervention>
    <intervention id="4-307-000" speaker_id="96922" name="Izaskun BILBAO BARANDICA" is_mep="True" mode="written" nationality="Spain" birth_date="27-03-1961" birth_place="Bermeo" m_state="ES">
      <p sl="es">Ho votato in favore del presente accordo poiché soddisfa l’obiettivo della conservazione delle attività di pesca della flotta dell’Unione europea in collaborazione con paesi terzi con lo scopo di potenziare una pesca sostenibile e rispettando, al contempo, l’ambiente e le dimensioni sociale ed economica. São Tomé riceverà un importo annuo pari a 682 500 euro, di cui 227 500 euro per il sostegno all'applicazione della politica settoriale della pesca. Il presente accordo autorizzerà a pescare 28 tonniere con reti a circuizione e 12 pescherecci con palangari di superficie. Desidero evidenziare come non tutte le possibilità di pesca del precedente accordo siano state sfruttate e che, nel nuovo protocollo, le possibilità di pesca per i pescherecci con palangari sono state ridotte.</p>
    </intervention>
    <intervention id="4-308-000" speaker_id="97198" name="Mara BIZZOTTO" is_mep="True" mode="written" nationality="Italy" birth_date="03-06-1972" birth_place="Bassano del Grappa " m_state="IT">
      <p sl="it">Mi sono espressa a favore del presente progetto di risoluzione legislativa del Parlamento sul progetto di decisione del Consiglio relativa alla conclusione del protocollo che fissa le possibilità di pesca e la contropartita finanziaria previste dall’accordo di partenariato tra l’Unione europea e la Repubblica democratica di São Tomé e Príncipe. Il progetto é volto a consolidare il ruolo della Ue nel settore del tonno nell'oceano Atlantico tramite la regolamentazione giuridica dell´attività della flotta dell´Unione. Tenendo conto della rilevanza dell´industria del tonno per la Ue e per l´Italia stessa, il potenziamento del quadro operativo della flotta Ue nel Golfo di Guinea é di primaria importanza. In base alle precedenti considerazioni, ho deciso di esprimermi favorevolmente nei confronti di questo progetto.</p>
    </intervention>
    <intervention id="4-309-000" speaker_id="29074" name="Vito BONSIGNORE" is_mep="True" mode="written" nationality="Italy" birth_date="03-07-1943" birth_place="Bronte" p_group="Group of the European People's Party (Christian Democrats) - Vice" m_state="IT">
      <p sl="it">Ho votato a favore della relazione presentata dal collega Capoulas Santos. La conclusione di accordi di partenariato nel settore della pesca hanno, infatti, lo scopo di conservare e salvaguardare le attività di pesca della flotta europea. In particolare, prolungare tale accordo di partenariato contribuisce alla sostenibilità del settore del tonno dell’UE nell’oceano Atlantico definendo un contesto giuridico stabile. L'accordo, che deve essere sostenuto, prevede l’imbarco sulle navi unionali, pari a 40 imbarcazioni operanti in tale area geografica, di almeno il 20% di marinai originari di Sao Tomè e Principe o di un paese ACP, nonché la possibilità di un osservatore designato dal Ministero della pesca di Sao Tomè e Principe. Queste intese di partenariato danno dunque la possibilità di operare congiuntamente agli addetti del settore locale creando importanti posti di lavoro e permettono all’Europa di essere presente in aree, altrimenti interdette, così da poter sviluppare pratiche di “buona pesca” e avere la possibilità di monitorare la presenza e la quantità degli stock ittici in causa.</p>
    </intervention>
    <intervention id="4-309-250" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">Accolgo con favore il rinnovo del protocollo all’accordo di partenariato nel settore della pesca (APP) tra l’Unione europea e la Repubblica democratica di São Tomé e Príncipe dal momento che serve gli interessi di entrambi le parti nel settore della pesca. L’APP tra l’Unione europea e la Repubblica democratica di São Tomé e Príncipe può contribuire a consolidare la sostenibilità del settore del tonno dell'UE nell'Oceano Atlantico, definendo per le navi e i settori dell'Unione che da essi dipendono un contesto giuridico stabile a medio termine e concorrendo a conservare la continuità delle zone di pesca rientranti in accordi nel golfo di Guinea.</p>
    </intervention>
    <intervention id="4-309-500" speaker_id="photo_generic" name="Lena Ek, Marit Paulsen, Olle Schmidt e Cecilia Wikström" is_mep="True" mode="written">
      <p sl="sv">Abbiamo votato contro questi accordi per la pesca dal momento che non è stato fissato alcun massimale circa i contingenti di pesca e che gli studi indicano che gli stock ittici negli oceani si stanno esaurendo. In numerosi dei paesi coinvolti è molto diffusa la corruzione, il che fa sì che il denaro assegnato con gli accordi non apporti alcun vantaggio alla popolazione locale. Oltretutto molto spesso non si effettua alcuna verifica di ottemperanza.</p>
      <p sl="sv">La posizione negoziale della Commissione si basava, tra le altre cose, sui risultati di una valutazione ex post dei protocolli vigenti effettuata da operatori esterni. Queste valutazioni sono state dichiarate dalla Commissione materiale classificato e riteniamo che dovrebbero essere rese disponibili al Parlamento europeo quanto prima.</p>
    </intervention>
    <intervention id="4-309-750" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ho votato in favore della relazione sulle possibilità di pesca e la contropartita previste dall’accordo di partenariato nel settore della pesca tra l’Unione europea e la Repubblica democratica di São Tomé e Príncipe poiché prevede l’applicazione provvisoria di un nuovo protocollo affinché l’attività delle navi europee non venga sospesa. Approvo la scelta di includere nel nuovo protocollo una clausola di sospensione nel caso di violazione dei diritti umani.</p>
    </intervention>
    <intervention id="4-309-875" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Il progetto di decisione del Consiglio concerne la stipula di un nuovo protocollo sull’accordo di partenariato nel settore della pesca (APP) tra l’Unione europea e la Repubblica democratica di São Tomé e Príncipe. Il nuovo protocollo giova ad entrambe le parti e può contribuire a consolidare la sostenibilità del settore del tonno dell'UE in particolare. Mi auguro che i cittadini di São Tomé e Príncipe, con cui il Portogallo condivide la stessa lingua e storia, trarranno dei vantaggi concreti in seguito all’applicazione equa dell’accordo di partenariato e che saranno in grado di diversificare le loro attività e ottenere progressi e sviluppi concreti. Mi auguro che la commissione mista si riunisca con una certa regolarità in modo che entrambe le parti possano verificare da vicino l’applicazione dell’accordo. Infine desidero congratularmi con il relatore per il lavoro svolto.</p>
    </intervention>
    <intervention id="4-309-937" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">La relazione dell’onorevole Santos presenta una proposta per una raccomandazione su un progetto di decisione del Consiglio circa la stipula di un protocollo che fissa le possibilità di pesca e la contropartita previste dall’accordo di partenariato nel settore della pesca (APP) tra l’Unione europea e la Repubblica democratica di São Tomé e Príncipe. Nel 2007 il Consiglio ha adottato il regolamento (CE) n. 894/2007 sulla conclusione di un accordo di partenariato nel settore della pesca (APP) tra l’Unione europea e la Repubblica democratica di São Tomé e Príncipe, che include un protocollo che indica le condizioni di pesca e la contropartita finanziaria, scaduto il 31 maggio 2010. Consapevole dell’importanza del rinnovo di suddetto accordo e, alla luce del mandato conferitole dal Consiglio, la Commissione ha negoziato un nuovo protocollo, concluso il 15 luglio 2010. La sua entrata in vigore è soggetta all’approvazione del Parlamento, ai sensi del trattato sul funzionamento dell’Unione europea. Considerando che il protocollo serve gli interessi di entrambe le parti e che promuove pratiche di pesca responsabili e sostenibili, voto in favore della presente proposta di raccomandazione.</p>
    </intervention>
    <intervention id="4-310-000" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Il presente protocollo garantisce a numerose flotte degli Stati membri possibilità di pesca al largo delle coste di São Tomé e Príncipe fino al 12 maggio 2014. Ai sensi del presente accordo, il Portogallo gode di tre licenze per palangari di superficie, con un numero di imbarcazioni più limitato rispetto all’accordo precedente.</p>
      <p sl="pt">Alla luce dell’attuale crisi del settore, riteniamo che sia importante che le tasse applicate agli armatori non vengano modificate in relazione al precedente accordo, ma che rimangano invariate a 35 euro, nonostante si sia registrato un notevole aumento di catture per tonnellata: 25 tonnellate per tonniere con reti a circuizione e 10 tonnellate per i palangari. Cionondimeno, sulla base di una valutazione condotta mentre il precedente accordo era ancora in vigore, la media delle catture annuali in tonnellate era più bassa del quantitativo di riferimento. Sulla base di detta valutazione e in linea con le tendenze degli ultimi anni, si è registrata una riduzione del quantitativo di riferimento. É emerso inoltre che l'utilizzazione delle possibilità di pesca dei palangari è diminuita, determinando così una riduzione in questo segmento all’interno della presente relazione. Permangono delle perplessità, come per altri casi, circa l’efficacia degli obiettivi di cooperazione allo sviluppo …</p>
      <a text="(Abbreviato ai sensi dell’articolo 170 del regolamento)"/>
    </intervention>
    <intervention id="4-311-000" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Il presente protocollo garantisce a numerose flotte degli Stati membri possibilità di pesca al largo delle coste di São Tomé e Príncipe fino al 12 maggio 2014. Ai sensi del presente accordo, il Portogallo gode di tre licenze per palangari di superficie, con un numero di imbarcazioni più limitato rispetto all’accordo precedente.</p>
      <p sl="pt">Sosteniamo che le tasse applicate agli armatori non debbano essere modificate in relazione al precedente accordo, ma che debbano rimanere invariate a 35 euro, nonostante si sia registrato un notevole aumento di catture per tonnellata. Cionondimeno, sulla base di una valutazione condotta mentre il precedente accordo era ancora in vigore, la media delle catture annuali in tonnellate era più bassa del quantitativo di riferimento. Sulla base di detta valutazione e in linea con le tendenze degli ultimi anni, si è registrata una riduzione del quantitativo di riferimento. É emerso inoltre che l'utilizzazione delle possibilità di pesca dei palangari è diminuita, determinando così una riduzione in questo segmento all’interno della presente relazione.</p>
    </intervention>
    <intervention id="4-312-000" speaker_id="23868" name="Monika BEŇOVÁ" is_mep="True" mode="written" nationality="Slovakia" birth_date="15-08-1968" birth_place="Bratislava" m_state="SK">
      <p sl="it">La negoziazione e la conclusione di accordi di partenariato nel settore della pesca (APP) ha come scopo generale la conservazione e la salvaguardia delle attività di pesca della flotta dell'Unione europea (UE), compresa la flotta da pesca d'alto mare. É inoltre in linea con lo sviluppo di relazioni con paesi terzi in uno spirito di partenariato e cooperazione, al fine di rafforzare lo sfruttamento sostenibile delle risorse alieutiche al di fuori delle acque dell'UE, facendosi nel contempo carico delle questioni ambientali, sociali ed economiche. In detta prospettiva, nel luglio 2007, il Consiglio europeo ha adottato il regolamento relativo alla conclusione di un APP tra la Comunità europea e la Repubblica democratica di São Tomé e Príncipe. L’accordo sulla pesca non solo risponde alle esigenze della flotta europea, ma contribuisce alla sostenibilità del settore del tonno dell'UE nell'Oceano Atlantico. La pesca di São Tomé e Príncipe si concentra sulle risorse costiere e circa il 15 per cento della popolazione attiva dipende tuttora dalla pesca per la propria sussistenza. La presente proposta corrisponde, sostanzialmente, agli interessi delle due parti e pertanto è opportuno approvarla.</p>
    </intervention>
    <intervention id="4-312-500" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">La valutazione ex ante ha concluso che, dando risposta alle esigenze delle flotte europee, l'accordo di pesca con São Tomé e Príncipe può contribuire a consolidare la sostenibilità del settore del tonno dell'UE nell'Oceano Atlantico, definendo per le navi e i settori dell'Unione che da esso dipendono un contesto giuridico stabile a medio termine e concorrendo a conservare la continuità delle zone di pesca rientranti in accordi nel golfo di Guinea. Secondo lo studio di valutazione ex post sono stati compiuti progressi significativi in materia di mezzi di controllo e vigilanza della pesca (sono stati fatti i primi passi per installare un sistema di controllo delle navi via satellite, è stata istituita una nuova base giuridica per la creazione di un archivio di navi e relativa gestione) e si verifica ora una maggiore partecipazione e visibilità di São Tomé e Príncipe in organizzazioni regionali e sub regionali, come la Commissione internazionale per la conservazione dei tonnidi dell'Atlantico (ICCAT) o il COREP (Comitato regionale della pesca del golfo di Guinea). La valutazione ha concluso che oltre il 50 per cento del contributo finanziario dell'Unione è stato destinato al bilancio dell'amministrazione del settore della pesca di São Tomé e Príncipe, in linea con l'impegno assunto nel protocollo precedente dalla autorità nazionali. Ho accolto favorevolmente il presente documento dal momento che le valutazioni presentate dimostrano chiaramente che la proposta in questione corrisponde agli interessi basilari di entrambe le parti.</p>
    </intervention>
    <intervention id="4-313-000" speaker_id="4462" name="Clemente MASTELLA" is_mep="True" mode="written" nationality="Italy" birth_date="05-02-1947" birth_place="Ceppaloni " p_group="Group of the European People's Party (Christian Democrats)" m_state="IT">
      <p sl="it">Il nuovo accordo di pesca tra la Comunità europea e la Repubblica democratica di São Tomé e Príncipe sarà valido per un periodo di tre anni e rafforzerà lo sfruttamento sostenibile delle risorse alieutiche al di fuori delle acque dell'Unione europea, facendosi nel contempo carico delle questioni ambientali, sociali ed economiche.</p>
      <p sl="it">Sosteniamo la riconferma della clausola di esclusività che contiene una precisazione più accurata del contenuto, sia della clausola di sospensione e revisione del pagamento della contropartita finanziaria, sia di quella relativa alla sospensione dell'applicazione del protocollo in determinate circostanze.</p>
      <p sl="it">Riteniamo, quindi, che la Commissione debba trasmettere al Parlamento europeo le conclusioni delle riunioni e dei lavori della commissione mista, nonché il programma settoriale della pesca cui fa riferimento il protocollo e i risultati delle rispettive valutazioni annuali. Essa dovrà, inoltre, presentare al Parlamento e al Consiglio, prima dell'apertura dei negoziati per il suo rinnovo, una relazione sulla relativa esecuzione e facilitare ai rappresentanti del Parlamento la partecipazione in veste di osservatori alle sue riunioni. La Commissione e il Consiglio, nel contesto delle rispettive competenze, infine, saranno tenuti a tenere il Parlamento informato in tutte le fasi della procedura relativa al protocollo e al suo eventuale rinnovo.</p>
    </intervention>
    <intervention id="4-313-250" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="en">La negoziazione e la conclusione di accordi di partenariato nel settore della pesca ha come scopo generale la conservazione e la salvaguardia delle attività di pesca della flotta dell'Unione europea, compresa la flotta da pesca d'alto mare. É inoltre in linea con lo sviluppo di relazioni con paesi terzi in uno spirito di partenariato e cooperazione, al fine di rafforzare lo sfruttamento sostenibile delle risorse alieutiche al di fuori delle acque dell'UE, facendosi nel contempo carico delle questioni ambientali, sociali ed economiche. In detta prospettiva, il 23 luglio 2007 il Consiglio ha adottato il regolamento (CE) n. 894/2007 sulla conclusione di un accordo di partenariato nel settore della pesca (APP) tra l’Unione europea e la Repubblica democratica di São Tomé e Príncipe. Detto accordo, applicabile per periodi di quattro anni rinnovabili con rinnovo tacito, salvo denuncia di una delle parti, ha revocato e sostituito il primo accordo di pesca concluso nel 1984 tra la CE e São Tomé e Príncipe. Il nuovo protocollo è stato siglato il 13 maggio 2011, con richiesta di approvazione trasmessa dal Consiglio al Parlamento europeo nella stessa data. Sono pienamente d’accordo con il relatore.</p>
    </intervention>
    <intervention id="4-313-375" speaker_id="96694" name="Rolandas PAKSAS" is_mep="True" mode="written" nationality="Lithuania" birth_date="10-06-1956" birth_place="Telšiai" p_group="Europe of Freedom and Direct Democracy Group" m_state="LT">
      <p sl="lt">Il nuovo protocollo apporta indubbi benefici ad entrambe le parti, dal momento che potenzia il partenariato e la cooperazione nel settore della pesca, permettendo alle navi di condurre attività di pesca responsabili e sostenibili. Permetterà soprattutto di sviluppare le possibilità di pesca. Le navi UE avranno ancora la possibilità di pescare nell’area del golfo di Guinea, contribuendo così ad incrementare la visibilità del settore del tonno dell'UE nell'Oceano Atlantico, incrementandone la competitività. Inoltre, è essenziale garantire che tutte le attività di pesca soddisfino gli stessi criteri di sostenibilità previsti per la pesca nelle acque dell'Unione europea. Ricordo che la Repubblica democratica di São Tomé e Príncipe si colloca tra i paesi meno sviluppati ed è pesantemente indebitato. L’accordo prevede una maggiore assistenza finanziaria alle politiche del paese nel settore della pesca, determinando in tal modo condizioni favorevoli allo sviluppo del settore. Alla luce della posizione particolarmente difficile del paese possiamo, grazie al presente accordo, contribuire almeno in forma minima al benessere economico del paese, promuovere la creazione di nuovi posti di lavoro, la sostenibilità ambientale e sociale e la conservazione e recupero degli stock ittici.</p>
    </intervention>
    <intervention id="4-313-500" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">Cari colleghi, lo scorso 31 Maggio 2010 è scaduto il protocollo che regolava il partenariato nel settore della pesca tra l'UE e São Tomé e Príncipe, già il 13 Maggio è stato siglato il nuovo accordo con richiesta di approvazione trasmessa dal Consiglio al Parlamento europeo. Accordi di partenariato nel settore della pesca hanno come scopo la conservazione e la salvaguardia delle attività di pesca dei pescherecci dell'Unione europea e lo sviluppo di relazioni con paesi terzi al fine di rafforzare lo sfruttamento delle risorse al di fuori delle acque dell'UE. Ho votato a favore della raccomandazione al Consiglio per esprimere il parere favorevole del Parlamento alla conclusione dell'accordo in questione.</p>
    </intervention>
    <intervention id="4-314-000" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">La negoziazione e la conclusione di accordi di partenariato nel settore della pesca ha come scopo generale la conservazione e la salvaguardia delle attività di pesca della flotta dell'Unione europea, compresa la flotta da pesca d'alto mare. Pertanto l’approvazione di questo documento è cruciale al fine di perseguire gli obiettivi di politica estera della politica comune per la pesca.</p>
      <p sl="pt">Nell’interesse di entrambe le parti, il Parlamento ha evidenziato nella sua raccomandazione determinati aspetti della comunicazione istituzionale che è opportuno potenziare, ovvero che la Commissione dovrebbe trasmettere al Parlamento europeo le conclusioni delle riunioni e dei lavori della commissione mista prevista dall’accordo, nonché il programma settoriale pluriennale citato nel protocollo e i risultati delle rispettive valutazioni annuali.</p>
      <p sl="pt">Il Parlamento richiede inoltre una piena relazione circa l’attuazione dell’accordo e richiede che i deputati ne siano informati duranti i futuri negoziati dell’accordo, in modo da poter esercitare un influsso positivo sul processo negoziale.</p>
      <p sl="pt">Voto in favore della presente raccomandazione.</p>
    </intervention>
    <intervention id="4-315-000" speaker_id="36392" name="Aldo PATRICIELLO" is_mep="True" mode="written" nationality="Italy" birth_date="27-09-1957" birth_place="Venafro" m_state="IT">
      <p sl="it">Care colleghe e cari colleghi, La presente proposta, si riferisce alla conclusione di un nuovo protocollo per un accordo di partenariato tra l'UE e São Tomé e Príncipe. L'obiettivo principale, è quello di definire le possibilità di pesca offerta alle navi dell'Unione europea sulla base del surplus disponibile, così come il contributo finanziario dovuto separatamente per i diritti di accesso e di sostegno settoriale. Saranno autorizzati a pescare 28 tonniere con reti a circuizione e 12 pescherecci con palangari di superficie. Alla luce delle valutazioni annuali della situazione degli stock alieutici, le possibilità di pesca possono essere rettificate in più o in meno, con conseguente riesame proporzionato della contropartita finanziaria. La contropartita finanziaria annuale equivale a 682 500 EUR. L'importo totale della contropartita finanziaria annuale sarà aumentato di 65 euro, per ogni tonnellata supplementare catturata qualora la quantità globale delle catture effettuate dalle navi dell'EU ecceda le 7 000 tonnellate all'anno. L'accordo ha una durata triennale. Per questi motivi e affinché si possa consolidare la sostenibilità del settore del tonno dell'UE.</p>
    </intervention>
    <intervention id="4-316-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="it">La negoziazione e la conclusione di accordi di partenariato nel settore della pesca ha come scopo generale la conservazione e la salvaguardia delle attività di pesca della flotta dell'Unione europea, compresa la flotta da pesca d'alto mare. É inoltre in linea con lo sviluppo di relazioni con paesi terzi in uno spirito di partenariato e cooperazione, al fine di rafforzare lo sfruttamento sostenibile delle risorse alieutiche al di fuori delle acque dell'UE, facendosi nel contempo carico delle questioni ambientali, sociali ed economiche. In detta prospettiva, il 23 luglio 2007 il Consiglio ha adottato il regolamento (CE) n. 894/2007 sulla conclusione di un accordo di partenariato nel settore della pesca (APP) tra l’Unione europea e la Repubblica democratica di São Tomé e Príncipe. Detto accordo, applicabile per periodi di quattro anni rinnovabili con rinnovo tacito, salvo denuncia di una delle parti, ha revocato e sostituito il primo accordo di pesca concluso nel 1984 tra la CE e São Tomé e Príncipe. Cionondimeno il nostro gruppo si è sempre opposto alla presente procedura, sia per la sua forma che per il contenuto.</p>
    </intervention>
    <intervention id="4-317-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Ho votato a favore di questa raccomandazione perché ritengo che la proposta corrisponda in linea di massima agli interessi delle due parti. Tale accordo di partenariato, infatti, può contribuire a consolidare la sostenibilità del settore del tonno dell'UE nell'oceano Atlantico, definendo, per le navi e i settori dell'Unione che da essa dipendono, un contesto giuridico stabile a medio termine, e concorrendo a conservare la continuità delle zone di pesca rientranti in accordi nel Golfo di Guinea. È però auspicabile che la commissione mista si riunisca più spesso in futuro e che siano ammessi a partecipare ad essa anche i rappresentanti del Parlamento europeo in qualità di osservatori.</p>
    </intervention>
    <intervention id="4-317-500" speaker_id="96974" name="Nuno TEIXEIRA" is_mep="True" mode="written" nationality="Portugal" birth_date="13-01-1973" birth_place="Funchal" p_group="Group of the European People's Party (Christian Democrats)" m_state="PT">
      <p sl="pt">La negoziazione e la conclusione di accordi di partenariato nel settore della pesca ha come scopo generale la conservazione e la salvaguardia delle attività di pesca della flotta dell'Unione europea. Voto in favore dell’adozione del protocollo sull’accordo di partenariato nel settore della pesca tra l’UE e la Repubblica democratica di São Tomé e Príncipe dal momento che è legato allo sviluppo di relazioni con paesi terzi in uno spirito di partenariato e cooperazione, al fine di rafforzare lo sfruttamento sostenibile delle risorse alieutiche al di fuori delle acque dell'UE, facendosi nel contempo carico delle questioni ambientali, sociali ed economiche. Il nuovo protocollo prevede una contropartita finanziaria per avere accesso all’esclusiva zona economica esclusiva (ZEE) di São Tomé e Príncipe, per un importo globale di 2 047 500 euro per un periodo di tre anni. Saranno autorizzati a pescare 28 tonniere con reti a circuizione e 12 pescherecci con palangari di superficie. Dette possibilità di pesca possono essere rettificate.</p>
    </intervention>
    <intervention id="4-318-500" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ho votato a favore della relazione e mi rallegro della disposizione volta a garantire la fluidità degli scambi commerciali tra le due parti rispettando un elevato livello di sicurezza doganale e che ciò preveda una serie di regole atte a garantire che l'accordo e l'acquis dell'UE restino allineati.</p>
    </intervention>
    <intervention id="4-319-000" speaker_id="96922" name="Izaskun BILBAO BARANDICA" is_mep="True" mode="written" nationality="Spain" birth_date="27-03-1961" birth_place="Bermeo" m_state="ES">
      <p sl="es">Ho votato a favore dell’accordo volto a garantire un elevato livello di sicurezza degli scambi commerciali e l’applicazione di norme sempre più allineate all’acquis dell’UE.</p>
    </intervention>
    <intervention id="4-320-000" speaker_id="97198" name="Mara BIZZOTTO" is_mep="True" mode="written" nationality="Italy" birth_date="03-06-1972" birth_place="Bassano del Grappa " m_state="IT">
      <p sl="it">Ho votato in favore di questo provvedimento volto a estendere alle misure di sicurezza doganali l’accordo giá esistente tra l’Unione europea e il Principato di Andorra. La necessitá di tale provvedimento si é fatta sempre piú forte nel corso degli ultimi anni, poiché il Principato di Andorra ha assunto ormai il ruolo di centro di raccordo del traffico illegale di prodotti, specialmente di sigarette, che vengono poi immessi nella rete commerciale degli Stati membri dell’Unione. E’ perció fondamentale che l’Unione e il Principato stesso definiscano un quadro di cooperazione in materia di sicurezza doganale. Tenendo conto che la tutela della sicurezza dei confini costituisce da sempre un aspetto chiave dell’ideologia politica della Lega Nord, non posso che approvare il provvedimento in questione.</p>
    </intervention>
    <intervention id="4-320-500" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ho votato a favore della relazione sul protocollo che estende alle misure doganali di sicurezza l’accordo in forma di scambio di lettere fra la Comunità economica europea e il Principato di Andorra perché incoraggia gli scambi commerciali fra le due parti mantenendo un elevato livello di sicurezza doganale e l’allineamento fra l’accordo e l’acquis dell’UE.</p>
    </intervention>
    <intervention id="4-320-750" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Il Principato di Andorra condivide con l’Unione europea legami storici in moltissimi ambiti. L’unione doganale creata nel 1990 ha aumentato i legami naturali già forti fra le due parti. La proposta in esame fa riferimento agli emendamenti al Codice doganale comunitario e alle sue modalità di esecuzione che stabiliscono le misure doganali di sicurezza. La proposta stabilisce un regime speciale fra l’Unione europea e Andorra per garantire la fluidità degli scambi commerciali fra le due parti senza compromettere la sicurezza necessaria delle merci. A questo scopo è indispensabile assicurare livelli equivalenti di sicurezza nei rispettivi territori. Mi auguro che le relazioni commerciali fra l’UE e Andorra possano prosperare e che la proposta contribuisca in modo significativo al raggiungimento di questo obiettivo. Desidero infine congratularmi con il relatore per il lavoro svolto.</p>
    </intervention>
    <intervention id="4-320-875" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">L’onorevole Moreira ci ha presentato una proposta di raccomandazione sulla proposta di decisione del Consiglio relativa alla conclusione del protocollo tra l’Unione europea e il Principato di Andorra che estende alle misure doganali di sicurezza l’accordo in forma di scambio di lettere tra le due parti concluso il 28 giugno 1990. All’accordo oggi in vigore sarà aggiunto un nuovo titolo II riguardante i prodotti agricoli. Dal momento che, nel contesto delle già ampie relazioni fra l’UE e Andorra, tale estensione rappresenta un ulteriore passo positivo verso un’eventuale integrazione nel mercato interno e che, oltre a includere regole atte a garantire che l’accordo e l’acquis dell’Unione restino allineati, il testo vuole garantire la sicurezza doganale e normali relazioni fra le due parti, mi rallegro dell’adozione di questa raccomandazione che ho appoggiato con il mio voto.</p>
    </intervention>
    <intervention id="4-321-000" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Il protocollo vuole estendere le misure doganali di sicurezza dell’accordo concluso fra l’Unione europea e il Principato di Andorra. Tale accordo è in vigore dal 1990, ma si è ora deciso di estenderlo ai prodotti agricoli nell’ambito di questa intesa sulle misure doganali di sicurezza.</p>
      <p sl="pt">L’accordo in quanto tale vuole garantire la fluidità degli scambi commerciali fra le due parti rispettando un elevato livello di sicurezza doganale. Il testo prevede inoltre l’abolizione dell’obbligo di dichiarazione preventiva delle merci a condizione che l’UE e Andorra garantiscano, nei rispettivi territori, un livello equivalente di sicurezza come previsto dal rispettivo acquis. Nonostante il nostro voto a favore della proposta, crediamo, tuttavia, che non si debbano promuovere gli interessi dei movimenti dei capitali a discapito della salvaguardia dei diritti dei cittadini e dei lavoratori.</p>
    </intervention>
    <intervention id="4-322-000" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Il protocollo vuole estendere le misure doganali di sicurezza dell’accordo concluso fra l’Unione europea e il Principato di Andorra. Tale accordo è in vigore dal 1990, ma si è ora deciso di estenderlo ai prodotti agricoli nell’ambito di questa intesa sulle misure doganali di sicurezza. L’accordo in quanto tale vuole garantire la fluidità degli scambi commerciali fra le due parti rispettando un elevato livello di sicurezza doganale. Il testo prevede inoltre l’abolizione dell’obbligo di dichiarazione preventiva delle merci a condizione che l’UE e Andorra garantiscano, nei rispettivi territori, un livello equivalente di sicurezza come previsto dal rispettivo acquis.</p>
      <p sl="pt">Quando si effettuerà la revisione dell’accordo, vorremmo ribadire che gli interessi dei movimenti dei capitali non dovrebbero essere tutelati a discapito della salvaguardia dei diritti dei cittadini e dei lavoratori.</p>
    </intervention>
    <intervention id="4-323-000" speaker_id="23868" name="Monika BEŇOVÁ" is_mep="True" mode="written" nationality="Slovakia" birth_date="15-08-1968" birth_place="Bratislava" m_state="SK">
      <p sl="it">La decisione del Consiglio presentata al Parlamento nel quadro della procedura di approvazione rappresenta lo strumento giuridico per la conclusione di un protocollo fra l’Unione europea e il Principato di Andorra che estende l’accordo alle misure doganali di sicurezza. L’accordo è servito quale base per l’unione doganale fra le due parti. Il Codice doganale comunitario è, in linea di massima, applicabile al commercio con tutti i paesi terzi e permette la fissazione di norme diverse qualora accordi internazionali prevedano misure specifiche di sicurezza. Il protocollo dovrebbe assicurare che il commercio si svolga senza intoppi tra le due parti, rispettando un elevato livello di sicurezza e dovrebbe includere una serie di regole atte a garantire che l’accordo e l’acquis dell’Unione europea restino allineati. Reputo quindi opportuno che il Parlamento approvi tale accordo. Al contempo, tuttavia, nonostante esistano ampie relazioni fra Andorra e l’Unione europea, queste rimangono frammentate, dato che parti considerevoli dell’acquis relativo al mercato interno non sono state introdotte nella legislazione andorrana e, pertanto, non sono applicabili. Nel prossimo futuro dovremmo quindi procedere a un’analisi delle possibilità e delle modalità di un’eventuale integrazione graduale di Andorra nel mercato interno.</p>
    </intervention>
    <intervention id="4-323-500" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Appoggio questa documento perché la proposta concerne le modifiche al Codice doganale comunitario e alle sue modalità di esecuzione in materia di misure di sicurezza doganale per le merci esportate o importate da paesi terzi. Soprattutto, le modifiche comprendono una disposizione secondo cui gli operatori devono presentare determinate informazioni prima di importare o esportare merci.</p>
    </intervention>
    <intervention id="4-324-000" speaker_id="4462" name="Clemente MASTELLA" is_mep="True" mode="written" nationality="Italy" birth_date="05-02-1947" birth_place="Ceppaloni " p_group="Group of the European People's Party (Christian Democrats)" m_state="IT">
      <p sl="it">Riteniamo che la conclusione di questo protocollo tra l'Unione europea ed il Principato di Andorra, che estende le misure doganali di sicurezza, garantirà la fluidità degli scambi commerciali tra le due parti, rispettando un elevato livello di sicurezza doganale, e prevederà una serie di regole atte a garantire che l'accordo e l'acquis dell'UE restino allineati. Abbiamo pertanto dato parere favorevole che il Parlamento conceda la sua approvazione. Sosteniamo, però, che la Commissione debba informare il Parlamento sulle conclusioni delle riunioni e sui lavori del comitato misto nonché sulle risultanze delle valutazioni periodiche, e debba inoltre impegnarsi a presentare una relazione sull'attuazione dell'accordo.</p>
      <p sl="it">Dato che le relazioni tra l'Unione europea e il Principato di Andorra sono ampie ma frammentate, raccomandiamo di procedere quanto prima a un'analisi delle possibilità e delle modalità della sua eventuale integrazione graduale nel mercato interno. Ciò sarà necessario per assicurare che il commercio si svolga senza intoppi tra le due parti, pur mantenendo un elevato livello di sicurezza. Prevediamo, infine, l'abolizione dell'obbligo di dichiarazione preventiva delle merci, a condizione che Unione europea e Andorra garantiscano, nei rispettivi territori, un livello equivalente di sicurezza come previsto dal rispettivo acquis .</p>
    </intervention>
    <intervention id="4-324-312" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="en">è noto che il protocollo vuole garantire la fluidità degli scambi commerciali fra le due parti rispettando un elevato livello di sicurezza e comprende una serie di regole atte a garantire che l’accordo e l’acquis dell’UE restino allineati. Si tratta di un’iniziativa molto importante.</p>
    </intervention>
    <intervention id="4-324-468" speaker_id="96694" name="Rolandas PAKSAS" is_mep="True" mode="written" nationality="Lithuania" birth_date="10-06-1956" birth_place="Telšiai" p_group="Europe of Freedom and Direct Democracy Group" m_state="LT">
      <p sl="lt">È necessario continuare ad ampliare con efficacia e coerenza le relazioni fra l’Unione europea e il Principato di Andorra. Dobbiamo creare le condizioni ideali perché ciò accada. Soprattutto, per agevolare gli scambi commerciali fra l’UE e Andorra, occorre assicurare la corretta applicazione delle misure doganali di sicurezza che riguardano la dichiarazione delle merci prima della loro introduzione nel territorio doganale o della loro uscita dallo stesso, gli operatori economici autorizzati nonché i controlli doganali di sicurezza e la gestione dei rischi in materia di sicurezza. È altresì necessario promuovere un’ulteriore estensione del mercato interno fuori dalle frontiere dell’Unione europea sulla base di un quadro normativo comune. Una simile iniziativa andrebbe a beneficio dei cittadini e delle imprese sia dell’Unione europea sia di Andorra. Occorre rilevare che il protocollo istituisce un regime speciale tra l’UE e Andorra per assicurare che il commercio si svolga senza intoppi tra le due parti, pur mantenendo un elevato livello di sicurezza. Mi rallegro della proposta di inserire nel protocollo una disposizione secondo cui gli operatori devono presentare determinate informazioni prima di importare o esportare merci così da garantire la corretta attuazione delle misure di sicurezza doganale. Ritengo opportuno procedere all’abolizione dell’obbligo di dichiarazione preventiva delle merci a condizione che l’Unione europea e Andorra garantiscano, nei rispettivi territori, un livello equivalente di sicurezza come previsto dal rispettivo acquis.</p>
    </intervention>
    <intervention id="4-324-625" speaker_id="28279" name="Justas Vincas PALECKIS" is_mep="True" mode="written" nationality="Lithuania" birth_date="01-01-1942" birth_place="Samara " p_group="Group of the Progressive Alliance of Socialists and Democrats in the European Parliament" m_state="LT">
      <p sl="en">La promozione della sicurezza delle frontiere con i paesi vicini è necessaria per mantenere la sovranità dell’Unione europea e sviluppare una cooperazione reciproca. Un opportuno controllo dei confini dell’UE con Andorra, un principato stretto fra due grandi paesi dell’Unione, la Francia e la Spagna, garantirà relazioni più fruttuose e amichevoli in futuro. Ho votato a favore del protocollo in esame perché incoraggerà un maggiore scambio di informazioni con Andorra sui controlli e la gestione del rischio in materia di sicurezza doganale nonché la standardizzazione delle misure di sicurezza doganale europee e promuoverà la sicurezza della circolazione delle merci fra Andorra e gli altri paesi dell’UE. Il rafforzamento degli scambi bilaterali fra Andorra e l’Unione europea in un contesto di maggiore standardizzazione andrà a beneficio dell’intera Europa.</p>
    </intervention>
    <intervention id="4-324-687" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">Cari colleghi, ho votato a favore della relazione del collega Moreira sulle misure di sicurezza doganali perche ritengo importante che siano stabilite delle regole ben definite sul commercio di un Paese che, pur non facendo parte dell'Unione europea, è un'enclave nella stessa e quindi perfettamente integrato negli scambi commerciali. Il protocollo intende appunto rafforzare le misure di sicurezza alla dogana relativamente alle merci importate ed esportate dai paesi fuori dall'UE. Il controllo prevede che gli operatori commerciali forniscano specifiche informazioni al momento delle operazioni di scambio garantendo comunque il giusto equilibrio tra rapidità e sicurezza dei flussi commerciali.</p>
    </intervention>
    <intervention id="4-324-750" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Ho votato a favore della relazione in esame sulla proposta di decisione del Consiglio relativa alla conclusione del protocollo che estende alle misure doganali di sicurezza l’accordo in forma di scambio di lettere fra la Comunità economica europea (CEE) e il Principato di Andorra. Sia la commissione per il commercio internazionale sia quella per il mercato interno e la protezione dei consumatori raccomandano l’adozione di questo protocollo. La conclusione di questo nuovo accordo rappresenta un passo avanti verso una maggiore cooperazione fra il Principato di Andorra e l’Unione europea. È importante che entrambe le parti garantiscano che l’accordo continui a monitorare lo sviluppo dell’acquis dell’UE in questo settore. Questa preoccupazione è stata ripresa nell’accordo. Come ha ricordato il relatore, sottolineerei che è necessario che la Commissione e il Principato prevedano una nuova serie di incontri dedicati agli accordi bilaterali e al loro eventuale adeguamento all’applicazione, attualmente in corso, del Codice doganale aggiornato, che dovrebbe essere completata nell’Unione entro due anni.</p>
    </intervention>
    <intervention id="4-325-000" speaker_id="36392" name="Aldo PATRICIELLO" is_mep="True" mode="written" nationality="Italy" birth_date="27-09-1957" birth_place="Venafro" m_state="IT">
      <p sl="it">Care colleghe e cari colleghi, Per la conclusione del protocollo tra l'Unione europea e il Principato di Andorra che estende alle misure doganali di sicurezza, fin'ora l'accordo risulta essere in forma di scambio di lettere tra la Comunità economica europea e il Principato di Andorra concluso il 28 giugno 1990. L'accordo era la base per l'unione doganale tra ambo le parti. L'attuale intesa in merito alle misure doganali di sicurezza verrà aggiunta all'accordo del 1990 sotto forma di un nuovo titolo II BIS e, diversamente dall'unione doganale, sarà applicabile ai prodotti agricoli. Il Codice doganale comunitario è, in linea di massima, applicabile al commercio con tutti i paesi terzi. Ciononostante consente la fissazione di norme diverse qualora accordi internazionali prevedano misure specifiche di sicurezza. esenta. Tenendo conto dei cambiamenti nel relativo acquis doganale dell'UE, la proposta istituisce un regime speciale tra l'UE e Andorra per assicurare che il commercio senza intoppi tra le due parti, pur mantenendo un elevato livello di sicurezza. Per questi motivi e affinché si intensifichino gli scambi commerciali tra UE e il Principato di Andorra, esprimo il mio voto favorevole per le nuove misure doganali in merito alla sicurezza.</p>
    </intervention>
    <intervention id="4-326-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Appoggio la proposta. Il deferimento della decisione del Consiglio al Parlamento nel quadro della procedura di approvazione costituisce lo strumento giuridico per la conclusione del protocollo tra l’Unione europea e il Principato di Andorra che estende alle misure doganali di sicurezza l’accordo in forma di scambio di lettere tra la Comunità economica europea e il Principato di Andorra concluso il 28 giugno 1990. L’accordo era la base per l’unione doganale tra ambo le parti. L’attuale intesa in merito alle misure doganali di sicurezza verrà aggiunta all’accordo del 1990 sotto forma di un nuovo titolo II BIS e, diversamente dall’unione doganale, sarà applicabile ai prodotti agricoli (articolo 12 ter, paragrafo 2 del protocollo).</p>
    </intervention>
    <intervention id="4-327-000" speaker_id="97016" name="Angelika WERTHMANN" is_mep="True" mode="written" nationality="Austria" birth_date="07-11-1963" birth_place="Schwarzach" p_group="Non" m_state="AT">
      <p sl="de">Nel 1990 un accordo sotto forma di scambio di lettere ha istituito l’unione doganale fra il Principato di Andorra e l’Unione europea. La modifica proposta oggi chiede che il comitato misto definisca le misure di attuazione delle disposizioni relative alla sicurezza doganale. Se l’Unione europea e Andorra garantiranno un elevato livello di sicurezza equivalente nei loro rispettivi territori, scomparirà l’obbligo di dichiarazione preventiva. L’estensione delle norme del mercato interno comporterà benefici ai cittadini e alle imprese sia dell’Unione europea sia di Andorra.</p>
    </intervention>
    <intervention id="4-328-500" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Voto a favore della proposta che chiede al Parlamento di approvare la conclusione dell’accordo. Le aziende europee e canadesi risparmieranno milioni di euro all’anno grazie a procedure di approvazione dei prodotti più brevi e semplificate, e pertanto meno onerose, e grazie alla reciproca accettazione dei risultati della certificazione. L’accordo rappresenta inoltre un evidente vantaggio per l’Unione europea, in quanto stabilisce il riconoscimento reciproco dei risultati della certificazione in tutti i settori dell’aeronavigabilità per tutti gli Stati membri. Esso non aumenterà soltanto la competitività dei mercati canadese ed europeo, ma rafforzerà anche la sicurezza dei voli passeggeri e merci giacché promuove la cooperazione in tutti gli ambiti della certificazione, delle ispezioni e dell’applicazione delle norme.</p>
    </intervention>
    <intervention id="4-328-750" speaker_id="23788" name="Adam BIELAN" is_mep="True" mode="written" nationality="Poland" birth_date="12-09-1974" birth_place="Gdańsk" m_state="PL">
      <p sl="pl">Il Canada è leader mondiale nella costruzione di aeromobili e dispositivi per l’aviazione. Soltanto sei Stati membri hanno attualmente accordi bilaterali in materia di certificazione dei servizi aeronautici. Come nel caso dell’accordo con gli Stati Uniti, la proposta di un accordo sulla sicurezza dell’aviazione civile migliorerà in modo significativo la cooperazione fra l’Unione europea e il Canada e disciplinerà la materia in tutti gli Stati membri dell’UE. L’accordo consente un’armonizzazione del sistema di certificazione. Si basa sulla fiducia di ciascuna delle parti nel sistema vigente presso la controparte e sulla comparazione delle differenze regolamentari consentendo, quindi, di ridurre al minimo la duplicazione di test e controlli. L’accordo darà inoltre il via a un processo di ispezioni congiunte, indagini e scambio di dati relativi alla sicurezza. L’accettazione reciproca dei risultati della certificazione consentirà un risparmio significativo per il lavoro delle aziende dell’aviazione europee e canadesi. L’accordo aumenterà, da un lato, la competitività dei mercati e, dall’altro, ne migliorerà la sicurezza grazie a un ravvicinamento delle autorità normative. Per tutte queste ragioni, appoggio la conclusione di questo accordo.</p>
    </intervention>
    <intervention id="4-329-000" speaker_id="96922" name="Izaskun BILBAO BARANDICA" is_mep="True" mode="written" nationality="Spain" birth_date="27-03-1961" birth_place="Bermeo" m_state="ES">
      <p sl="es">Ho votato a favore della proposta perché questo accordo andrà a beneficio delle aziende europee e canadesi, delle compagnie aeree e dei passeggeri. Si risparmieranno milioni di euro a grazie a procedure di approvazione dei prodotti più brevi e semplificate, e pertanto meno onerose, e grazie alla reciproca accettazione dei risultati della certificazione. Esso prevede, inoltre, la possibilità di ricorrere ai servizi autorizzati di riparazione e manutenzione dell’altra parte. Soprattutto renderà il mercato più sicuro e più competitivo.</p>
    </intervention>
    <intervention id="4-330-000" speaker_id="97198" name="Mara BIZZOTTO" is_mep="True" mode="written" nationality="Italy" birth_date="03-06-1972" birth_place="Bassano del Grappa " m_state="IT">
      <p sl="it">Ho espresso voto favorevole alla relazione della collega Ticau poiché il Canada é un paese prioritario con cui stipulare un accordo di questo tipo, essendo entrambi i paesi produttori di aeromobili all'avanguardia a livello globale. Tale accordo permetterà di evitare la duplicazione di molte procedure e di accettare certificazioni reciproche: di conseguenza, il risparmio e la semplificazione burocratica saranno significativi e avranno ricadute molto positive per le nostre aziende.</p>
    </intervention>
    <intervention id="4-330-500" speaker_id="96681" name="Vilija BLINKEVIČIŪTĖ" is_mep="True" mode="written" nationality="Lithuania" birth_date="03-03-1960" birth_place="Linkuva" m_state="LT">
      <p sl="lt">Ho votato a favore della relazione in esame perché credo che un accordo bilaterale fra Unione europea e il Canada sulla sicurezza dell’aviazione civile – questo è l’obiettivo – andrà a beneficio dei cittadini europei semplificando gli scambi fra entrambe le parti. L’obiettivo dell’accordo è di ridurre al minimo la duplicazione di valutazioni, test e controlli e di permettere a entrambi l’Unione europea e il Canada di fare reciprocamente affidamento sui sistemi di certificazione della controparte. Grazie a un progressivo ravvicinamento delle due serie di requisiti e processi normativi, l’autorità di importazione potrà emettere un proprio certificato su prodotti, parti o pertinenze aeronautici senza dover ripetere tutti i controlli effettuati dall’autorità di esportazione. Le aziende europee e canadesi potranno risparmiare milioni di euro all’anno grazie a procedure di approvazione dei prodotti più brevi e semplificate e, pertanto, meno onerose. A trarne vantaggio saranno anche le compagnie aeree mentre i mercati dell’aviazione canadese ed europeo saranno ancora più sicuri.</p>
    </intervention>
    <intervention id="4-331-000" speaker_id="1892" name="Carlos COELHO" is_mep="True" mode="written" nationality="Portugal" birth_date="20-05-1960" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">L’accettazione reciproca dei risultati della certificazione consentirà di avere procedure di approvazione dei prodotti più brevi e semplificate e, pertanto, meno onerose, e produrrà enormi vantaggi economici sia per le aziende europee sia per quelle canadesi.</p>
      <p sl="pt">Voto a favore dell’accordo perché credo che, oltre ai vantaggi economici, esso introdurrà il riconoscimento reciproco dei risultati della certificazione in tutti i settori dell’aeronavigabilità per tutti gli Stati membri. Esso si basa sulla fiducia di ciascuna delle parti nel sistema vigente presso la controparte e stabilisce obblighi e modalità di cooperazione tali da consentire all’autorità di importazione di emettere un proprio certificato su prodotti, parti o pertinenze aeronautici senza dover ripetere tutti i controlli effettuati dall’autorità di esportazione. Anche le compagnie aeree trarranno beneficio dall'accordo, in quanto esso prevede la possibilità di ricorrere ai servizi autorizzati di riparazione e manutenzione dell'altra parte.</p>
      <p sl="pt">L’accordo rappresenta, pertanto, un importante passo avanti per i mercati perché ne rafforza la competitività ma anche la sicurezza grazie a un ravvicinamento e a una maggiore cooperazione negli ambiti della certificazione, delle ispezioni e dell’applicazione delle norme che dovrebbero consentire alle parti di garantire un più elevato livello di sicurezza per i voli passeggeri e merci.</p>
    </intervention>
    <intervention id="4-331-250" speaker_id="4347" name="Christine DE VEYRAC" is_mep="True" mode="written" nationality="France" birth_date="06-11-1959" birth_place="Toulouse" p_group="Group of the European People's Party (Christian Democrats)" m_state="FR">
      <p sl="fr">Ho votato a favore della relazione dell’onorevole Ţicău che manifesta il consenso del Parlamento all’applicazione di un accordo fra la Comunità europea e il Canada in materia di sicurezza dell’aviazione civile. Tale accordo prevede il riconoscimento reciproco dei sistemi di certificazione di prodotti, parti o pertinenze aeronautici nei settori dell’aeronavigabilità e della manutenzione. Le aziende i cui prodotti sono stati certificati in un paese non dovranno pertanto ripetere l’intero processo di certificazione in un altro. Una simile semplificazione è positiva per un mercato che vale quasi EUR 50 miliardi in termini di scambi fra le due regioni.</p>
    </intervention>
    <intervention id="4-331-500" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ho appoggiato la raccomandazione perché sono favorevole alla conclusione di un accordo che, da un lato, andrà a beneficio delle aziende e delle compagnie aeree europee e canadesi consentendo un risparmio di milioni di euro grazie a procedure di certificazioni più brevi e semplificate, e, dall’altro, garantirà un più elevato livello di sicurezza per i passeggeri.</p>
    </intervention>
    <intervention id="4-331-750" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Garantire la sicurezza dell’aviazione e l’armonizzazione delle regole per i diversi attori del mercato rappresenta il principale obiettivo di questo accordo fra la Comunità europea e il Canada sulla sicurezza dell’aviazione civile, (l’“accordo”).</p>
      <p sl="pt">L’accordo riveste importanza ancora maggiore in considerazione della rilevanza del settore dell’aviazione in queste due regioni. L’adozione di regole comuni, pertanto, eviterà la duplicazione di procedure inerenti a test, valutazioni e certificazioni. Occorre inoltre rilevare che la regola del riconoscimento reciproco, delle ispezioni e indagini congiunte e dello scambio dei dati sulla sicurezza, permetterà un guadagno di efficienza per tutti gli attori interessati.</p>
      <p sl="pt">Non da ultimo, l’accordo comporterà non solo un risparmio significativo per le aziende aeronautiche, ma anche una maggiore efficienza per le stesse compagnie aeree, che potranno fare ricorso ai servizi di riparazione e manutenzione autorizzati dalle parti nell’accordo.</p>
    </intervention>
    <intervention id="4-331-875" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Fra l’Unione europea e il Canada esistono da molto tempo relazioni economiche e politiche che hanno dato origine a diversi accordi bilaterali in queste regioni. Il 6 maggio 2009 l’Unione europea – all’epoca Comunità europea – e il Canada hanno firmato un accordo sulla sicurezza dell’aviazione civile simile a quello con gli Stati Uniti e volto a rafforzare la cooperazione fra le due parti e a ridurre la duplicazione delle verifiche dei controlli e dei test. Ho votato a favore della raccomandazione e mi compiaccio del rafforzamento delle relazioni fra le due parti. Questo accordo aumenterà la sicurezza e la competitività dei mercati canadese ed europeo poiché rappresenta un importante passo avanti verso la definizione di standard internazionali per la sicurezza dell’aviazione civile. Esso produrrà benefici anche per le compagnie aeree, che potranno ricorrere ai servizi autorizzati di riparazione e manutenzione di una controparte.</p>
    </intervention>
    <intervention id="4-332-000" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">L’accordo oggetto della relazione riguarda alcuni aspetti della sicurezza dell’aviazione civile e sostituirà i sei accordi bilaterali esistenti fra gli Stati membri e il Canada che comprendono anche la certificazione dei prodotti. Come ribadisce chiaramente il relatore, la creazione di uno spazio aereo senza frontiere fra le due regioni – un tema che ci vede particolarmente preoccupati – non ricade nel campo dell’accordo, ma dovrebbe essere oggetto di una raccomandazione distinta.</p>
      <p sl="pt">Gli obiettivi chiave dell’accordo sono di ridurre al minimo la duplicazione di valutazioni, test e controlli, (tranne se giustificati da significative discrepanze normative) e di consentire a UE e Canada di fare reciprocamente affidamento sui sistemi di certificazione della controparte. Tale risultato sarà raggiunto anche mediante un progressivo ravvicinamento delle due serie di requisiti e processi normativi.</p>
      <p sl="pt">L’accordo dovrebbe produrre un risparmio significativo per le aziende aeronautiche europee e canadesi grazie a procedure di approvazione dei prodotti più brevi e semplificate, e pertanto meno onerose, e grazie alla reciproca accettazione dei risultati della certificazione.</p>
    </intervention>
    <intervention id="4-333-000" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">L’accordo in esame riguarda alcuni aspetti della sicurezza dell’aviazione civile senza entrare nel merito della creazione di uno spazio aereo senza frontiere fra le due regioni, che secondo il relatore, dovrebbe essere oggetto di una raccomandazione distinta. Gli obiettivi chiave dell’accordo sono di ridurre al minimo la duplicazione di valutazioni, test e controlli (tranne se giustificati da significative discrepanze normative) e di consentire a UE e Canada di fare reciprocamente affidamento sui sistemi di certificazione della controparte.</p>
      <p sl="pt">L’accordo dovrebbe produrre un risparmio significativo per le aziende aeronautiche europee e canadesi grazie a procedure di approvazione dei prodotti più brevi e semplificate, e pertanto meno onerose, e grazie alla reciproca accettazione dei risultati della certificazione. A giudizio del relatore, l’accordo potrebbe inoltre aumentare la sicurezza giacché prevede un ravvicinamento delle autorità normative e preposte all'applicazione che potranno così cooperare in tutti gli ambiti della certificazione, delle ispezioni e dell'applicazione delle norme in modo da garantire il più elevato livello di sicurezza per i voli passeggeri e merci.</p>
    </intervention>
    <intervention id="4-334-000" speaker_id="23868" name="Monika BEŇOVÁ" is_mep="True" mode="written" nationality="Slovakia" birth_date="15-08-1968" birth_place="Bratislava" m_state="SK">
      <p sl="it">La presente raccomandazione riguarda l'accordo sulla sicurezza firmato nel maggio 2009 per conto della Comunità europea. Il Canada è stato correttamente individuato quale paese prioritario con cui stipulare un accordo di sicurezza dell'aviazione a integrazione dell'accordo sul trasporto aereo, in quanto sia l'Europa che il Canada vantano aziende produttrici di aeromobili, motori e avionica che sono all'avanguardia a livello mondiale. Come nel caso dell'analogo accordo in materia di sicurezza aerea stipulato con gli Stati Uniti, gli obiettivi chiave fissati nelle direttive di negoziato erano quelli di ridurre al minimo la duplicazione di valutazioni, test e controlli e di consentire a UE e Canada di fare reciprocamente affidamento sui sistemi di certificazione della controparte. L'accordo ricalca a grandi linee l'impianto degli accordi bilaterali in materia di sicurezza aerea vigenti tra gli Stati membri e il Canada. Esso stabilisce obblighi e modalità di cooperazione e si basa sulla fiducia di ciascuna delle parti nel sistema vigente presso la controparte e sulla comparazione delle differenze regolamentari. Le aziende europee e canadesi risparmieranno milioni di euro all'anno grazie a procedure di approvazione dei prodotti più brevi e semplificate, e pertanto meno onerose, e grazie alla reciproca accettazione dei risultati della certificazione. Anche le compagnie aeree trarranno beneficio dall’accordo che rappresenta un importante passo avanti per quanto concerne l'instaurazione di norme internazionali in materia di sicurezza dell'aviazione. Sono dunque del parere che il Parlamento debba approvare la conclusione dell’accordo che aumenterà la competitività e la sicurezza dei mercati canadese ed europeo.</p>
    </intervention>
    <intervention id="4-335-000" speaker_id="96993" name="Lorenzo FONTANA" is_mep="True" mode="written" nationality="Italy" birth_date="10-04-1980" birth_place="Verona" p_group="Non" m_state="IT">
      <p sl="it">Signora Presidente, onorevoli colleghi, la raccomandazione in esame riguarda l'accordo sulla sicurezza nel settore del trasporto aereo del 6 maggio 2009. Visto il clima di collaborazione emerso nell'accordo, confermo il voto favorevole.</p>
    </intervention>
    <intervention id="4-335-500" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Mi compiaccio di questo testo perché gli obiettivi chiave fissati nelle direttive di negoziato erano quelli di ridurre al minimo la duplicazione di valutazioni, test e controlli (tranne se giustificati da significative discrepanze normative) e di consentire a UE e Canada di fare reciprocamente affidamento sui sistemi di certificazione della controparte. Tale risultato sarà raggiunto mediante un progressivo ravvicinamento delle due serie di requisiti e processi normativi, consultazioni sistematiche tra le parti per verificare le costanti idoneità e capacità degli organi normativi interessati dall'applicazione dell'accordo e l'istituzione di un comitato misto con il compito di proporre soluzioni per i problemi eventualmente derivanti dalla sua applicazione. L'accordo prevede, al fine di mantenere la fiducia reciproca nei sistemi, ispezioni congiunte, indagini, scambio di dati relativi alla sicurezza (informazioni relative a ispezioni e incidenti degli aeromobili) nonché una maggiore cooperazione in ambito normativo e consultazioni a livello tecnico volte a risolvere le questioni prima che si trasformino in "controversie". Esso prevede la creazione di un comitato misto e di comitati settoriali in ambiti quali la certificazione di aeronavigabilità e la manutenzione. Non mancano inoltre rigorose misure di salvaguardia che consentirebbero in definitiva a ciascuna parte di sospendere l'accettazione dei risultati dell'autorità competente dell'altra parte o di risolvere, integralmente o in parte, l'accordo. L'intero sistema di consultazioni, comitati e comitati settoriali è tuttavia inteso a garantire che le eventuali divergenze siano risolte ben prima di arrivare a questo punto.</p>
    </intervention>
    <intervention id="4-336-000" speaker_id="4462" name="Clemente MASTELLA" is_mep="True" mode="written" nationality="Italy" birth_date="05-02-1947" birth_place="Ceppaloni " p_group="Group of the European People's Party (Christian Democrats)" m_state="IT">
      <p sl="it">L'accordo sulla sicurezza dell'aviazione civile del 2009 è un primo passo verso la realizzazione di uno spazio aereo senza frontiere tra Unione europea e Canada. L'accordo prevede, al fine di mantenere la fiducia reciproca nei sistemi, ispezioni congiunte, scambio di dati sulla sicurezza, una maggiore cooperazione in ambito normativo e consultazioni a livello tecnico, volte a risolvere le questioni prima che esse si trasformino in "controversie".</p>
      <p sl="it">Inoltre, la creazione di un comitato misto e di vari comitati settoriali consentiranno alle aziende europee e canadesi di risparmiare milioni di euro all'anno, grazie alla reciproca accettazione dei risultati delle certificazioni. Le autorità di importazione potranno, infatti, emettere un proprio certificato su prodotti, parti o pertinenze aeronautiche senza dover ripetere tutti i controlli effettuati dall'autorità di esportazione.</p>
      <p sl="it">Trarranno beneficio dall'accordo anche le compagnie aeree, in quanto esso prevede la possibilità di ricorrere ai servizi di riparazione e manutenzione dell'altra parte. Non si aumenterà soltanto la competitività dei mercati canadese ed europeo, ma migliorerà anche la sicurezza globale.</p>
      <p sl="it">Riteniamo, infine, che quest'accordo sia importante per quanto concerne l'instaurazione di norme internazionali in materia di sicurezza dell'aviazione civile e dovrebbe fungere da punto di partenza per i futuri negoziati con altri importanti produttori di aeromobili.</p>
    </intervention>
    <intervention id="4-336-500" speaker_id="96999" name="Alexander MIRSKY" is_mep="True" mode="written" nationality="Latvia" birth_date="20-03-1964" birth_place="Vilna" p_group="Group of the Progressive Alliance of Socialists and Democrats in the European Parliament" m_state="LV">
      <p sl="en">Quello in esame è il più ambizioso accordo sul trasporto aereo fra l’Unione europea e un importante partner globale. L’accordo non aumenterà soltanto la competitività dei mercati canadese ed europeo, ma ne aumenterà anche la sicurezza, nell'ambito di un ravvicinamento delle autorità normative e preposte all'applicazione che potranno così cooperare in tutti gli ambiti della certificazione, delle ispezioni e dell'applicazione delle norme in modo da garantire il più elevato livello di sicurezza per i voli passeggeri e merci. L'accordo rappresenta un importante passo avanti per quanto concerne l'instaurazione di norme internazionali in materia di sicurezza dell'aviazione civile e dovrebbe fungere da punto di partenza per i futuri negoziati con altri importanti produttori di aeromobili e attrezzature. Appoggio l’onorevole Ţicău.</p>
    </intervention>
    <intervention id="4-337-000" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">L’accordo fra l’Unione europea e il Canada sulla sicurezza dell’aviazione civile, che va a integrare l’accordo sul trasporto aereo, è volto alla rimozione delle barriere tecniche al commercio. L’obiettivo chiave è di ridurre al minimo la duplicazione di valutazioni, test e controlli, per quanto possibile, e di consentire una certificazione uniforme. Sarà istituito un comitato congiunto con il compito di proporre soluzioni per i problemi eventualmente derivanti dall’applicazione dell’accordo. La collaborazione e il riconoscimento reciproco delle certificazioni si riferiscono ai settori dell’aeronavigabilità e della manutenzione. Si profila per il futuro la possibilità di un riconoscimento reciproco illimitato. Oltre al comitato congiunto, chiamato ad affrontare problemi concreti e controversie, si prevede anche la possibilità di ispezioni e indagini congiunte e di uno scambio di dati sulla sicurezza. Ci si compiace delle rigorose misure di salvaguardia che consentono a ciascuna parte di sospendere l’accettazione dei risultati dell’autorità competente dell’altra parte o di risolvere l’accordo in caso di necessità.</p>
      <p sl="de">L’accordo merita il nostro appoggio purché le procedure di approvazione dei prodotti risultino più brevi e semplificate senza che a farne le spese siano le norme di sicurezza.</p>
    </intervention>
    <intervention id="4-337-125" speaker_id="96981" name="Franz OBERMAYR" is_mep="True" mode="written" nationality="Austria" birth_date="25-05-1952" p_group="Non" m_state="AT">
      <p sl="de">La presente raccomandazione riguarda l'accordo sulla sicurezza firmato il 6 maggio 2009 per conto dell'allora Comunità europea. Soltanto sei Stati membri hanno attualmente in essere accordi bilaterali con il Canada in materia di certificazione dei prodotti, che sono destinati a decadere con l'entrata in vigore dell'accordo UE-Canada sulla sicurezza dell'aviazione civile. Rigorose misure di salvaguardia consentono a ciascuna parte di sospendere l'accettazione dei risultati dell'autorità competente dell'altra parte o di risolvere, integralmente o in parte, l'accordo qualora fosse necessario. L’accordo merita il nostro appoggio purché le procedure di approvazione dei prodotti risultino più brevi e semplificate senza che a farne le spese siano le norme di sicurezza.</p>
    </intervention>
    <intervention id="4-337-187" speaker_id="96694" name="Rolandas PAKSAS" is_mep="True" mode="written" nationality="Lithuania" birth_date="10-06-1956" birth_place="Telšiai" p_group="Europe of Freedom and Direct Democracy Group" m_state="LT">
      <p sl="lt">Un accordo sull’aviazione civile fra la Comunità europea e il Canada comporta indubbiamente benefici per entrambe le parti. Occorre rilevare che i più importanti produttori del settore dell’aviazione si trovano nell’Unione europea o in Canada. In queste due regioni il volume di scambi e di esportazioni per questo settore è enorme. Per poter dare il via a un’effettiva cooperazione nel settore dell’aviazione civile è necessario garantire che i sistemi di certificazione soddisfino i requisiti di entrambe le parti. Sono lieto che, durante i negoziati, sia stato raggiunto un accordo per ridurre al minimo le duplicazioni di valutazioni, test e controlli. Ritengo auspicabile che l’autorità di importazione abbia il diritto di emettere un proprio certificato sul prodotto aeronautico evitando di ripetere le valutazioni effettuate dall’autorità di esportazione. Il riconoscimento reciproco nei settori dell’aeronavigabilità, della manutenzione e delle licenze di manutenzione è prova della fiducia che ciascuna parte nutre nei sistemi dell’altra. Tale accordo promuoverà una più stretta cooperazione fra le autorità normative di entrambe le regioni in tutti gli ambiti della certificazione, delle ispezioni, dell’applicazione delle norme e delle consultazioni. Lo svolgimento di ispezioni e indagini congiunte e lo scambio di dati sulla sicurezza garantiranno il più elevato livello di sicurezza per i voli passeggeri e merci. È opportuno sottolineare che, con l’entrata in vigore di questo accordo, le procedure di approvazione dei prodotti e di autorizzazione saranno più flessibili, più brevi e meno onerose e comporteranno una riduzione dei costi per le aziende del settore.</p>
    </intervention>
    <intervention id="4-337-250" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">Cari colleghi, ho votato a favore della conclusione dell'accordo sulla sicurezza dell'aviazione civile tra CE e Canada perché ritengo che rappresenti un evidente vantaggio per l'Unione europea in quanto stabilisce il riconoscimento reciproco delle documentazioni fornite in tutti i settori relativi all'aviazione per tutti gli Stati membri. L'accordo prevede ispezioni congiunte, indagini, scambio di dati relativi alla sicurezza, maggiore cooperazione e consultazioni a livello tecnico. Fare reciprocamente affidamento sui sistemi di certificazione della controparte vuol dire migliorare la sicurezza del sistema evitare perdite di tempo nel ripetere tutti i controlli effettuati dall'autorità di esportazione e garantire benefici per le compagnie aeree vista la possibilità di ricorrere ai servizi di riparazione e manutenzione dell'altra parte. Ciò aumenterà la competitività e la sicurezza dei mercati aerei.</p>
    </intervention>
    <intervention id="4-337-500" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Ho votato a favore della relazione sulla proposta di decisione del Consiglio relativa alla conclusione di un accordo tra la Comunità europea e il Canada sulla sicurezza dell'aviazione civile. Come nel caso dell'analogo accordo in materia di sicurezza aerea stipulato con gli Stati Uniti, gli obiettivi chiave fissati nelle direttive di negoziato erano di ridurre al minimo la duplicazione di valutazioni, test e controlli (tranne se giustificati da significative discrepanze normative) e di consentire a UE e Canada di fare reciprocamente affidamento sui sistemi di certificazione della controparte. Tale risultato sarà raggiunto mediante un progressivo ravvicinamento delle due serie di requisiti e processi normativi, consultazioni sistematiche tra le parti per verificare le costanti idoneità e capacità degli organi normativi interessati dall'applicazione dell'accordo e l'istituzione di un comitato misto con il compito di proporre soluzioni per i problemi eventualmente derivanti dall’applicazione dell’accordo. Queste misure produrranno un risparmio di milioni di euro all’anno per le aziende europee e canadesi grazie a procedure di approvazione dei prodotti più brevi e semplificate, e pertanto meno onerose. L’accettazione reciproca dei risultati della certificazione rappresenta inoltre un evidente vantaggio per l'Unione europea, in quanto stabilisce il riconoscimento reciproco dei risultati della certificazione in tutti i settori dell'aeronavigabilità per tutti gli Stati membri.</p>
    </intervention>
    <intervention id="4-338-000" speaker_id="36392" name="Aldo PATRICIELLO" is_mep="True" mode="written" nationality="Italy" birth_date="27-09-1957" birth_place="Venafro" m_state="IT">
      <p sl="it">Care colleghe e cari colleghi, Gli obiettivi chiave risultano quelli di consentire a UE e Canada di fare reciprocamente affidamento sui sistemi di certificazione della controparte. Tale risultato sarà raggiunto mediante un progressivo ravvicinamento delle due serie di requisiti e processi normativi, consultazioni sistematiche tra le parti per verificare le costanti idoneità e capacità degli organi normativi interessati dall'applicazione dell'accordo e l'istituzione di un comitato misto con il compito di proporre soluzioni per i problemi eventualmente derivanti dalla sua applicazione. L'accordo ricalca a grandi linee l'impianto degli accordi bilaterali in materia di sicurezza aerea BASA, vigenti tra gli Stati membri e il Canada. Esso si basa sulla fiducia di ciascuna delle parti nel sistema vigente presso la controparte e sulla comparazione delle differenze regolamentari. Tale accordo pertanto stabilisce obblighi e prevede modalità di cooperazione tali da consentire all'autorità di importazione di emettere un proprio certificato su prodotti, parti o pertinenze aeronautici senza dover ripetere tutti i controlli effettuati dall'autorità di esportazione. Affinché si aumenti la competitività e la sicurezza dei mercati canadese ed europeo e affinché si abbiano procedure di approvazione dei prodotti più brevi e semplificate, esprimo il mio voto favorevole alla proposta in oggetto.</p>
    </intervention>
    <intervention id="4-339-000" speaker_id="28352" name="Zuzana ROITHOVÁ" is_mep="True" mode="written" nationality="Czechia" birth_date="30-01-1953" birth_place="Praha" p_group="Group of the European People's Party (Christian Democrats)" m_state="CZ">
      <p sl="it">Non nutro forti riserve nei confronti dell’accordo fra Unione europea e Canada sulla sicurezza dell’aviazione civile. Cionondimeno, mi sono astenuta dalla votazione a causa del problema ancora irrisolto nelle relazioni fra UE, Repubblica ceca e Canada riguardante l’abolizione del requisito unilaterale del visto per i cittadini del mio paese. Ho ricordato ripetutamente che il parlamento ceco bloccherà la ratifica dell’accordo sull’aviazione per le stesse ragioni. Vorrei invitare la Commissione ad affrontare finalmente questa questione con serietà. L’atteggiamento tiepido del Commissario Malmström è il motivo per il quale la situazione continua a rimanere irrisolta dopo due anni e contribuisce al deterioramento delle relazioni fra la Repubblica ceca e il Canada.</p>
    </intervention>
    <intervention id="4-340-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="it">Ho espresso voto favorevole. La raccomandazione riguarda l’accordo sulla sicurezza firmato il 6 maggio 2009 per conto dell'allora Comunità europea. L'accordo sul trasporto aereo tra Unione europea e Canada, firmato il 17-18 dicembre 2009 e inteso infine a realizzare pienamente uno spazio aereo senza frontiere tra l'Unione europea e il Canada, sarà oggetto di una raccomandazione distinta. Soltanto sei Stati membri hanno attualmente in essere accordi bilaterali con il Canada in materia di certificazione dei prodotti, che sono destinati a decadere con l'entrata in vigore dell'accordo UE-Canada sulla sicurezza dell'aviazione civile (l'«accordo»). Poiché l'eliminazione delle barriere tecniche agli scambi rientra nella competenza esclusiva dell'Unione, l'accordo può essere concluso mediante decisione del Consiglio. A differenza dell'accordo sul trasporto aereo, esso non è soggetto ad applicazione provvisoria e non richiede la ratifica degli Stati membri. Il Canada è stato correttamente individuato quale paese prioritario con cui stipulare un accordo di sicurezza dell'aviazione a integrazione dell'accordo sul trasporto aereo, in quanto sia l'Europa che il Canada vantano aziende produttrici di aeromobili, motori e avionica che sono all'avanguardia a livello mondiale. La somma delle esportazioni di tecnologia per l'aviazione civile supera i 50 miliardi di euro, mentre il volume globale degli scambi tra Europa e Canada in aeromobili, veicoli spaziali e componenti ha totalizzato nel 2008 oltre 49 miliardi di euro.</p>
    </intervention>
    <intervention id="4-340-500" speaker_id="96974" name="Nuno TEIXEIRA" is_mep="True" mode="written" nationality="Portugal" birth_date="13-01-1973" birth_place="Funchal" p_group="Group of the European People's Party (Christian Democrats)" m_state="PT">
      <p sl="pt">Il presente accordo fra Unione europea e Canada sulla sicurezza dell’aviazione civile segue l’accordo orizzontale già approvato dal Parlamento nel marzo del 2011. Il Canada è un paese strategico per gli Stati membri in questo settore giacché entrambe le parti sono leader mondiali nella produzione di aeromobili, motori e avionica; il Canada figura inoltre all’undicesimo posto nell’elenco dei partner commerciali più importanti dell’UE. L’accordo si prefigge di agevolare gli scambi commerciali di beni e servizi tramite la rimozione delle barriere tecniche, e di ridurre la duplicazione di valutazioni, test e controlli obbligatori di aeronavigabilità applicando il principio di reciprocità. La creazione di uno spazio aereo senza frontiere produrrà benefici economici per entrambe le parti. Una maggiore semplificazione e una riduzione dei costi amministrativi per le aziende europee e canadesi aumenteranno la competitività economica e la sicurezza dei passeggeri. Quale membro supplente della commissione per i trasporti e il turismo, ho votato a favore della relazione, ma vorrei sottolineare ancora una volta che il Parlamento dovrebbe farsi carico delle nuove responsabilità che gli sono state assegnate dal trattato di Lisbona e, nel caso di accordi internazionali, dovrebbe essere tenuto al corrente del processo negoziale in tutte le sue fasi.</p>
    </intervention>
    <intervention id="4-341-000" speaker_id="97016" name="Angelika WERTHMANN" is_mep="True" mode="written" nationality="Austria" birth_date="07-11-1963" birth_place="Schwarzach" p_group="Non" m_state="AT">
      <p sl="de">L’accordo è volto a ridurre al minimo la duplicazione di valutazioni, test e controlli e di consentire all’Unione europea e al Canada di fare reciprocamente affidamento sui sistemi di certificazione della controparte. Questa fiducia reciproca nel sistema della controparte si basa su un ravvicinamento delle due serie di requisiti e processi normativi, su consultazioni sistematiche tra le parti e sull'istituzione di un comitato misto. Grazie a procedure di approvazione di prodotti più brevi e più efficaci sotto il profilo dei costi, le aziende del settore potranno beneficiare di un risparmio di milioni di euro all’anno e rafforzare la propria competitività. L’accordo aumenterà la competitività e la sicurezza dei mercati poiché le autorità preposte all’applicazione sono chiamate a intensificare la loro cooperazione.</p>
    </intervention>
    <intervention id="4-342-500" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Questa relazione rileva come una sana disciplina finanziaria e la trasparenza nell’assegnazione dei fondi rappresentino i presupposti cruciali per il raggiungimento degli obiettivi complessivi della politica di coesione, contribuendo nel contempo ad incrementare l’assunzione di responsabilità verso il raggiungimento degli degli obiettivi strategici. È necessario un supplemento di sforzi per evitare ritardi eccessivi e migliorare l’efficienza della fase esecutiva.</p>
      <p sl="pt">Desidero, inoltre, sottolineare la necessità di attivare un numero maggiore di sinergie con altri strumenti politici. La politica di coesione dovrebbe continuare ad aiutare le regioni più povere a recuperare il loro ritardo, permettendo loro di adeguare i propri obiettivi alle sfide dell’oggi e del domani, nella direzione di una crescita intelligente, sostenibile e inclusiva, in linea con la strategia Europa 2020.</p>
    </intervention>
    <intervention id="4-342-750" speaker_id="1941" name="Roberta ANGELILLI" is_mep="True" mode="written" nationality="Italy" birth_date="01-02-1965" birth_place="Roma" p_group="Group of the European People's Party (Christian Democrats)" m_state="IT">
      <p sl="it">La politica di coesione dispone oggi più che mai di un grande potenziale che non va sottovalutato, capace di rilanciare quelle regioni meno sviluppate caratterizzate da svantaggi geografici o naturali permanenti. Disperdere o lasciare inutilizzate le risorse a disposizione sarebbe un grave peccato, e allora è bene adottare con urgenza un approccio orientato ai risultati attraverso la fissazione di obiettivi chiari e misurabili e di indicatori di risultato. Il primo passo, che dovrebbe valere per tutte le risorse comunitarie, è quello di semplificare le procedure e migliorare la flessibilità di erogazione dei fondi, riducendo le barriere burocratiche, gli eccessi dei costi amministrativi e gli altri ostacoli che frenano gli obiettivi politici in materia di occupazione e lotta contro la povertà. Non dimentichiamo che la politica di coesione è un meccanismo a lungo termine, pertanto iniziare a lavorare su basi solide, stabilire obiettivi precisi e assegnare competenze specifiche a ciascun livello di governance, sono fattori di progresso che daranno visibilità ai risultati solo nella seconda parte del periodo di programmazione.</p>
    </intervention>
    <intervention id="4-343-000" speaker_id="96702" name="Elena Oana ANTONESCU" is_mep="True" mode="written" nationality="Romania" birth_date="30-12-1979" birth_place="Târgovişte" p_group="Group of the European People's Party (Christian Democrats)" m_state="RO">
      <p sl="ro">Il raggiungimento di una coesione sociale, economica e territoriale è uno degli obiettivi chiave del progetto europeo. Si tratta di un obiettivo che tutti gli Stati membri si sono prefissati quale parte costitutiva del processo di integrazione europea. È proprio per questo motivo che credo che la procedura di finanziamento dei progetti di coesione debba essere basata su una rigorosa disciplina finanziaria, sull’attuazione della politica di coesione in settori strategici e, dulcis in fundo, sul principio della buona governance. L’obiettivo è di ridurre le disparità tra le regioni europee. Tutta la procedura di attuazione di questa politica deve, tuttavia, essere semplificata per permettere il raggiungimento di tale obiettivo. I finanziamenti devono poter essere utilizzati, e perchè ciò avvenga ritengo che dobbiamo eliminare il principale fattore di stallo o di morte prematura per progetti di questo tipo: gli eccessi della burocrazia europea. Non possiamo confondere la trasparenza con la burocrazia: non saranno la registrazione pedissequa di ogni voce su un pezzo di carta o la pedestre archiviazione di ogni autorizzazione che renderanno più trasparenti i progetti di coesione.</p>
      <p sl="ro">Le disparità tra le regioni europee sono il risultato di un’evoluzione che ha richiesto un lungo periodo di tempo. Sono favorevole alla proposta della relazione per cui, al fine di ridurre tali disparità e di snellire il processo di integrazione europea per tutti gli Stati membri, dobbiamo ridurre il periodo necessario all’approvazione dei progetti alleggerendo nel contempo la burocrazia, tutti i regolamenti e tutte le procedure che senza alcun motivo ostacolano la politica di coesione dell’Unione europea invece di sostenerla.</p>
    </intervention>
    <intervention id="4-343-250" speaker_id="96862" name="Sophie AUCONIE" is_mep="True" mode="written" nationality="France" birth_date="19-08-1963" birth_place="Dugny" p_group="Group of the European People's Party (Christian Democrats)" m_state="FR">
      <p sl="fr">La relazione di attuazione prodotta dal collega Mikolášik presenta un eccellente rendiconto di quanto raggiunto dalla politica di coesione nel periodo finanziario 2007-2013. Essa dimostra che questa politica è utile, poiché è innegabile il suo contributo in termini di raggiungimento dell’obiettivo della coesione economica, sociale e territoriale all’interno dell’Unione europea. Infine, desidero sottolineare come l’adozione di questa relazione giunga in un momento ideale, arricchendo così la discussione sul futuro della politica di coesione (2014-2020). Infatti, la Commissione pubblicherà a breve le proprie proposte in vista di un aggiornamento e, pertanto, di un miglioramento di tale politica.</p>
    </intervention>
    <intervention id="4-343-500" speaker_id="28214" name="Jean-Luc BENNAHMIAS" is_mep="True" mode="written" nationality="France" birth_date="02-12-1954" birth_place="Paris" p_group="Group of the Alliance of Liberals and Democrats for Europe" m_state="FR">
      <p sl="fr">La votazione sul cosiddetto “pacchetto coesione” invia un chiaro segnale relativamente al nostro desiderio di dotarci di una politica di coesione solidale, ambiziosa ed efficace, poiché quella della coesione resta una delle più importanti politiche europee. In effetti, in un momento in cui la crisi globale ha peggiorato la situazione socio-economica di molte regioni, e in cui stiamo già discutendo della politica di coesione futura, era cruciale che il Parlamento europeo sottolineasse la propria opposizione a qualunque tentativo di nazionalizzazione o settorizzazione della politica di coesione. In particolare, in questa relazione, che ha tentato di esaminare lo stato dell’attuazione dei programmi, il Parlamento europeo ha prodotto una valutazione della situazione, sottolineando i successi, le insidie e le possibili soluzioni. Tutto ciò sarà di grande aiuto nei mesi a venire, quando l’Unione europea introdurrà una nuova politica di coesione a partire dal 2013 che dovrà porre rimedio alle lacune della politica attuale. Nella fattispecie, sarà importante semplificare e accelerare le procedure di attribuzione dei fondi, specie a favore delle piccole e medie imprese, e di incoraggiare l’utilizzo di finanziamenti incrociati e plurifondo. Pertanto, ho votato a favore di questa relazione, così come ho fatto con le altre tre, per ribadire il mio impegno nei confronti di questa politica fondamentale, invocando contestualmente alcuni cambiamenti che si sono resi necessari per affrontare le nuove sfide.</p>
    </intervention>
    <intervention id="4-344-000" speaker_id="4746" name="Sergio BERLATO" is_mep="True" mode="written" nationality="Italy" birth_date="27-07-1959" birth_place="Vicenza" m_state="IT">
      <p sl="it">Gli Stati membri, come provato dai dati pubblicati nelle relazioni nazionali, stanno compiendo progressi nel conseguimento degli obiettivi della politica di coesione, nonostante si registri una certa eterogeneità tra Stati e regioni. Ricordo, inoltre, che la politica di coesione è un meccanismo a lungo termine e che la maggior parte dei risultati saranno visibili solo in una fase successiva del periodo di programmazione. A mio avviso, le precondizioni fondamentali per il conseguimento degli obiettivi globali della politica di coesione sono rappresentate da una sana disciplina finanziaria e, soprattutto, dalla trasparenza nell’assegnazione dei fondi. La futura architettura della politica di coesione per il periodo 2014-2020 sarà al centro del dibattito politico nei prossimi anni. Nel quadro dei negoziati per il futuro periodo di programmazione, ritengo che una politica regionale europea forte, e finanziata in modo adeguato, rappresenti una condizione imprescindibile per il conseguimento della coesione sociale, economica e territoriale dell'Unione europea. Pertanto, i fondi destinati alla politica di coesione, nel prossimo periodo di programmazione, non dovrebbero essere soggetti ad alcuna riduzione. Inoltre, é indispensabile la semplificazione della gestione e dell’attuazione della politica di coesione al fine di evitare che i fondi restino inutilizzati a causa di norme e procedure eccessivamente complesse.</p>
    </intervention>
    <intervention id="4-345-000" speaker_id="97198" name="Mara BIZZOTTO" is_mep="True" mode="written" nationality="Italy" birth_date="03-06-1972" birth_place="Bassano del Grappa " m_state="IT">
      <p sl="it">Questa mozione per una risoluzione del Parlamento sulla relazione 2010 sull´attuazione dei programmi relativi alla politica di coesione 2007 – 2013 comprende punti contrari ai principi della nostra linea politica, e non può quindi essere sostenuta. In particolare, la mozione auspica che si aumentino e facilitino i servizi per la comunità Rom, che viene definita dalla mozione come “marginalizzata”. La Lega Nord ha da sempre sottolineato che la minoranza Rom non puó essere considerata come vittima di alcuna “marginalizzazione” sociale, in quanto é questa minoranza stessa che rifiuta l’integrazione nella nostra societá. Pertanto, ritengo che la presente mozione, la quale considera i Rom come vittime di marginalizzazione e auspica per loro un trattamento privilegiato proprio sulla base di questa stessa presunta marginalizzazione, non possa essere approvata. Il mio voto é contrario.</p>
    </intervention>
    <intervention id="4-345-500" speaker_id="96681" name="Vilija BLINKEVIČIŪTĖ" is_mep="True" mode="written" nationality="Lithuania" birth_date="03-03-1960" birth_place="Linkuva" m_state="LT">
      <p sl="lt">Ho votato a favore di questa relazione poiché la politica di coesione continua a dimostrare la forza del proprio impatto contribuendo considerevolmente al miglioramento dell’ambiente socio-economico. Inoltre, la politica di coesione è mirata alla riduzione delle disparità dei livelli di sviluppo delle regioni europee, ad agevolare il raggiungimento della modernizzazione e della crescita sostenibile, e testimonia la solidarietà europea. In quanto tale, si è rivelata essenziale per il progresso dell’integrazione europea, attivando delle sinergie tra diverse politiche europee. Evidentemente, le regioni d’Europa si confrontano ancora con enormi disparità a livello economico, sociale e ambientale. Alcune di queste sono la conseguenza degli ultimi due allargamenti, mentre altre risultano accentuate dagli effetti diretti della crisi economico finanziaria globale. Gli Stati membri hanno accolto di buon grado i requisiti aggiuntivi introdotti e stanno compiendo progressi nel raggiungimento degli obiettivi della politica di coesione, come dimostrato dai dati riportati nelle relazioni nazionali, sebbene in presenza di una certa eterogeneità a livello statale e regionale. In considerazione del fatto che il Fondo sociale europeo, favorendo la creazione di posti di lavoro, rappresenta uno strumento fondamentale per la lotta a fenomeni quali la povertà, l’esclusione sociale, la disoccupazione, le diseguaglianze di genere e la discriminazione sociale (contro i portatori di handicap, gli immigrati, le persone anziane, ecc.), il Parlamento europeo chiede dunque alla Commissione di rafforzare il potenziale del Fondo sociale europeo e la sua autonomia finanziaria. Inoltre, andranno semplificati la gestione dei progetti, armonizzando e migliorando le procedure e i controlli e seguendo i progetti in corso in modo più efficace.</p>
    </intervention>
    <intervention id="4-346-000" speaker_id="29074" name="Vito BONSIGNORE" is_mep="True" mode="written" nationality="Italy" birth_date="03-07-1943" birth_place="Bronte" p_group="Group of the European People's Party (Christian Democrats) - Vice" m_state="IT">
      <p sl="it">La politica di coesione costituisce uno degli obiettivi della strategia "Europa 2020" e per tale motivo occorre riporre una maggiore attenzione al coordinamento delle attività tra Unione europea e Stati membri, che da questo settore dipendono. Per questo motivo, ho votato a favore di questo documento. La crisi economica, così come la riforma della politica per il periodo 2007-2013, hanno comportato un rallentamento sull'azione europea. Al fine di beneficiare appieno delle potenzialità che la politica di coesione offre - come chiaramente illustrato dal relatore-, occorre impegnarsi in modo più determinante al fine di ridurre il divario tra le Regioni sviluppate dell'area europea e quelle meno. Perseguire tale obiettivo e' - a mio giudizio - possibile attraverso un aumento dei fondi da destinare alla politica di coesione, ad un maggior controllo dei progetti da approvare e delle modalità di investimento dei fondi.</p>
    </intervention>
    <intervention id="4-347-000" speaker_id="4540" name="Philip BRADBOURN" is_mep="True" mode="written" nationality="United Kingdom" birth_date="09-08-1951" birth_place="Tipton" p_group="European Conservatives and Reformists Group" m_state="GB">
      <p sl="en">In merito alle relazioni degli onorevoli Pieper, Sanchez-Schmid, Stavrakakis, Vlasak e Mikolasik, dichiaro che noi deputati conservatori abbiamo scelto di respingere tali relazioni sul futuro orientamento della politica di coesione, a eccezione della relazione dell’onorevole Vlasak, sulla quale ci siamo astenuti, a causa di diverse rilevanti motivazioni. Riteniamo, infatti, che in un’epoca come la nostra, caratterizzata dagli sforzi per consolidamento fiscale in tutti gli Stati membri, è del tutto inaccettabile che l’enorme budget della politica di coesione dell’UE non risulti scalfito da tali sforzi. In genere queste relazioni non tengono conto in alcun modo significativo delle preoccupazioni dei conservatori in merito alla gestione da parte dell’Unione europea della politica di coesione. Inoltre, esse respingono qualsiasi tentativo di consentire agli Stati membri più ricchi di finanziare il proprio sviluppo regionale e impediscono la realizzazione di politiche di coesione di dimensioni minori, più efficienti e maggiormente mirate verso le regioni più povere dell’Europa. Al contrario, si propongono nuovi strumenti burocratici quali le macroregioni, e lo Stato nazionale viene nuovamente minato da una deriva regionalistica. Questi tempi di austerità offrono un’opportunità all’Unione europea di spendere meno in iniziative superate e portatrici di sprechi. Tali relazioni vanno, invece, in una direzione completamente errata.</p>
    </intervention>
    <intervention id="4-347-002" speaker_id="28122" name="David CASA" is_mep="True" mode="written" nationality="Malta" birth_date="16-11-1968" birth_place="Valletta" m_state="MT">
      <p sl="en">Le relazioni che analizzano l’efficacia con cui la legislazione europea viene recepita negli Stati membri sono di cruciale importanza. Desidero riprendere le conclusioni del relatore, in particolare quelle relative all’importanza delle piccole e medie imprese per le economie dell’Europa e la necessità di agevolare per queste l’accesso al credito, nonché il bisogno di uno stimolo maggiore per incrementare l’innovazione nelle PMI, tutte misure che portano ad aumentare la competitività. Per queste ragioni, tra le altre, ho deciso di votare a favore di questa relazione.</p>
    </intervention>
    <intervention id="4-347-005" speaker_id="4347" name="Christine DE VEYRAC" is_mep="True" mode="written" nationality="France" birth_date="06-11-1959" birth_place="Toulouse" p_group="Group of the European People's Party (Christian Democrats)" m_state="FR">
      <p sl="fr">Nel contesto dell’attuale crisi che l’Unione europea sta attraversando, la politica di coesione introdotta di recente rappresenta uno dei modi efficaci per far ripartire l’economia dell’UE. La relazione Mikolášik sull’attuazione dei programmi per la politica di coesione per il periodo 2007-2013, da me sostenuta, costituisce in tal senso un contributo utile per la ridefinizione degli obiettivi di tale politica. Con la richiesta di una procedura di assegnazione dei fondi semplificata, valorizzata e trasparente, nel quadro della strategia Europa 2020, questa relazione mira a stimolare i programmi di coesione europei al fine di rimediare all’eccesso degli obblighi amministrativi, i quali rappresentano il motivo per cui la maggior parte dei finanziamenti stanziati non vengono attualmente erogati.</p>
    </intervention>
    <intervention id="4-347-003" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ho votato a favore della relazione sull’attuazione dei programmi della politica di coesione per il periodo 2007-2013, in quanto credo che sia necessario adeguare la politica di coesione alle sfide che si presentano alle regioni europee, a favore di una crescita economica intelligente e inclusiva.</p>
    </intervention>
    <intervention id="4-347-004" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">La politica di coesione resta uno dei più importanti pilastri della politica europea, poiché è fondamentale per il raggiungimento degli obiettivi della strategia Europa 2020. Per tale ragione la politica di coesione dovrebbe continuare a sostenere con vigore tutte le regioni d’Europa, contribuendo così a una crescita economica intelligente, sostenibile e inclusiva.</p>
      <p sl="pt">In un momento in cui l’Europa attraversa una crisi economica, finanziaria e sociale senza precedenti, che colpisce in modo particolare alcune regioni che già risultavano essere più deboli, è cruciale per il futuro che la politica di coesione continui a svolgere un ruolo essenziale per uno sviluppo equilibrato e sostenibile.</p>
    </intervention>
    <intervention id="4-347-006" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Questo documento, che ha per relatore l’onorevole Mikolášik, giunge a seguito della comunicazione della Commissione dal titolo “Politica di coesione: relazione strategica 2010 sull’attuazione dei programmi 2007-2013”. Si tratta della prima rigorosa valutazione sull’attuazione di circa 450 programmi operativi adottati dalla Commissione europea. La politica di coesione dell’Unione europea fa parte del quadro di solidarietà dell’UE che abbraccia i 27 Stati membri e le loro 271 regioni, avendo come obiettivo di porre fine alle disparità economiche e sociali esistenti all’interno dell’Unione europea.</p>
      <p sl="pt">Questa relazione è tanto più importante in quanto l’Europa attraversa una grave crisi economico-finanziaria, e pertanto deve rappresentare uno strumento per l’assegnazione e l’ottimizzazione dei fondi di coesione. Infatti, dato il basso tasso di attuazione dei programmi è necessario creare dei meccanismi che consentano agli Stati membri più svantaggiati di fare uso dei fondi stanziati pena la restituzione degli stessi all’Unione europea che, a questo punto, dovrebbe ridistribuirli tra i paesi più ricchi. Sostengo l’adozione di questa relazione, a favore della quale ho votato, per le soluzioni che essa propone, ma anche per la struttura che essa suggerisce per la politica di coesione futura.</p>
    </intervention>
    <intervention id="4-348-000" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Questa relazione prende atto dei problemi che esistono all’interno della politica di coesione, a cominciare dal ritardo nella conclusione dei negoziati sul quadro finanziario pluriennale e sul pacchetto legislativo, che ha comportato l’attuazione tardiva delle strategie nazionali e dei programmi operativi. A questi fattori si aggiungono l’inadeguatezza dei finanziamenti stanziati per il periodo 2007-2013, soprattutto tenendo conto dell’allargamento dell’Unione europea, l’utilizzo del solo 27,1 per cento delle risorse disponibili nel periodo corrente, il mantenimento del requisito dei cofinanziamenti nazionali nonché l’eccesso degli obblighi amministrativi. Questa situazione rivela alcuni errori e debolezze della politica di coesione da noi sempre denunciati.</p>
      <p sl="pt">Paesi come il Portogallo stanno allontanandosi sempre più da quello sviluppo economico e sociale che li avvicinerebbe alla media europea. Il cofinanziamento nazionale continua a essere un ostacolo per accedere ai finanziamenti, specie in quei paesi le cui economie sono più deboli, paesi che continuano a vedere molti milioni di euro restituiti a paesi che beneficiano maggiormente dalle principali politiche dell’UE, in particolare dall’Unione economica e monetaria e dal mercato interno. Tutto ciò non fa che aumentare le disparità tra i paesi invece di ridurle.</p>
    </intervention>
    <intervention id="4-349-000" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Questa relazione prende atto dei problemi che esistono all’interno della politica di coesione, a cominciare dal ritardo nella conclusione dei negoziati sul quadro finanziario pluriennale e sul pacchetto legislativo, che ha comportato l’attuazione tardiva delle strategie nazionali e dei programmi operativi. A questi fattori si aggiungono l’inadeguatezza dei finanziamenti stanziati per il periodo 2007-2013, soprattutto tenendo conto dell’allargamento dell’Unione europea, l’utilizzo del solo 27,1 per cento delle risorse disponibili nel periodo corrente, il mantenimento del requisito dei cofinanziamenti nazionali nonché il sovraccarico burocratico. Tutto questo rende evidenti gli errori e le debolezze della politica di coesione da noi sempre denunciati.</p>
      <p sl="pt">Paesi come il Portogallo stanno allontanandosi sempre più da quello sviluppo economico e sociale che li avvicinerebbe alla media europea. Tutto ciò viene esasperato dalle principali politiche dell’Unione europea, in particolare, tra le altre, l’Unione economica e monetaria, il mercato interno, la concorrenza e la liberalizzazione del commercio internazionale.</p>
    </intervention>
    <intervention id="4-350-000" speaker_id="23868" name="Monika BEŇOVÁ" is_mep="True" mode="written" nationality="Slovakia" birth_date="15-08-1968" birth_place="Bratislava" m_state="SK">
      <p sl="it">Le relazioni sull’attuazione analizzano il recepimento dei regolamenti dell’Unione europea all’interno delle legislazioni nazionali e della loro applicazione negli Stati membri. Nel caso della politica di coesione, il quadro legislativo è costituito da regolamenti direttamente applicabili. La relazione della Commissione dal titolo “Politica di coesione: relazione strategica 2010 sull’attuazione dei programmi 2007-2013”, pertanto, valuta se gli Stati membri abbiano correttamente applicato tali provvedimenti legislativi e se abbiano compreso le linee guida strategiche comunitarie, riuscendo a introdurle all’interno del processo di attuazione dei quadri di riferimento strategici nazionali e dei programmi operativi. La politica di coesione ha dimostrato la propria rilevanza, avendo contribuito considerevolmente al miglioramento dell’ambiente socio-economico. Gli Stati membri stanno progredendo nel raggiungimento dei loro obiettivi, così come dimostrato dai dati citati nelle relazioni nazionali. Tuttavia, le condizioni fondamentali, necessarie per il raggiungimento degli obiettivi complessivi sono, naturalmente, un’adeguata disciplina finanziaria e la trasparenza nell’assegnazione dei finanziamenti. La presentazione di relazioni strategiche potrebbe, in quanto strumento nuovo, essere estremamente proficua all’aumento della responsabilizzazione del raggiungimento degli obiettivi. Allo stesso modo, i passi verso la semplificazione della gestione e dell’attuazione della politica di coesione restano comunque fortemente desiderabili e legittimi per permettere il raggiungimento degli obiettivi di questa politica, contribuendo così alla solidarietà europea.</p>
    </intervention>
    <intervention id="4-351-000" speaker_id="28379" name="Adam GIEREK" is_mep="True" mode="written" nationality="Poland" birth_date="17-04-1938" birth_place="Zwartberg" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">Ho votato a favore perché, nonostante i problemi legati all’utilizzo dei finanziamenti del Fondo di coesione, visti i suoi obiettivi di lungo termine, l’attuale politica di coesione dovrebbe continuare a essere perseguita in modo coerente. La coesione dell’Unione vuol dire utilizzare efficacemente il potenziale delle regioni economicamente arretrate e crescita sfruttando l’effetto di scala in tutta l’Unione europea. Da qui la concentrazione sugli investimenti nelle infrastrutture di comunicazione, che renderanno più facile il funzionamento del mercato unico, e sull’ecologia. Nella nuova prospettiva finanziaria i finanziamenti non debbono essere sprecati in progetti settoriali.</p>
      <p sl="pl">C’è inoltre la necessità di migliorare la coesione all’interno degli Stati membri, e di perseguire un migliore utilizzo delle risorse finanziarie stanziate per investimenti infrastrutturali relativi ai cambiamenti climatici, come le costruzioni idrotecniche. In Polonia, per esempio, si fa un cattivo uso del denaro proveniente dal Fondo di coesione stanziato per progetti di comunicazione pubblica, come le ferrovie, i tram oppure Internet. Si deve prestare attenzione a un utilizzo più efficace delle risorse attraverso il riciclo. La percentuale, di risorse dell’Unione stanziate per la termo-modernizzazione è ancora troppo bassa, specie nei paesi dell’Europa centrale e orientale. È nell’interesse dell’Unione che scompaia il divario tra un centro importante e una periferia in ritardo in termini di sviluppo, in modo che le regioni periferiche non rappresentino più solo dei mercati di sbocco e dei serbatoi di forza lavoro.</p>
    </intervention>
    <intervention id="4-352-000" speaker_id="28124" name="Gunnar HÖKMARK" is_mep="True" mode="written" nationality="Sweden" birth_date="19-09-1952" birth_place="Ystad" p_group="Group of the European People's Party (Christian Democrats)" m_state="SE">
      <p sl="sv">Il Moderata Samlingspartiet (Partito conservatore svedese) non condivide l’entusiasmo espresso nella relazione per l’utilizzo dei fondi strutturali nell’ambito della politica di coesione. Siamo critici rispetto alla struttura e al disegno dell’attuale sistema, ma il modo in cui i fondi vengono utilizzati è comunque importante. Questa relazione di iniziativa non raccomanda lo stanziamento di risorse aggiuntive e dichiara anche che bisogna dare priorità alla ricerca e sviluppo nelle assegnazioni. Di conseguenza, abbiamo potuto sostenere la relazione.</p>
    </intervention>
    <intervention id="4-352-500" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Ho accolto con favore questo documento, in quanto ritengo sia necessario intervenire tempestivamente con misure correttive volte a migliorare le performance dei progetti, alquanto scadenti in alcuni settori prioritari. La relazione raccomanda lo svolgimento di un’analisi approfondita dei problemi di implementazione riscontrati nei settori caratterizzati da ritardi specifici nella selezione dei progetti. In un tale contesto, si chiede agli Stati membri di aumentare gli sforzi per migliorare la selezione dei progetti in quei settori che sono in ritardo, e di accelerare l’attuazione dei progetti selezionati per evitare il rischio di fallimento nel raggiungimento degli obiettivi. La relazione sottolinea il fatto che le PMI svolgono un ruolo innovativo importante nell’economia, ed è pertanto necessario sviluppare tale settore inter alia per mezzo dello Small Business Act, nonché facilitare l’accesso delle PMI ai capitali finanziari e operativi, incoraggiare le piccole e medie imprese a partecipare a progetti innovativi, e rafforzare il loro potenziale e la loro competitività favorendo una maggiore occupazione. Ritengo che l’efficienza della selezione e dell’attuazione dei progetti venga ostacolata, in alcuni settori, dalla mancanza di condizioni essenziali quali: procedure di applicazione più semplici a livello nazionale, corretta definizione delle priorità nazionali in alcuni ambiti di intervento, recepimento puntuale delle normative comunitarie, capacità amministrativa e istituzionale consolidata, nonché un’eccessiva burocrazia a livello nazionale. La relazione, pertanto, richiede agli Stati membri e alle regioni di agevolare l’attuazione delle politiche affrontando queste sfide, soprattutto adattando il quadro normativo nel settore degli aiuti pubblici, degli appalti pubblici, delle leggi in campo ambientale e portando avanti le riforme istituzionali.</p>
    </intervention>
    <intervention id="4-352-750" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Signora Presidente, onorevoli colleghi, la politica di coesione è da sempre stato un elemento essenziale del piano di ripresa economica dell'UE attraverso cui il ruolo dei Fondi strutturali è stato a tutti ben evidente. In particolare per le piccole imprese, intese quali agenti di sviluppo sul territorio, sono state promosse quelle misure di coesione volte a sostenere i mercati del lavoro a livello regionale, riducendo la segregazione di genere e le disuguaglianze, a incoraggiare il dialogo interistituzionale, e a migliorare le infrastrutture e i servizi per le microregioni svantaggiate ad alta concentrazione di gruppi socialmente emarginati. Interventi, questi, che sono solo alcuni dei tanti, specifici e necessari per il mantenimento di equilibri indispensabili per i territori. Il mio sostegno a questa relazione è il riconoscimento per l'ottimo lavoro svolto dal collega Mikolášik e un auspicio affinché anche nel prossimo periodo di programmazione la politica di coesione prosegua il suo percorso di aggregazione e di sviluppo dei territori e dell'economia europea.</p>
    </intervention>
    <intervention id="4-353-000" speaker_id="23768" name="Bogusław LIBERADZKI" is_mep="True" mode="written" nationality="Poland" birth_date="12-09-1948" birth_place="Sochaczew" m_state="PL">
      <p sl="pl">L’attuazione della politica di coesione nel periodo 2007-2013 merita di ricevere l’attenzione del Parlamento per una serie di importanti motivi quali: la rilevanza strategica della crescita sistematica della coesione per il futuro dell’Unione; l’opportunità rappresentata dal Fondo di coesione per i nuovi Stati membri e per le regioni che versano in condizioni di sviluppo particolarmente difficili; le riserve espresse in anni recenti dalla commissione per il controllo dei bilanci, relativamente all’attuazione di questa politica, a causa del tasso di errori troppo elevato. La relazione Mikolášik merita il nostro sostegno.</p>
    </intervention>
    <intervention id="4-354-000" speaker_id="4462" name="Clemente MASTELLA" is_mep="True" mode="written" nationality="Italy" birth_date="05-02-1947" birth_place="Ceppaloni " p_group="Group of the European People's Party (Christian Democrats)" m_state="IT">
      <p sl="it">Questa relazione strategica rappresenta un nuovo elemento della politica di coesione. Essa fornisce tempestivamente le prove dei progressi nell'attuazione in tutta l'Europa a 27 e promuove la trasparenza delle azioni tramite l'integrazione con le priorità comunitarie.</p>
      <p sl="it">I progressi compiuti dagli Stati membri possono essere considerati ragionevoli, dato il contesto di serio deterioramento della situazione socioeconomica dovuto alla crisi mondiale e alla riforma della politica per il periodo 2007-2013. Sotto molti aspetti, esiste tuttora un chiaro divario tra le regioni europee. I progressi differiscono in modo significativo a seconda dei paesi e dei temi: alcune aree strategiche devono affrontare particolari ritardi nella selezione dei progetti.</p>
      <p sl="it">I settori che suscitano maggiori preoccupazioni, e in cui dovrebbe essere effettuata un'analisi approfondita delle ragioni dei ritardi, sono: il settore ferroviario, taluni investimenti energetici e ambientali, l'economia digitale, l'inclusione sociale, la governance e la costruzione delle capacità. Sono pertanto necessari sforzi supplementari per evitare ritardi eccessivi, rafforzare l'attuazione e garantire una maggiore disciplina finanziaria.</p>
      <p sl="it">La politica di coesione continua a dimostrare la sua importanza, in quanto rappresenta un considerevole contributo al miglioramento del contesto socioeconomico. Le precondizioni fondamentali per il conseguimento degli obiettivi globali della politica di coesione sono una sana disciplina finanziaria e la trasparenza nell’assegnazione dei fondi.</p>
    </intervention>
    <intervention id="4-354-250" speaker_id="96694" name="Rolandas PAKSAS" is_mep="True" mode="written" nationality="Lithuania" birth_date="10-06-1956" birth_place="Telšiai" p_group="Europe of Freedom and Direct Democracy Group" m_state="LT">
      <p sl="lt">La politica di coesione rappresenta una garanzia per il miglioramento del nostro ambiente socie-economico, per la riduzione delle disparità tra il grado di sviluppo delle regioni e agevola il conseguimento della modernizzazione e di una crescita sostenibile. Si tratta di uno strumento efficace ed efficiente per rispondere alle sfide socio-economiche causate dalla crisi finanziaria. Per ridurre le disparità tra le regioni meno sviluppate e quelle altamente sviluppate dell’Unione europea, gli Stati membri vanno incoraggiati a migliorare la loro capacità di utilizzo dei Fondi strutturali e di coesione. Devono inoltre partecipare più intensamente all’attuazione dei programmi della politica di coesione. Nel perseguire questi obiettivi è importante garantire che i progetti vengano selezionati adeguatamente e implementati senza ulteriori ritardi. Di conseguenza, bisogna prevedere procedure di controllo e meccanismi di monitoraggio efficienti, nonché ridurre la burocrazia e l’eccesso di obblighi amministrativi. Va fatto notare come sia dovuta un’attenzione particolare ai trasporti, per i quali bisognerebbe allocare risorse finanziarie adeguate poiché si tratta di un fattore cruciale per la realizzazione della coesione territoriale, economica e sociale. Trovo deludente il fatto che gli investimenti nelle ferrovie siano inferiori a quelli previsti per il trasporto su strada. Inoltre, i ritardi degli investimenti nel settore ferroviario stanno danneggiando fortemente la realizzazione della rete TEN-T. Va notato che per le PMI i Fondi strutturali rappresentano uno strumento cruciale a favore della crescita. È essenziale fare uso delle opportunità fornite da questi fondi per stabilire condizioni operative favorevoli alle PMI, migliorando le possibilità di finanziamento, e promuovendo la partecipazione a diversi progetti innovativi e a forme di collaborazione a livello locale e regionale.</p>
    </intervention>
    <intervention id="4-354-500" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">Cari colleghi, La politica di coesione è un pilastro fondamentale dello sviluppo socio economico, gli Stati membri hanno accolto positivamente i nuovi requisiti e stanno recependo velocemente le indicazione dell'UE compiendo interessanti progressi nel conseguimento degli obiettivi della politica di coesione. Questo è quanto emerge dal rapporto sulla relazione concernente il 2010, quindi, auspicando che si continui su questa strada, ho votato a favore della relazione sull'attuazione dei programmi sulla politica di coesione 2007 - 2013. La relazione inoltre formula proposte e raccomandazioni per una maggiore trasparenza e flessibilità nell'assegnazione e nell'uso dei fondi europei.</p>
    </intervention>
    <intervention id="4-355-000" speaker_id="96900" name="Georgios PAPANIKOLAOU" is_mep="True" mode="written" nationality="Greece" birth_date="15-08-1977" birth_place="Athina" p_group="Group of the European People's Party (Christian Democrats)" m_state="GR">
      <p sl="el">La politica di coesione è uno strumento essenziale per il miglioramento dell’ambiente socio-economico dell’Europa, e rappresenta un’espressione concreta della solidarietà tra gli Stati membri. Ciononostante, la relazione giustamente evidenzia il ritardo nella conclusione dei programmi strategici e operativi a causa delle difficili procedure negoziali; sottolinea, tuttavia, come sia necessario per l’UE – e si tratta di un aspetto importante per la Grecia – trovare il modo di affrontare questi ritardi quando insorgono a causa della scarsità delle risorse pubbliche nazionali disponibili per il cofinanziamento dei progetti. Nel contempo, è importante sottolineare ogni volta che se ne abbia l’occasione, che la fondamentale condizione preliminare per il raggiungimento dell’obiettivo complessivo della politica di coesione è rappresentato da una sana gestione finanziaria, dalla trasparenza e dalla responsabilità nell’assegnazione dei fondi. Tali obiettivi sono raggiungibili attraverso periodiche relazioni sull’andamento dei progetti, e con il miglioramento dell’efficacia della pubblica amministrazione.</p>
    </intervention>
    <intervention id="4-355-500" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">La politica di coesione rappresenta un pilastro fondamentale della politica dell’Unione europea e, contribuendo a migliorare l’ambiente socio-economico, costituisce una delle forze trainanti per la realizzazione di un’Europa a una velocità. Gli Stati membri stanno compiendo progressi importanti nel raggiungimento degli obiettivi della politica di coesione, come testimoniato dalle relazioni nazionali, sebbene esista un certo grado di eterogeneità intrinseca a livello di Stati e regioni. Tale politica, trattandosi di uno strumento a lungo termine, non offre risultati immediati. In effetti, il quadro complessivo del periodo di programmazione 2007-2013 sarà visibile solo a partire dal 2015, due anni dopo la seconda relazione strategica, poiché alcuni paesi disporranno ancora di due anni di tempo per fare uso di tutti i finanziamenti stanziati. Ho votato a favore di questa relazione che, tra l’altro, richiama l’attenzione sul fatto che in alcune aree, la selezione efficace e la realizzazione dei progetti viene ostacolata da fattori che dovrebbero essere contrastati. Desidero sottolineare la tardiva conclusione dei negoziati sul quadro finanziario pluriennale e sul pacchetto legislativo, che ha condotto all’attuazione tardiva delle strategie nazionali e dei programmi operativi, nonché la scarsità di risorse disponibili per il cofinanziamento negli Stati membri. È fondamentale che tali questioni vengano affrontate per poter conseguire il pieno raggiungimento degli obiettivi di questo processo.</p>
    </intervention>
    <intervention id="4-356-000" speaker_id="36392" name="Aldo PATRICIELLO" is_mep="True" mode="written" nationality="Italy" birth_date="27-09-1957" birth_place="Venafro" m_state="IT">
      <p sl="it">Care colleghe e cari colleghi, La presente relazione analizza, se la legislazione è stata applicata in modo adeguato dagli Stati membri, nonché il modo in cui questi ultimi hanno compreso e seguito gli orientamenti strategici comunitari nell’attuazione dei loro quadri di riferimento strategici nazionali e dei programmi operativi. La relazione è stata elaborata essenzialmente sulla base dei due documenti seguenti: la Comunicazione della Commissione al Parlamento europeo, al Consiglio e alla Corte dei conti intitolata “Politica di coesione: relazione strategica 2010 sull’attuazione dei programmi 2007-2013”, e dal Documento di lavoro dei servizi della Commissione che accompagna la comunicazione. Le principali valutazioni si sono avute sull'attuazione dei programmi, tenendo però conto nell’elaborazione dell’analisi comparativa delle differenze anche di diversi mesi, tali differenze potrebbero influenzare il volume di sovvenzioni attribuite a un particolare settore, e sulle relazioni strategiche, che forniscono tempestivamente le prove dei progressi nell’attuazione in tutta l’Europa, offrendo la base per un dibattito ad alto livello, una revisione tra pari, un apprendimento della politica e un incentivo a migliorare la qualità delle prestazioni, anche se ci sono alcune limitazioni in queste relazioni. Affinché ci sia una maggiore pubblicità alla presentazione dei risultati esprimo il mio voto favorevole alla proposta.</p>
    </intervention>
    <intervention id="4-356-500" speaker_id="107386" name="Phil PRENDERGAST" is_mep="True" mode="written" nationality="Ireland" birth_date="20-09-1959" birth_place="Kilkenny" p_group="Group of the Progressive Alliance of Socialists and Democrats in the European Parliament" m_state="IE">
      <p sl="en">È importante che l’Unione europea continui a essere focalizzata sulle aree svantaggiate per garantire che queste non soffrano ulteriormente a causa dell’attuale crisi economica. Il fatto di aiutare le regioni più povere, si traduce in un vantaggio anche per quelle più ricche, migliorando la capacità di spesa dei mercati limitrofi – e questo è proprio uno degli scopi del mercato unico. I fondi strutturali sono estremamente utili per affrontare le sfide di queste regioni, e dobbiamo garantire che continuino a funzionare in modo efficace stimolando una crescita sostenibile e inclusiva. Questa relazione fa riferimento ai ritardi nella selezione dei progetti in settori quali quello ferroviario, l’energia, l’ambiente, l’economia digitale, l’inclusione sociale, la governance, e lo sviluppo delle competenze. Si tratta di questioni cruciali per la competitività e, dunque, anche per la crescita economica. L’Unione europea deve garantire che si evitino ritardi eccessivi nell’assegnazione dei finanziamenti.</p>
    </intervention>
    <intervention id="4-357-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Voto favorevole. La bozza di relazione era piuttosto debole ed avrebbe potuto essere migliorata in modo considerevole tenendo conto dei 22 emendamenti di compromesso e rafforzando un certo numero di paragrafi riportanti opinioni diverse in merito, ad esempio, al settore della coesione sociale (paragrafi 7 e 19), a quello dell’integrazione di genere (paragrafo 9), alla decarbonizzazione dei trasporti (paragrafo 11), all’efficienza energetica (paragrafo 14), all’ambiente e alla protezione del clima (paragrafo 15). Inoltre sarebbe potuta essere integrata la nostra formulazione in relazione alle sinergie tra i fondi (“ogni fondo necessita di norme proprie”, (paragrafo 28), così come la nostra richiesta di aumentare i finanziamenti incrociati (paragrafo 29) e il rafforzamento delle partnership (paragrafo 33) e della trasparenza (paragrafo 3). Tuttavia, si è trovata una formulazione felice in materia di riallineamento dei programmi per lo sviluppo sostenibile (paragrafo 35), e abbiamo riscontrato con gioia la presenza del riferimento agli stanziamenti di Lisbona (paragrafi 5 e 20), e della richiesta di un incremento del finanziamento dei progetti TEN-T (paragrafo 12). Non si sarebbe potuto fare di meglio nemmeno in materia di provvedimenti per uscire dalla crisi (paragrafo 27).</p>
    </intervention>
    <intervention id="4-357-500" speaker_id="96974" name="Nuno TEIXEIRA" is_mep="True" mode="written" nationality="Portugal" birth_date="13-01-1973" birth_place="Funchal" p_group="Group of the European People's Party (Christian Democrats)" m_state="PT">
      <p sl="pt">L’articolo 174 del trattato sul funzionamento dell’Unione europea stabilisce che l’UE “sviluppa e prosegue la propria azione intesa a realizzare il rafforzamento della sua coesione economica, sociale e territoriale” e ha, pertanto, predisposto finanziamenti a questo scopo per il periodo 2007-2013 per un importo pari a 347 miliardi di euro, che corrispondono al 35,7 per cento del bilancio complessivo dell’Unione europea. Voto a favore di questa relazione poiché fornisce un’analisi accurata dello stato attuale dei finanziamenti europei, indicando gli ambiti in cui sono stati sin qui investiti 93,4 miliardi di euro, suggerendo e delineando settori di possibile miglioramento e, fornendo così un contributo verso la risoluzione della crisi economica e finanziaria, e promuovendo le migliori prassi e la reciproca conoscenza a livello regionale.</p>
      <p sl="pt">Desidero sottolineare il fatto che l’attuazione dei fondi UE varia tra i diversi Stati membri ed è importante per l’Unione europea comprendere le difficoltà che alcuni paesi hanno riscontrato nell’intraprendere azioni correttive volte a contribuire attivamente al maggiore utilizzo di fondi europei, in linea con la strategia Europa 2020. Infine, desidero anche congratularmi con gli Stati membri per i loro sforzi nel predisporre la prima relazione sulle strategie nazionali, che contribuisce attivamente a una maggiore trasparenza, flessibilità, efficacia e responsabilità per i finanziamenti della politica di coesione.</p>
    </intervention>
    <intervention id="4-357-750" speaker_id="36281" name="Silvia-Adriana ȚICĂU" is_mep="True" mode="written" nationality="Romania" birth_date="14-11-1970" birth_place="Galaţi" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Ho votato a favore della relazione per l’attuazione dei programmi della politica di coesione per il periodo 2007-2013, poiché la coesione è cruciale per il raggiungimento degli obiettivi della strategia Europa 2020, specie nei settori dell’occupazione e delle questioni sociali. Deploro i ritardi che si sono riscontrati nella procedura di selezione di progetti riguardanti settori strategici quali i trasporti, alcuni investimenti in energia e ambiente, l’economia digitale, l’inclusione sociale, la governance e il rafforzamento delle capacità amministrative. La selezione efficace e l’attuazione di progetti in alcuni campi sono ostacolate dall’assenza di condizioni preliminari pertinenti, quali procedure di applicazione più semplici a livello nazionale, priorità ben definite a livello nazionale per alcune aree di intervento, il puntuale recepimento delle leggi dell’UE, le capacità istituzionali e amministrative consolidate, e un’eccessiva burocrazia statale.</p>
      <p sl="ro">Credo che stabilire un sistema europeo di trasporto intermodale basato sulla rete TEN-T e sulla sua interconnessione con progetti nazionali riguardanti il trasporto su strada, le ferrovie e la navigazione interna, sia cruciale per garantire la coesione territoriale, economica e sociale.</p>
      <p sl="ro">Mi rincresce che siano inadeguati gli investimenti nei progetti che promuovono l’efficienza energetica e le risorse energetiche rinnovabili per uso domestico e per progetti di edilizia residenziale delle comunità marginalizzate. In futuro, l’Europa dovrà attuare investimenti importanti nei campi dell’innovazione, dell’istruzione e delle nuove tecnologie.</p>
    </intervention>
    <intervention id="4-358-000" speaker_id="97016" name="Angelika WERTHMANN" is_mep="True" mode="written" nationality="Austria" birth_date="07-11-1963" birth_place="Schwarzach" p_group="Non" m_state="AT">
      <p sl="de">La relazione strategica sull’attuazione dei programmi operativi cofinanziati sotto l’egida della politica di coesione è uno strumento nuovo che risulterà essenziale per la trasparenza e che agevolerà in futuro la comprensione da parte del pubblico di questa complessa questione. Ogni anno la Corte dei conti rivela delle irregolarità macroscopiche nella distribuzione dei finanziamenti. Se utilizzato correttamente, tale strumento potrebbe svolgere un ruolo rilevante nel porre fine a tutto questo. Per questo motivo sono a favore dei miglioramenti proposti dal relatore, in particolare a quelli che riguardano la qualità delle relazioni prodotte dagli Stati membri, il cui miglioramento garantirà controlli efficaci in futuro.</p>
    </intervention>
    <intervention id="4-359-500" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Voto a favore della relazione perché essa analizza i bisogni delle aree urbane concentrandosi principalmente su due aspetti: le infrastrutture di base e gli investimenti intelligenti in infrastrutture e servizi basati sui progressi tecnologici. Inoltre, condivido l’invito a riservare attenzione ai principi di pianificazione strategica e alla necessità di un finanziamento incrociato più flessibile tra il Fondo europeo di sviluppo regionale e il Fondo sociale europeo.</p>
    </intervention>
    <intervention id="4-360-000" speaker_id="96702" name="Elena Oana ANTONESCU" is_mep="True" mode="written" nationality="Romania" birth_date="30-12-1979" birth_place="Târgovişte" p_group="Group of the European People's Party (Christian Democrats)" m_state="RO">
      <p sl="ro">La diversità urbana in Europa deve essere sostenuta in primo luogo da un meccanismo flessibile di attuazione della politica di coesione, poi attraverso il coordinamento e l’adeguamento dei progetti di sviluppo urbano alle esigenze di sviluppo e agli orientamenti strategici di ogni singola città. Si parla di sviluppo urbano intelligente e della necessità che le città migliorino e rendano più moderni le loro infrastrutture e i servizi che offrono. Per evitare che queste parole restino un concetto vuoto, penso che dobbiamo riporre la nostra fiducia nelle autorità locali e nei rappresentanti eletti delle città. Dobbiamo ascoltare ciò che le comunità vogliono, avviare qualsiasi iniziativa fondata sul loro elenco di priorità e avere la convinzione che i sindaci sanno meglio di chiunque altro quali sono o dovrebbero essere le priorità delle loro città. Questo è esattamente il motivo per cui credo fermamente, al pari del relatore, che l’offerta di finanziamenti comunitari deve soddisfare la domanda locale e i principi di pianificazione strategica integrata a livello di Unione. Pertanto, l’agenda urbana europea deve contribuire a ridurre le disparità nelle aree strategiche di cui ogni città europea moderna ha bisogno, cioè infrastrutture, ricerca e innovazione, trasporti, ambiente, istruzione, sanità e cultura. Infatti, solo un approccio integrato alla politica di coesione ci permetterà di aiutare le città odierne a svilupparsi in modo organico, sostenibile ed ecologicamente responsabile.</p>
    </intervention>
    <intervention id="4-361-000" speaker_id="97228" name="Pino ARLACCHI" is_mep="True" mode="written" nationality="Italy" birth_date="21-02-1951" birth_place="Gioia Tauro" p_group="Group of the Alliance of Liberals and Democrats for Europe" m_state="IT">
      <p sl="en">La relazione sull’agenda urbana europea e il suo futuro nel quadro della politica di coesione evidenzia che, in aggiunta al significativo contributo degli interventi della politica di coesione allo sviluppo delle aree urbane, anche altre politiche comuni (come quelle nel campo dell’ambiente, dei trasporti e dell’energia) hanno un forte impatto sullo sviluppo urbano. Per tale motivo, la Commissione dovrebbe procedere a una valutazione dell’impatto territoriale delle politiche settoriali per rafforzare un’efficace agenda urbana europea. La relazione sottolinea inoltre che uno dei punti deboli della strategia di Lisbona è stata la mancanza di una governance multilivello correttamente funzionante e l’insufficiente partecipazione delle autorità regionali e locali e della società civile alle fasi di ideazione, attuazione, comunicazione e valutazione della strategia. Tenendo conto di tali carenze, è doveroso migliorare il sistema della governance per la strategia Europa 2020 garantendo una maggiore integrazione delle parti interessate in tutte le fasi.</p>
    </intervention>
    <intervention id="4-361-250" speaker_id="96862" name="Sophie AUCONIE" is_mep="True" mode="written" nationality="France" birth_date="19-08-1963" birth_place="Dugny" p_group="Group of the European People's Party (Christian Democrats)" m_state="FR">
      <p sl="fr">In qualità di vicepresidente del gruppo di lavoro per le questioni urbane, attribuisco grande importanza all’impatto che la politica di coesione può avere sulle nostre città, particolarmente nelle aree che sono in difficoltà. Ho votato a favore della relazione perché in essa l’onorevole Vlasák promuove un ruolo importante per le aree urbane e propone un intelligente compromesso tra le responsabilità locali, nazionali ed europee. Desidero infine aggiungere che è mia intenzione portare avanti il lavoro sui legami che devono essere sviluppati tra le aree urbane e quelle rurali, considerando che troppo spesso queste ultime sono trascurate dalle politiche di pianificazione territoriale.</p>
    </intervention>
    <intervention id="4-361-500" speaker_id="28214" name="Jean-Luc BENNAHMIAS" is_mep="True" mode="written" nationality="France" birth_date="02-12-1954" birth_place="Paris" p_group="Group of the Alliance of Liberals and Democrats for Europe" m_state="FR">
      <p sl="fr">Mentre la grande maggioranza della popolazione europea vive in aree urbane, e mentre queste aree si trovano ad affrontare sfide nuove, l’agenda urbana nel quadro della politica di coesione è rimasta relativamente sconosciuta, disordinata e, quindi, inadeguata. La votazione di oggi è stata l’occasione per sottolineare la necessità di rafforzare la cooperazione tra le città e i sobborghi, ma anche per dedicare maggiore considerazione a sfide urbane specifiche. In quanto rappresentante della circoscrizione del sud-est, mi interesso in modo particolare delle questioni riguardanti le città, soprattutto perché Marsiglia è la seconda città più popolosa della Francia. Al pari di molte altre città, Marsiglia è confrontata con molte sfide, quali i trasporti pubblici, l’occupazione, gli alloggi e la lotta contro l’esclusione sociale. L’Unione europea può aiutare ad affrontare questi problemi, segnatamente nell’ambito della sua politica di coesione. La relazione si concentra sui tre obiettivi seguenti: sviluppo delle infrastrutture materiali, modernizzazione economica, sociale e ambientale delle città e sviluppo urbano “intelligente”. Quindi, senza dimenticare le aree rurali, la relazione mette in evidenza il ruolo svolto dalle aree urbane nelle regioni europee e sottolinea che le aree urbane non devono essere “dimenticate” se vogliamo uno sviluppo regionale equilibrato.</p>
    </intervention>
    <intervention id="4-361-625" speaker_id="96681" name="Vilija BLINKEVIČIŪTĖ" is_mep="True" mode="written" nationality="Lithuania" birth_date="03-03-1960" birth_place="Linkuva" m_state="LT">
      <p sl="lt">Ho votato a favore della relazione perché lo scopo principale dell’agenda urbana rafforzata deve essere quello di promuovere lo sviluppo e il miglioramento qualitativo delle infrastrutture e dei servizi nelle città europee. Le misure future devono essere correlate strettamente alle priorità generali dell’Unione europea affinché siano giustificati gli aiuti stanziati nel bilancio comunitario. Le città europee sono i centri di attività economica, innovazione e occupazione dell’Europa, ma devono affrontare una serie di sfide. Problemi complessi come la tendenza all’espansione suburbana, alla concentrazione della povertà e della disoccupazione nei quartieri urbani e all’aumento della congestione necessitano di risposte integrate nel campo dei trasporti, dell’edilizia abitativa e dei programmi di formazione e occupazione, che devono essere rispondenti alle esigenze locali. Queste sfide vanno affrontate alla luce della politica regionale europea e della politica di coesione. Inoltre, la Commissione europea deve puntare alla migliore armonizzazione possibile delle norme valide per fondi e programmi comunitari speciali nel cui ambito vengono attuati progetti di sviluppo urbano e locale, al fine di ridurre al minimo la burocrazia e i potenziali errori di attuazione. La Commissione deve compiere uno studio comparativo delle pratiche seguite finora dai singoli Stati membri nella pianificazione strategica integrata e, sulla base dei risultati di tale studio, redigere specifici orientamenti comunitari per una pratica di pianificazione dello sviluppo urbano integrato che sia in grado di promuovere partenariati efficienti e regolamentati per legge, compresi i partenariati urbani transfrontalieri.</p>
    </intervention>
    <intervention id="4-361-750" speaker_id="28122" name="David CASA" is_mep="True" mode="written" nationality="Malta" birth_date="16-11-1968" birth_place="Valletta" m_state="MT">
      <p sl="en">La relazione riguarda una serie di questioni correlate alla dimensione urbana della politica di coesione che la commissione per lo sviluppo regionale ha individuato come particolarmente complesse per la futura politica di coesione. Le misure di austerità in atto in tutta l’Europa hanno messo sotto ulteriore pressione le spese pubbliche a tutti i livelli, cosicché è diventato necessario un migliore coordinamento delle risorse per garantirne un impiego e una distribuzione quanto più efficienti possibile. C’è altresì bisogno di assicurare un flusso efficiente di risorse dall’Unione europea fino al livello sub-nazionale. Concordo con il relatore su questi punti e pertanto ho deciso di votare a favore della relazione.</p>
    </intervention>
    <intervention id="4-362-000" speaker_id="1892" name="Carlos COELHO" is_mep="True" mode="written" nationality="Portugal" birth_date="20-05-1960" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">È importante elaborare una politica dell’Unione europea per le aree urbane che contribuisca a uno sviluppo sostenibile nelle aree urbane tenendo conto del principio di sussidiarietà. L’agenda urbana europea comprende non soltanto la dimensione urbana delle politiche comunitarie (in particolare, la politica di coesione) ma anche il contesto intergovernativo degli sforzi europei volti a coordinare, per mezzo di incontri ministeriali informali, le politiche urbane degli Stati membri.</p>
      <p sl="pt">È essenziale rafforzare la dimensione urbana della politica di coesione e promuovere uno sviluppo urbano sostenibile, soprattutto rafforzando e sviluppando strumenti atti a dare attuazione alla carta di Lipsia a tutti i livelli. Nel contempo, bisogna stimolare il dinamismo delle aree urbane attraverso sinergie efficaci ed efficienti tra i vari strumenti europei di finanziamento, con una particolare attenzione per la ricerca e l’innovazione.</p>
      <p sl="pt">Va pertanto garantito che le aree urbane in tutte le regioni dell’Unione, in quanto centri di attività economica, possano beneficiare di aiuti necessari e adeguati per affrontare le gravi sfide che hanno davanti, quali, per esempio, la tendenza all’espansione suburbana, la concentrazione di povertà e disoccupazione e i livelli crescenti di congestione e inquinamento.</p>
    </intervention>
    <intervention id="4-362-002" speaker_id="96775" name="Lara COMI" is_mep="True" mode="written" nationality="Italy" birth_date="18-02-1983" birth_place="Garbagnate Milanese" p_group="Group of the European People's Party (Christian Democrats) - Vice" m_state="IT">
      <p sl="it">Le città sono il fulcro della vita sociale ed economica e possiedono una fondamentale capacità di integrazione sociale poiché, da un lato, garantiscono la salvaguardia delle diversità culturali e, dall'altro, mantengono un legame permanente tra il centro e le periferie. Per questo motivo mi ritengo favorevole alla proposta di ampliare i fondi destinati alle zone urbane. E mi trovo anche d'accordo con l'idea che nuovi investimenti non debbano essere fatti solo ed esclusivamente nel campo economico e in specifici settori ma ritengo altresì necessaria l'implementazione di progetti che abbiano uno scopo maggiormente mirato alla coesione sociale e all'integrazione delle parti. A tal fine risulta fondamentale portare avanti progetti sostenibili, in termini di costi e di risorse, e flessibili, in quanto ogni città e' diversa dall' altra e merita soluzioni che meglio si addicono alle proprie esigenze. Gli obiettivi di sviluppo di un' Agenda europea devono essere quindi mirati a migliorare la coesione sociale nelle aree urbane, anche attraverso il progresso economico ma non solo; implementare una politica ben coordinata su due livelli: europeo e locale, coinvolgendo gli enti locali elettivi nel processo decisionale strategico; reperire fondi e incentivare investimenti per eseguire nuovi progetti invece di creare progetti per ottenere finanziamenti´.</p>
    </intervention>
    <intervention id="4-363-000" speaker_id="96868" name="Karima DELLI" is_mep="True" mode="written" nationality="France" birth_date="04-03-1979" birth_place="Roubaix" m_state="FR">
      <p sl="fr">Mi fa molto piacere che la relazione sia stata adottata perché essa riprende la maggior parte delle nostre idee (clima, coesione sociale, approccio integrato e dal basso verso l’alto, quartieri svantaggiati, finanziamento incrociato, eccetera). Deploro, però, che sul punto dell’attuazione della dimensione urbana la relazione non contenga indicazioni più chiare a favore di un più vasto impiego dei finanziamenti complessivi la cui gestione è affidata direttamente alle città. Inoltre, la relazione avrebbe dovuto approfondire le seguenti questioni: apertura dei quartieri svantaggiati, ruolo delle città di media grandezza nel contesto dell’agenda urbana, lotta per il clima e mescolanza sociale delle nostre città.</p>
    </intervention>
    <intervention id="4-363-250" speaker_id="4347" name="Christine DE VEYRAC" is_mep="True" mode="written" nationality="France" birth_date="06-11-1959" birth_place="Toulouse" p_group="Group of the European People's Party (Christian Democrats)" m_state="FR">
      <p sl="fr">Le aree urbane, che ospitano quasi il 70 per cento della popolazione e producono quattro quinti del prodotto interno lordo dell’Unione, devono diventare zone altamente competitive con un fitto tessuto economico nonché poli di attrazione dell’eccellenza tecnologica; devono altresì essere collegate direttamente alla loro base regionale di supporto. Con il mio voto a favore della relazione sull’agenda urbana europea e il suo futuro nel quadro della politica di coesione, chiedo un approccio nuovo alla politica urbana fondato su una stretta collaborazione tra gli operatori ai diversi livelli decisionali: Unione europea, livello nazionale, aree urbane e aree urbane periferiche. Il fatto che i colleghi deputati che nutrono queste ambizioni appoggino quasi all’unanimità la politica di coesione dell’Unione europea dimostra l’importanza che attribuiamo al progetto di riequilibrio dello sviluppo in territori differenti.</p>
    </intervention>
    <intervention id="4-363-500" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ho votato a favore della relazione sull’agenda urbana europea e il suo futuro nel quadro della politica di coesione perché essa sottolinea l’importanza di creare reti di città, condividere le migliori pratiche, adottare soluzioni innovative, rafforzare la dimensione urbana dell’obiettivo della cooperazione territoriale europea e applicare con maggiore efficacia il principio di partenariato all’interno della politica di coesione, nell’ottica di uno sviluppo più sostenibile delle città, con particolare attenzione per la modernizzazione delle infrastrutture e delle reti del trasporto urbano.</p>
    </intervention>
    <intervention id="4-363-750" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Una delle dimensioni più importanti della politica di coesione è quella incentrata specificamente sulle città, posto che la maggior parte di esse sono aree urbane che attuano la politica di coesione e che in esse si ritrovano molte delle sfide affrontate dalla strategia Europa 2020.</p>
      <p sl="pt">Stando ai dati citati dal relatore, il 70 per cento dei cittadini europei vive in aree urbane, generano l’80 per cento del prodotto interno lordo e assorbono circa il 70 per cento dei consumi energetici dell’Unione europea. Le grandi aree urbane sono altresì i principali centri di innovazione, della conoscenza e della scienza, nonché la sede della maggior parte delle attività produttive, che generano ricchezza e contribuiscono alla crescita economica. Inoltre, le sfide più rilevanti in termini di gestione efficiente delle infrastrutture e dei trasporti si trovano anch’esse nelle aree urbane e hanno un impatto diretto sulla politica ambientale ed energetica.</p>
    </intervention>
    <intervention id="4-363-875" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">La politica di coesione dell’Unione europea fa parte di un quadro europeo di solidarietà che comprende i 27 Stati membri e le loro 271 regioni e mira a porre fine alle disparità economiche e sociali esistenti nell’Unione europea. La finalità della relazione dell’onorevole Vlasák è di dare seguito alla relazione precedente, intitolata “La dimensione urbana della politica di coesione nel nuovo periodo di programmazione”. È incontestabile che le città, nelle quali vive l’80 per cento della popolazione europea, hanno un ruolo importante in quanto luogo di creazione della ricchezza e centro dello sviluppo sociale ed economico.</p>
      <p sl="pt">Ma i problemi che affliggono le città, tra cui la povertà e l’esclusione sociale, la carenza di alloggi, la criminalità e il consumo di droghe, sono enormi e necessitano di grande attenzione. Nonostante gli strumenti finanziari istituiti dalla Commissione e dalla Banca europea per gli investimenti, come i progetti Risorse europee comuni per le micro, le piccole e le medie imprese (Jeremie), Assistenza comune per sostenere progetti nelle regioni europee (Jaspers) e Sostegno comunitario congiunto per lo sviluppo sostenibile nelle aree urbane (Jessica), e gli altri Fondi strutturali, i risultati ottenuti sono stati inferiori alle aspettative. Condivido, pertanto, le raccomandazioni del relatore per una pianificazione finanziaria complessiva e integrata, in modo tale che i fondi possano essere destinati a progetti mirati a conseguire gli obiettivi previsti dalla strategia Europa 2020, invece che ad azioni che non fanno altro che consumare quegli stessi fondi.</p>
    </intervention>
    <intervention id="4-364-000" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">La relazione sconta una pesante contraddizione perché attribuisce grande valore alle città, ma dimentica i loro abitanti. Da un lato, sottolinea con forza la necessità di rafforzare l’agenda urbana europea, lo sviluppo di infrastrutture materiali di base e il loro contributo al tessuto economico, nonché la sostenibilità energetica e ambientale attraverso investimenti fondati sui progressi tecnologici; dall’altro, però, trascura l’aspetto umano.</p>
      <p sl="pt">Ma sono le persone ad aver costruito le città e tutte le loro infrastrutture; sono le persone che abitano le città e fanno funzionare i loro sistemi pubblici di istruzione, sanità e trasporto, il commercio e l’industria e le attività culturali. Quindi, al centro di qualsiasi politica urbana dovrebbero stare le persone, che invece vengono in gran parte dimenticate dalle politiche comunitarie.</p>
      <p sl="pt">A nostro parere, un’agenda urbana dovrebbe avere come priorità una migliore distribuzione della popolazione nel territorio di determinati paesi, soprattutto in Portogallo. Tale obiettivo va conseguito decongestionando le città attraverso una riqualificazione delle aree rurali e un’agricoltura adeguatamente remunerata, la diffusione di attività produttive in tutto il paese, la riqualificazione di servizi pubblici di qualità nelle aree rurali e urbane, la lotta contro la disoccupazione, la tutela dei posti di lavoro con diritti garantiti, la rivalutazione degli stipendi e delle pensioni e la lotta contro la povertà.</p>
    </intervention>
    <intervention id="4-365-000" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">La relazione è incentrata sull’agenda urbana europea e il suo futuro nel quadro della politica di coesione; pone grande enfasi sulle città, ma dimentica una loro componente fondamentale: le persone. La relazione contiene palesi contraddizioni: invoca il rafforzamento dell’agenda urbana europea, lo sviluppo di infrastrutture materiali di base e del loro contributo al tessuto economico, nonché la sostenibilità ambientale ed energetica attraverso investimenti basati sui progressi tecnologici, ma mette le persone in secondo piano. Il fatto è, però, che le città e tutte le loro infrastrutture sono costruite proprio dalle persone, le quali, quindi, dovrebbero stare al centro di qualsiasi politica urbana. Invece, vengono in larga misura trascurate dalle politiche comunitarie.</p>
      <p sl="pt">A nostro parere, un’agenda urbana dovrebbe avere come priorità una migliore distribuzione della popolazione nel territorio di determinati paesi, soprattutto in Portogallo. Tale obiettivo va conseguito decongestionando le città attraverso una riqualificazione delle aree rurali e un’agricoltura adeguatamente remunerata, la diffusione di attività produttive in tutto il paese, la riqualificazione di servizi pubblici di qualità nelle aree rurali e urbane, la lotta contro la disoccupazione, la tutela dei posti di lavoro con diritti garantiti, la rivalutazione degli stipendi e delle pensioni e la lotta contro la povertà. Nella relazione non si ritrova nulla di tutto questo.</p>
    </intervention>
    <intervention id="4-366-000" speaker_id="23868" name="Monika BEŇOVÁ" is_mep="True" mode="written" nationality="Slovakia" birth_date="15-08-1968" birth_place="Bratislava" m_state="SK">
      <p sl="it">La relazione tratta diversi aspetti della dimensione urbana della politica di coesione che, secondo la commissione per lo sviluppo regionale, sono decisivi o problematici per il futuro della politica di coesione. Tale politica dovrebbe diventare uno strumento efficace e pienamente operativo e focalizzarsi sulle città dell’Unione europea. La diversità territoriale e uno sviluppo policentrico sono elementi caratteristici dell’Europa, come dimostra il fatto che nella rete urbana europea, pur relativamente densa, ci sono poche città di grandi dimensioni. Presupposti per un’agenda urbana più forte sono lo sviluppo e la modernizzazione qualitativa delle infrastrutture e dei servizi nelle città europee. È auspicabile che le azioni future siano strettamente correlate alle priorità globali dell’Unione europea. Le città europee sono il centro delle attività economiche, dell’innovazione e dell’occupazione, ma sono confrontate con molti problemi la cui risoluzione necessita di un approccio individuale che tenga conto delle esigenze locali. La politica regionale europea e la politica di coesione affrontano esattamente questa tematica. I problemi che sono sorti vanno risolti per mezzo di un metodo integrato a livello comunitario, a livello nazionale e a livello regionale, e gli strumenti di finanziamento devono essere coordinati in modo tale da coprire una vasta gamma di requisiti specifici.</p>
    </intervention>
    <intervention id="4-366-500" speaker_id="28123" name="Louis GRECH" is_mep="True" mode="written" nationality="Malta" birth_date="22-03-1947" birth_place="Hamrun" p_group="Group of the Progressive Alliance of Socialists and Democrats in the European Parliament" m_state="MT">
      <p sl="en">Voterò a favore della relazione perché essa mette in luce l’importanza di innalzare dall’attuale 20 al 30 per cento la quota di riduzione delle emissioni di gas serra, per poterci avvicinare all’ambizioso obiettivo di un aumento della temperatura di soli 2 gradi Celsius. Quest’ultimo potrà essere conseguito soltanto attraverso un’adesione e una partecipazione globali al sistema per lo scambio di quote di emissioni (ETS), che potrà essere pienamente efficace solo se verrà applicato su scala più ampia. A causa della crisi economica, però, l’ETS deve restare flessibile mediante l’adozione di misure finanziare che promuovano una riduzione efficiente in termini di costi dei gas serra in Europa. È diventato sempre più evidente che un rinvio degli interventi in questo campo sarebbe insostenibile e non solo aumenterebbe i costi della riduzione delle emissioni, ma farebbe anche perdere all’Unione europea il ruolo di leader della ricerca verde. C’è quindi bisogno di investimenti continuativi nell’innovazione e promozione di uno sviluppo ecologicamente efficiente in tutti gli Stati membri. La cooperazione internazionale su questa importante sfida climatica permetterà sicuramente all’industria europea di restare competitiva e di non essere mai penalizzata in termini economici. L’Unione europea, le cui emissioni totali sono di poco superiori al 10 per cento, non può contrastare il cambiamento climatico da sola, perché si tratta di un problema globale che necessita di un’azione globale.</p>
    </intervention>
    <intervention id="4-366-750" speaker_id="96892" name="Roberto GUALTIERI" is_mep="True" mode="written" nationality="Italy" birth_date="19-07-1966" birth_place="Roma" p_group="Group of the Progressive Alliance of Socialists and Democrats in the European Parliament - Vice" m_state="IT">
      <p sl="it">Le aree urbane, ospitando il 73% della popolazione europea e generando circa l'80% del PIL, sono i maggiori centri di innovazione, cultura e crescita dell'Unione. Tuttavia, la dimensione urbana ha sinora avuto un riconoscimento insufficiente. Per questo è importante che il Parlamento proponga di potenziare l'Agenda urbana europea nel quadro delle politiche Ue, rafforzando il contributo della politica di coesione allo sviluppo urbano e coinvolgendo maggiormente gli attori politici locali.</p>
      <p sl="it">Occorre orientare la dimensione urbana della politica di coesione verso un sostegno allo sviluppo delle infrastrutture materiali di base, alla modernizzazione delle specificità economiche, sociali e ambientali delle città, alla riqualificazione urbanistica e alla promozione dell'innovazione sociale nei quartieri svantaggiati. Ciò richiede una diretta partecipazione delle autorità locali e della società civile, coinvolgendo gli esponenti politici delle città nella pianificazione strategica e nella definizione e negoziazione dei contratti di partenariato. In questo quadro, è significativo l'invito alla Commissione a promuovere la formazione degli amministratori urbani e di istituire un Erasmus per gli eletti locali e regionali.</p>
      <p sl="it">Vigileremo attentamente sull'impegno della Commissione ad accogliere le importanti proposte della relazione, nella convinzione che un pieno riconoscimento della centralità della dimensione urbana nelle politiche Ue costituisca una condizione indispensabile per il loro successo.</p>
    </intervention>
    <intervention id="4-367-000" speaker_id="28124" name="Gunnar HÖKMARK" is_mep="True" mode="written" nationality="Sweden" birth_date="19-09-1952" birth_place="Ystad" p_group="Group of the European People's Party (Christian Democrats)" m_state="SE">
      <p sl="sv">I Conservatori svedesi non condividono le opinioni espresse nella relazione riguardo a una serie di punti. Siamo contrari a controlli aggiuntivi della Banca europea per gli investimenti e al coinvolgimento dell’Unione europea nella pianificazione urbana. La relazione, però, non chiede lo stanziamento di fondi aggiuntivi da parte dell’Unione europea e riconosce il ruolo delle aree urbane in quanto centri di crescita. Per tali motivi, abbiamo potuto votare a favore della relazione nel suo complesso.</p>
    </intervention>
    <intervention id="4-368-000" speaker_id="5565" name="Brice HORTEFEUX" is_mep="True" mode="written" nationality="France" birth_date="11-05-1958" m_state="FR">
      <p sl="fr">In base al principio di sussidiarietà, la politica urbana rientra nella competenza degli Stati membri. Ma lo sviluppo dei nostri territori non può essere considerato completo se non teniamo nel debito conto la dimensione urbana a livello europeo. Infatti, le città svolgono un ruolo trainante nel conseguimento dei nostri obiettivi in materia di occupazione, formazione ed efficienza energetica.</p>
      <p sl="fr">La relazione dimostra efficacemente quale sia il valore aggiunto delle politiche europee, in particolare della politica di coesione, quando si tratta di sviluppare a modernizzare le infrastrutture e i servizi delle città europee.</p>
      <p sl="fr">Per questo motivo mi fa piacere che la relazione sia stata adottata a grande maggioranza. Essa coniuga sapientemente le preoccupazioni nazionali e le esigenze locali con le priorità europee fissate dalla strategia Europa 2020, rispettando nel contempo i principi della governance multilivello e del partenariato.</p>
    </intervention>
    <intervention id="4-368-500" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Ho accolto con favore questa relazione perché essa raccomanda che la dimensione urbana della politica di coesione si concentri su un triplice obiettivo: primo, aiutare le aree urbane a sviluppare le loro infrastrutture materiali di base quale presupposto per la crescita, allo scopo di sfruttare il loro contributo potenziale alla crescita economica in Europa, alla diversificazione della base economica nonché alla sostenibilità energetica e ambientale, specialmente nell’ottica di preservare e migliorare la qualità dell’aria nei centri urbani senza alcun detrimento per i corsi fluviali; secondo, aiutare le aree urbane a modernizzare le loro caratteristiche economiche, sociali e ambientali attraverso investimenti intelligenti in infrastrutture e servizi basati sui progressi tecnologici e strettamente correlati a specifiche esigenze regionali, locali e nazionali; terzo, riqualificare le aree urbane recuperando siti industriali e terreni contaminati, senza dimenticare la necessità di collegare tra loro le aree urbane e quelle rurali al fine di promuovere uno sviluppo inclusivo, in linea con la strategia Europa 2020. Le aree urbane non sono elementi isolati all’interno delle rispettive regioni, e il loro sviluppo deve pertanto essere strettamente collegato con le circostanti aree funzionali, suburbane o rurali. Condivido il parere secondo cui la Commissione europea dovrebbe mirare alla migliore armonizzazione possibile delle norme applicabili a fondi e programmi comunitari speciali nel cui contesto possono essere finanziati progetti di sviluppo urbano e locale, per ridurre al minimo la burocrazia e i potenziali errori di applicazione.</p>
    </intervention>
    <intervention id="4-368-750" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Signora Presidente, onorevoli colleghi, ho sostenuto con il mio voto questa relazione che rappresenta un importante contributo al valore aggiunto europeo del finanziamento incrociato da parte di FESR e FSE in termini di un'aumentata flessibilità per i progetti di inclusione sociale e per i programmi di sviluppo urbano integrato. La presenza di condizioni più flessibili per tale finanziamento incrociato potrebbe a mio avviso ottimizzare l'utilizzo dei piani o delle strategie in questione sfruttando in maniera efficace ed efficiente le sinergie di complementarietà di questi fondi. Spesso, specialmente nelle aree urbane connotate da problemi di esclusione sociale o da inquinamento ambientale, le risorse del FSE potrebbero essere utilizzate per sostenere progetti locali per la prevenzione dell'esclusione attuati in maniera coordinata e congiunta dalle autorità pubbliche e da enti privati facenti capo ad una rete di città. Auspico che il voto di oggi incoraggi una migliore armonizzazione delle norme relative a determinati fondi e programmi UE nell'ambito dei quali i progetti di sviluppo urbano e locale sono ammissibili al cofinanziamento in moda da ridurre, quanto più possibile, la burocrazia e le lungaggini nell'iter attuativo.</p>
    </intervention>
    <intervention id="4-369-000" speaker_id="4462" name="Clemente MASTELLA" is_mep="True" mode="written" nationality="Italy" birth_date="05-02-1947" birth_place="Ceppaloni " p_group="Group of the European People's Party (Christian Democrats)" m_state="IT">
      <p sl="it">Riteniamo che l'obiettivo principale dell'Agenda urbana europea sia quello di favorire lo sviluppo e l'aggiornamento qualitativo delle infrastrutture e dei servizi delle città europee. Occorre, pertanto, procedere a una corretta valutazione del processo di integrazione, elaborando, tra l'altro, un elenco dei punti di forza e di debolezza, prima di attuare ulteriori misure. In questo modo, si dovrebbe giungere a un elenco di raccomandazioni o norme per un coinvolgimento locale più formalizzato nella futura elaborazione e applicazione delle politiche.</p>
      <p sl="it">L'evoluzione dell'Agenda urbana non deve essere, quindi, un processo a senso unico, ma possedere una dimensione organica, con un approccio dal basso verso l'alto. È quindi essenziale che le città possano far sentire la propria voce e ricevano un attento ascolto a livello di Unione europea. Sosteniamo, inoltre, che alle città dovrebbe essere offerta la flessibilità sufficiente onde poter utilizzare i fondi per le loro priorità effettive. Le opportunità di finanziamento regionali, nazionali e UE andrebbero coordinate, al fine di coprire l'intera gamma di esigenze specifiche. Siamo dell'idea, infine, che la futura politica di coesione debba diventare una politica efficace e ad elevato valore aggiunto per le città dell'Unione europea.</p>
    </intervention>
    <intervention id="4-369-500" speaker_id="96981" name="Franz OBERMAYR" is_mep="True" mode="written" nationality="Austria" birth_date="25-05-1952" p_group="Non" m_state="AT">
      <p sl="de">Le aree urbane sono tra i fattori chiave dello sviluppo europeo. Crescono rapidamente e concentrano forza economica, attività industriali e, soprattutto, un grandissimo numero di persone, con tutte le numerose questioni di carattere sociale e infrastrutturale che ne conseguono. Per tali ragioni le città svolgono un ruolo particolarmente importante nel contesto della politica di coesione dell’Unione europea. Poiché la relazione attribuisce a questo aspetto la dovuta attenzione, ho votato a favore.</p>
    </intervention>
    <intervention id="4-369-750" speaker_id="96694" name="Rolandas PAKSAS" is_mep="True" mode="written" nationality="Lithuania" birth_date="10-06-1956" birth_place="Telšiai" p_group="Europe of Freedom and Direct Democracy Group" m_state="LT">
      <p sl="lt">Le città stimolano la crescita economica e l’imprenditorialità e contribuiscono alla creazione di nuovi posti di lavoro sostenibili. In sede di attuazione dell’agenda urbana europea dobbiamo concentrarci maggiormente sul sostegno allo sviluppo e al miglioramento qualitativo delle infrastrutture e dei servizi nelle città europee. Per applicare il concetto di sviluppo urbano intelligente è necessario creare le condizioni affinché le città sviluppino adeguatamente ed efficacemente le loro infrastrutture ricorrendo alle tecnologie avanzate, in particolare alle tecnologie dell’informazione e della comunicazione. L’uso di sistemi intelligenti aiuterebbe ad affrontare le sfide collegate alla congestione dei trasporti, all’efficienza energetica e alla sicurezza nel settore pubblico. Date le esigenze specifiche delle singole regioni, è necessario promuovere gli investimenti nel progresso tecnologico. Dobbiamo sostenere l’innovazione sociale nelle aree urbane, specialmente nei quartieri svantaggiati, cogliendo le opportunità offerte dalla politica di coesione. È essenziale riqualificare le aree urbane recuperando i siti industriali e i terreni contaminati e, allo stesso tempo, promuovendo uno sviluppo inclusivo delle aree urbane e rurali. Per raggiungere questo obiettivo è necessario dare attuazione alla governance multilivello, alla pianificazione regionale e al principio di partenariato. Va rilevato che, per quanto riguarda la pianificazione dello sviluppo urbano integrato, la Commissione deve redigere orientamenti comunitari specifici tenendo conto delle migliori pratiche degli Stati membri in materia di pianificazione strategica, nonché rendere giuridicamente vincolante la pianificazione urbana integrata. Inoltre, le iniziative dei governi locali devono perseguire attivamente il partenariato tra il settore pubblico e quello privato e attuare strategie innovative per lo sviluppo delle infrastrutture urbane.</p>
    </intervention>
    <intervention id="4-370-000" speaker_id="96900" name="Georgios PAPANIKOLAOU" is_mep="True" mode="written" nationality="Greece" birth_date="15-08-1977" birth_place="Athina" p_group="Group of the European People's Party (Christian Democrats)" m_state="GR">
      <p sl="el">Lo scopo di questa relazione è di individuare le sfide moderne, soprattutto sotto il profilo delle condizioni di vita, con cui sono confrontati i cittadini dell’Unione europea che vivono nelle aree urbane. Vale la pena ricordare che in Europa ci sono circa 5 000 città con una popolazione compresa tra 5 000 e 50 000 abitanti e quasi 1 000 città con una popolazione superiore a 50 000 abitanti. Anche se solo il 7 per cento della popolazione dell’UE vive in città con oltre 5 milioni di abitanti, rispetto al 25 per cento degli Stati Uniti, in molte aree urbane (anche della Grecia) la popolazione sta crescendo. Ad ogni modo, le città europee sono centri di attività economica, innovazione e occupazione; per tale motivo è importante dare loro aiuto, soprattutto in tempi di recessione economica. Nella relazione, alla quale ho dato il mio sostegno, si afferma giustamente che questo aiuto deve essere fornito a quattro livelli (comunitario, nazionale, regionale e locale) utilizzando i corrispondenti strumenti economici e politici disponibili nei singoli casi (fondi comunitari, programmi strategici nazionali, programmi operativi regionali e risorse locali e private).</p>
    </intervention>
    <intervention id="4-370-500" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Dal 2009, anno di pubblicazione della prima relazione intitolata “La dimensione urbana della politica di coesione nel nuovo periodo di programmazione”, sono stati proposti nuovi contributi a tale tematica, che è stata ulteriormente sviluppata. Lo scopo di questa relazione è di dare seguito alla relazione precedente evidenziando numerosi aspetti della dimensione urbana della politica di coesione che la commissione per lo sviluppo regionale individua come questioni cruciali o vere e proprie sfide per la futura politica di coesione, la quale deve diventare una politica pienamente matura ed efficace per le città dell’Unione europea. Ho votato a favore della relazione perché questo tema è estremamente importante nell’ottica di consentire alle città piccole e medie di realizzare le loro potenzialità. Condivido la richiesta del relatore affinché l’approccio del tipo “progetti per i finanziamenti” sia sostituito dall’approccio “finanziamenti per i progetti”. In effetti, i progetti non andrebbero concepiti per utilizzare i fondi disponibili, ma per raggiungere obiettivi strategici. L’esperienza insegna che, in molti casi, le idee per i progetti nascono sulla base dei fondi disponibili, invece di avere attinenza con le esigenze reali e le priorità strategiche. Contrastare questa tendenza è una delle sfide principali della politica di sviluppo come pure della politica di coesione.</p>
    </intervention>
    <intervention id="4-371-000" speaker_id="36392" name="Aldo PATRICIELLO" is_mep="True" mode="written" nationality="Italy" birth_date="27-09-1957" birth_place="Venafro" m_state="IT">
      <p sl="it">Care colleghe e cari colleghi, Le città europee rappresentano i centri economici, innovativi e occupazionali dell'Unione, sebbene debbano affrontare una serie di sfide. La tendenza all'espansione suburbana, la concentrazione di emarginazione e disoccupazione nelle periferie urbane, l'aumento della congestione e altri problemi di analoga complessità necessitano di risposte nell'ambito dei trasporti, degli alloggi nonché dei sistemi di istruzione e occupazione che devono essere adattati alle esigenze locali. Le politiche regionali e di coesione europee affrontano tali sfide. L'obiettivo principale dell'Agenda urbana rafforzata consiste nel favorire lo sviluppo e l'aggiornamento qualitativo delle infrastrutture e dei servizi delle città europee. Da un lato, le future misure devono essere collegate strettamente alle priorità generali dell'Unione, al fine di giustificare l'apporto del bilancio europeo. La strategia Europa 2020, tuttavia, riguarda principalmente le tendenze per il futuro. Il superamento delle attuali disparità tra città europee è altrettanto importante e dovrebbe trovare un'eco nelle priorità della futura politica di coesione. Tenuto conto dell'esperienza della strategia di Lisbona, l'evoluzione dell'Agenda urbana non deve essere un processo a senso unico, ma possedere una dimensione organica, con un approccio dal basso verso l'alto. Affinché ci sia sempre un maggior sviluppo delle città europee, esprimo il mio voto favorevole.</p>
    </intervention>
    <intervention id="4-371-500" speaker_id="107386" name="Phil PRENDERGAST" is_mep="True" mode="written" nationality="Ireland" birth_date="20-09-1959" birth_place="Kilkenny" p_group="Group of the Progressive Alliance of Socialists and Democrats in the European Parliament" m_state="IE">
      <p sl="en">In Europa ci sono quasi 1 000 città con una popolazione superiore a 50 000 abitanti e la loro composizione è in costante evoluzione. Alla luce dei recenti cambiamenti demografici e dei modelli migratori, è importante verificare costantemente in che modo, a nostro parere, dovrebbero svilupparsi le città del futuro. Dobbiamo trovare risposte alle sfide riguardanti i trasporti, l’edilizia abitativa, l’espansione suburbana e le aree verdi. Queste risposte devono essere tagliate su misura per soddisfare le esigenze locali, ma va anche riconosciuto che questioni quali la disoccupazione, la povertà e l’esclusione sociale sono problemi di portata universale. La politica regionale e quella di coesione dell’Unione europea devono confrontarsi con queste sfide. Il ruolo crescente delle città in quanto motore economico di regioni e interi paesi comporta la necessità di fondare l’agenda urbana su strategie territoriali che riconoscano il ruolo delle città non soltanto come luoghi in cui vivere e lavorare ma anche come luoghi che forniscono un servizio a chi abita nelle aree immediatamente circostanti e in quelle più distanti.</p>
    </intervention>
    <intervention id="4-372-000" speaker_id="96994" name="Fiorello PROVERA" is_mep="True" mode="written" nationality="Italy" birth_date="31-03-1946" birth_place="Vigevano" p_group="Europe of freedom and democracy Group" m_state="IT">
      <p sl="it">L'Europa è caratterizzata da una grande diversità territoriale e da uno sviluppo policentrico. In questo contesto, le città europee rappresentano i centri economici, innovativi e occupazionali dell'Unione, ma devono confrontarsi con una serie di sfide. Vedo con favore il fatto che, nell'ambito di questa agenda urbana, la questione della definizione del concetto di "urbano" è lasciata agli Stati membri nel rispetto del principio di sussidiarietà. Sarà così possibile modulare meglio gli interventi in base alle esigenze di ciascun paese membro. Per questo motivo ho accolto e votato a favore di questo provvedimento.</p>
    </intervention>
    <intervention id="4-373-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Favorevole. Questa è un’altra relazione d’iniziativa sullo sviluppo urbano in Europa che ripete quanto già scritto in relazioni precedenti sullo stesso argomento. L’unica questione rilevante in questo particolare momento è il ruolo della dimensione urbana nell’architettura futura della politica di coesione dopo il 2013, ma a tale proposito la relazione rimane aperta e non formula una raccomandazione precisa. La relazione affronta diversi aspetti della dimensione urbana della politica di coesione, come la governance multilivello, il principio di partenariato, la subdelega di responsabilità, la pianificazione strategica integrata e la pianificazione finanziaria globale. A parte le affermazioni che vanno negli interessi della IBM, con l’accenno allo “sviluppo urbano intelligente” (paragrafo 8), siamo rimasti molto delusi per il fatto che le considerazioni in materia di ricerca e sviluppo siano riuscite a mettere in ombra il principio di partenariato. Si sarebbe potuto migliorare la proposta di relazione con una serie di emendamenti di compromesso, e i nostri emendamenti erano molto bene integrati. Abbiamo buone formulazioni sui costi della crescita economica (paragrafo 4), sulla protezione del clima (paragrafo 9), sulla coesione interna (paragrafo 10), sull’approccio integrato e dal basso verso l’alto (paragrafi 21 e 23), sui quartieri svantaggiati (paragrafo 25) e sul finanziamento incrociato (paragrafo 28).</p>
    </intervention>
    <intervention id="4-374-000" speaker_id="97196" name="Oreste ROSSI" is_mep="True" mode="written" nationality="Italy" birth_date="24-03-1964" birth_place="Alessandria" p_group="Europe of freedom and democracy Group" m_state="IT">
      <p sl="it">L'Europa è caratterizzata da una grande diversità territoriale. Le città europee sono centri economici e innovativi sebbene debbano affrontare una serie di sfide. Sono in accordo con il relatore in quanto la politica di coesione, compresa la sua Agenda europea, deve perseguire come obiettivo il superamento delle disparità territoriali, investendo in uno sviluppo urbano intelligente, al fine di portare le infrastrutture e i servizi delle città a un livello qualitativo elevato. La Commissione europea e la BEI hanno messo a punto tre strumenti finanziari, uno dei quali è finalizzato al sostegno congiunto per lo sviluppo sostenibile nelle aeree urbane (progetto JESSICA). Al fine di coprire le esigenze specifiche territoriali, è opportuno coordinare al meglio le opportunità di finanziamento sia regionali che nazionali ed europee.</p>
    </intervention>
    <intervention id="4-375-000" speaker_id="96718" name="Olga SEHNALOVÁ" is_mep="True" mode="written" nationality="Czechia" birth_date="25-10-1968" birth_place="Kromĕříž" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="it">Ho votato a favore dell’adozione della relazione Vlasák sull’agenda urbana europea e il suo futuro nel quadro della politica di coesione. Valuto positivamente l’obiettivo principale della relazione, ossia sostenere la dimensione urbana della politica di coesione durante il prossimo periodo di programmazione e tener conto dell’attuale sviluppo dell’agenda urbana nell’Unione europea. Vorrei citare, inoltre, la recente pubblicazione del libro bianco sul futuro dei trasporti fino al 2050, che delinea le azioni volte alla realizzazione di uno spazio comune europeo dei trasporti. A mio parere, uno degli ostacoli principali al raggiungimento degli obiettivi ambiziosi di questo libro bianco sono le persistenti differenze tra i livelli delle infrastrutture e dei servizi di trasporto nei vari Stati membri. Gli strumenti della politica di coesione devono perciò continuare a svolgere un ruolo importante per ridurre questi divari, a tutto vantaggio della sicurezza e della sostenibilità dei trasporti europei. Questo vale sia per le città che per le aree rurali, in particolare nelle zone transfrontaliere, le cui prospettive in termini di ricchezza e occupazione dipendono dallo sviluppo delle infrastrutture.</p>
    </intervention>
    <intervention id="4-375-500" speaker_id="96974" name="Nuno TEIXEIRA" is_mep="True" mode="written" nationality="Portugal" birth_date="13-01-1973" birth_place="Funchal" p_group="Group of the European People's Party (Christian Democrats)" m_state="PT">
      <p sl="pt">Credo che l’agenda urbana europea sia una politica di indubbia importanza, dato che il 70 per cento della popolazione europea vive nelle città e che queste persone producono all’incirca l’80 per cento del prodotto interno lordo dell’Unione europea. Per lo sviluppo urbano sono stati stanziati in totale 21,1 miliardi di euro per il periodo 2007-2013, da destinare al recupero dei siti industriali e dei terreni contaminati, alla riqualificazione delle aree urbane e rurali, ai trasporti urbani non inquinanti e all’edilizia abitativa. L’agenda urbana europea si concentra sullo sviluppo delle infrastrutture e dei servizi nelle città. Attualmente le città sono confrontate con numerosi problemi di vario genere, che possono essere risolti soltanto applicando modelli di sviluppo locale integrati e su misura. Quindi, dato che la politica per le aree urbane è integrata negli obiettivi della politica di coesione, questa deve fungere da anello di collegamento con le aree rurali per promuovere uno sviluppo inclusivo. Le città devono far sentire la loro voce quando si tratta di dare soluzione ai loro problemi, attraverso una governance multilivello e l’applicazione del principio di partenariato. Desidero infine sottolineare che la preparazione di una pianificazione strategica integrata dovrebbe essere associata a sistemi di ingegneria finanziaria flessibili, affinché le autorità nazionali, regionali e locali possano attuare le rispettive priorità.</p>
    </intervention>
    <intervention id="4-375-750" speaker_id="36281" name="Silvia-Adriana ȚICĂU" is_mep="True" mode="written" nationality="Romania" birth_date="14-11-1970" birth_place="Galaţi" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Ho votato a favore della relazione sull’agenda urbana europea e il suo futuro nel quadro della politica di coesione. Le aree urbane producono circa l’80 per cento del prodotto interno lordo, assorbono fino al 70 per cento dei consumi energetici dell’Unione e sono i principali centri dell’innovazione, della conoscenza e della cultura. Per lo sviluppo urbano sono stati stanziati circa 21,1 miliardi di euro per il periodo compreso tra il 2007 e il 2013; tale importo rappresenta il 6,1 per cento del bilancio della politica di coesione dell’Unione europea. Di fatto, 3,4 miliardi sono destinati al recupero di siti industriali e terreni contaminati, 9,8 miliardi di euro a progetti di riqualificazione urbana e rurale, 7 miliardi ai trasporti urbani non inquinanti e 917 milioni all’edilizia abitativa.</p>
      <p sl="ro">Le città intelligenti hanno bisogno di un’infrastruttura intelligente per le comunicazioni, i trasporti e l’energia. Sono favorevole allo sviluppo di piani integrati di mobilità urbana e incoraggio le autorità locali a modernizzare i trasporti pubblici urbani per renderli più ecologicamente compatibili ed efficienti. L’attuazione di sistemi di trasporto intelligenti nelle aree urbane aumenterà l’efficienza energetica e la sicurezza dei trasporti.</p>
      <p sl="ro">Poiché il 99 per cento del patrimonio abitativo in Europa è costituiti da edifici vetusti, invito la Commissione e gli Stati membri ad elevare, nell’ambito del futuro quadro finanziario pluriennale, dal 4 al 15 per cento la quota degli stanziamenti del Fondo europeo di sviluppo regionale che ciascuno Stato membro può utilizzare per aumentare l’efficienza energetica degli edifici.</p>
    </intervention>
    <intervention id="4-376-000" speaker_id="96698" name="Viktor USPASKICH" is_mep="True" mode="written" nationality="Lithuania" birth_date="24-07-1959" birth_place="Vilnius" m_state="LT">
      <p sl="lt">Il relatore osserva giustamente che gli Stati membri devono impegnarsi di più per garantire che lo sviluppo urbano sostenibile diventi una priorità strategica. Quasi il 70 per cento della popolazione lituana abita nelle città e nelle aree suburbane; nondimeno, il mio paese è privo di un approccio chiaro, integrato e sostenibile a causa della scarsa competitività.</p>
      <p sl="lt">È molto importante trovare un equilibrio tra le priorità comunitarie e le esigenze locali. L’agenda urbana europea non deve diventare un processo a senso unico ed è d’importanza vitale che i cittadini possano dire la loro.</p>
      <p sl="lt">La relazione esamina varie sfide correlate alla pianificazione urbana, come la riqualificazione delle città, l’adeguatezza degli alloggi e trasporti urbani non inquinanti. Purtroppo, l’elenco dei problemi sociali che affliggono la Lituania è un po’ più lungo. Secondo le statistiche ufficiali del governo lituano, all’incirca il 18 per cento degli abitanti delle aree urbane del paese sono a rischio di povertà. La Lituania registra uno dei tassi di suicidi nelle aree urbane tra i più alti al mondo.</p>
      <p sl="lt">I dati statistici dell’Unione europea rivelano che oltre il 25 per cento dei giovani lituani sono costretti ad accettare lavori con retribuzioni basse, di breve durata e con tutele sociali inadeguate. Questa realtà si ripercuote pesantemente sull’indipendenza dei giovani che vivono nelle città ed è motivo di difficili sfide sul piano demografico, perché crearsi una famiglia sta diventando un compito molto difficile nelle aree urbane.</p>
    </intervention>
    <intervention id="4-377-000" speaker_id="97016" name="Angelika WERTHMANN" is_mep="True" mode="written" nationality="Austria" birth_date="07-11-1963" birth_place="Schwarzach" p_group="Non" m_state="AT">
      <p sl="de">Ho votato a favore della relazione. Uno dei motivi per cui la strategia di Lisbona non è riuscita a conseguire i propri obiettivi è stata la scarsa integrazione delle città e delle regioni. Il relatore propone, tra l’altro, un cambiamento fondamentale delle modalità di stanziamento dei finanziamenti: “I progetti non andrebbero concepiti per utilizzare i fondi disponibili, ma per raggiungere obiettivi strategici”.</p>
    </intervention>
    <intervention id="4-378-500" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Voto a favore della relazione perché essa rileva la necessità di adottare decisioni concrete su determinate questioni di importanza decisiva per la futura politica di coesione, compreso il rafforzamento dell’obiettivo 3. In quest’area è importante non trascurare le regioni più isolate e ultraperiferiche.</p>
      <p sl="pt">Lo scopo della cooperazione territoriale è essenzialmente di tradurre in pratica la politica di coesione. Voglio ricordare i gruppi europei di cooperazione territoriale, che forniscono un significativo contributo alla coesione attraverso programmi di cooperazione transterritoriali.</p>
    </intervention>
    <intervention id="4-378-750" speaker_id="1941" name="Roberta ANGELILLI" is_mep="True" mode="written" nationality="Italy" birth_date="01-02-1965" birth_place="Roma" p_group="Group of the European People's Party (Christian Democrats)" m_state="IT">
      <p sl="it">Signora Presidente, favorire uno sviluppo armonioso dell'Unione europea è uno degli obiettivi della politica di coesione, strumento indispensabile per il rafforzamento della realtà economica, sociale e territoriale dell'Europa, nonché fattore essenziale per la realizzazione di una crescita intelligente ed inclusiva come previsto nella Strategia Europa 2020. Sostengo questa relazione in quanto ritengo che la coesione territoriale debba essere sostenuta adeguatamente stanziando maggiori fondi strutturali, pertanto è giusto che la quota destinata all'Obiettivo 3 passi dall'attuale 2,5% al 7%, considerando anche il fatto che circa il 37,5% della popolazione europea vive in regioni frontaliere. Stanziare maggiori risorse vorrebbe dire innanzitutto investire nelle reti transeuropee di trasporto (TEN), la cui modernizzazione è una priorità urgente, e, in secondo luogo, procedere alla riduzione degli ostacoli fisici, culturali, amministrativi e regolamentari che frenano la cooperazione e coesione territoriale.</p>
    </intervention>
    <intervention id="4-379-000" speaker_id="97228" name="Pino ARLACCHI" is_mep="True" mode="written" nationality="Italy" birth_date="21-02-1951" birth_place="Gioia Tauro" p_group="Group of the Alliance of Liberals and Democrats for Europe" m_state="IT">
      <p sl="en">Ho votato a favore della relazione perché essa sottolinea che la cooperazione territoriale europea, con il suo importante contributo al modello di governance multilivello, è uno dei pilastri della politica di coesione. Considerato che la cooperazione territoriale si è rivelata efficace nel promuovere uno sviluppo armonioso dell’Unione nel suo complesso, adesso è essenziale aumentare, nel prossimo periodo di programmazione, la sua dotazione finanziaria dall’attuale 2,5 per cento ad almeno il 7 per cento delle risorse totali della politica di coesione.</p>
    </intervention>
    <intervention id="4-379-250" speaker_id="96862" name="Sophie AUCONIE" is_mep="True" mode="written" nationality="France" birth_date="19-08-1963" birth_place="Dugny" p_group="Group of the European People's Party (Christian Democrats)" m_state="FR">
      <p sl="fr">Pur rappresentando le regioni Centro, Auvergne e Limousin, che non confinano con altri Stati membri dell’Unione europea, sono convinta dell’utilità della cooperazione transfrontaliera – e, più in generale, della cooperazione territoriale – per promuovere lo sviluppo dell’Europa e per costruire rapporti tra le persone. Condivido appieno le proposte avanzate dalla relatrice, l’onorevole Sanchez-Schmid, soprattutto per rafforzare il ruolo dei gruppi europei di cooperazione territoriale e il finanziamento di questo obiettivo.</p>
    </intervention>
    <intervention id="4-379-500" speaker_id="28214" name="Jean-Luc BENNAHMIAS" is_mep="True" mode="written" nationality="France" birth_date="02-12-1954" birth_place="Paris" p_group="Group of the Alliance of Liberals and Democrats for Europe" m_state="FR">
      <p sl="fr">Lo scopo dell’obiettivo 3 della politica di coesione è di favorire il ravvicinamento in termini economici, sociali e ambientali di tutte le regioni europee, specialmente di quelle transfrontaliere. Tale ravvicinamento è importante per potenziare i legami tra queste regioni, in particolare nei settori dell’energia e dei trasporti. In un momento in cui stiamo attraversando quella che si potrebbe definire una crisi dell’idea europea, è opportuno sottolineare nuovamente il valore aggiunto europeo fornito dalla cooperazione territoriale. Quindi, per poter realizzare l’obiettivo 3 nel modo migliore possibile, abbiamo chiesto un aumento sostanziale dei fondi strutturali stanziati per questo obiettivo, principalmente al fine di migliorare le infrastrutture dei trasporti e aumentare così la mobilità dei cittadini europei all’interno delle singole regioni e tra una regione e l’altra. In qualità di rappresentante eletto di una regione transfrontaliera, mi sono occupato di questa tematica con particolare attenzione e guardo con favore all’invito che abbiamo lanciato per una cooperazione rafforzata da parte delle autorità locali, il che significa sia cooperazione tra le autorità sia cooperazione con le istituzioni europee. Dobbiamo migliorare il dialogo con queste autorità per comprendere meglio i problemi esistenti e far fronte alle sfide. Infine, poiché è ancora troppo complicato dare attuazione ai programmi di cooperazione territoriale, abbiamo chiesto che essi siano semplificati e abbiamo sottolineato il carattere peculiare dei programmi associati a questo obiettivo, che, per loro stessa natura, sono programmi internazionali.</p>
    </intervention>
    <intervention id="4-380-000" speaker_id="97198" name="Mara BIZZOTTO" is_mep="True" mode="written" nationality="Italy" birth_date="03-06-1972" birth_place="Bassano del Grappa " m_state="IT">
      <p sl="it">Voto a favore di questa relazione che sottolinea i benefici derivanti dalla maggiore cooperazione tra regioni confinanti appartenenti a Stati Membri differenti. Condivido la trasformazione dell’obiettivo della cooperazione territoriale in uno dei pilastri della politica di coesione comunitaria, dal momento che è necessario, nell’ottica del potenziamento delle sinergie tra territori vicini che condividono naturalmente le stesse esigenze e problematiche, migliorare le capacità e aumentare i mezzi di interscambio politico, economico ed amministrativo tra regioni vicine. Ritengo inoltre positiva l’indicazione presente nella relazione, in direzione dell’aumento dell’impegno finanziario comunitario per quanto attiene questo pilastro della politica di coesione.</p>
    </intervention>
    <intervention id="4-380-500" speaker_id="96681" name="Vilija BLINKEVIČIŪTĖ" is_mep="True" mode="written" nationality="Lithuania" birth_date="03-03-1960" birth_place="Linkuva" m_state="LT">
      <p sl="lt">Ho votato a favore della relazione perché dobbiamo rafforzare la cooperazione territoriale, che mira ad aiutare i territori e le regioni a collaborare per affrontare insieme le sfide comuni, ridurre gli ostacoli fisici, culturali, amministrativi e normativi che frenano tale cooperazione e attenuare l’effetto frontiera. I programmi di cooperazione transfrontaliera sono importanti anche per garantire l’efficacia e il conseguimento di risultati in sede di attuazione di strategie volte alla riduzione della povertà e all’integrazione di gruppi svantaggiati nella società europea tradizionale. Occorre, inoltre, sfruttare gli stretti legami storici di tipo culturale e linguistico esistenti tra le regioni frontaliere di Stati membri diversi, al fine di promuovere la cooperazione transfrontaliera. Bisogna altresì migliorare il coordinamento tra le autorità di gestione e le istituzioni transfrontaliere già esistenti, come le euroregioni, durante l’attuazione dei programmi transfrontalieri, in modo da garantire che i progetti presentino un alto grado di qualità, trasparenza e vicinanza ai cittadini.</p>
    </intervention>
    <intervention id="4-381-000" speaker_id="29074" name="Vito BONSIGNORE" is_mep="True" mode="written" nationality="Italy" birth_date="03-07-1943" birth_place="Bronte" p_group="Group of the European People's Party (Christian Democrats) - Vice" m_state="IT">
      <p sl="it">Ho votato a favore della relazione d'iniziativa sulla cooperazione territoriale- transfrontaliera- transnazionale ed interregionale. Condivido, infatti, l'importanza - ben sottolineata dalla relatrice - di una maggiore cooperazione fra gli attori politici, al fine di poter sviluppare e realizzare progetti più ambiziosi e utili a tutti i cittadini. E' notorio che le popolazioni delle zone di confine siano più carenti di infrastrutture, per questa ragione un coinvolgimento di tutte le parti in causa potrebbe portare al soddisfacimento dei bisogni di tutte le popolazioni, anche quelle più lontane dal centro d'Europa. Per raggiungere tale obiettivo è, dunque, necessaria una programmazione più strategica e una collaborazione al livello di governance per rendere più agevole l'utilizzo di determinati programmi di finanziamento; utile anche un più capillare controllo per garantire una maggiore chiarezza e tracciabilità dei fondi utilizzati. In questo contesto, condivido l'opportunità che la Commissione renda più visibili tutti questi strumenti: solo pubblicizzando meglio tali misure, le parti interessate possono muoversi in condizioni chiare.</p>
    </intervention>
    <intervention id="4-381-500" speaker_id="28122" name="David CASA" is_mep="True" mode="written" nationality="Malta" birth_date="16-11-1968" birth_place="Valletta" m_state="MT">
      <p sl="en">Negli scorsi anni è diventato tanto più importante ridurre gli ostacoli normativi e amministrativi che frenano la coesione, per rafforzare la capacità delle varie regioni di affrontare insieme i problemi comuni. Condivido le conclusioni cui è giunto il relatore e ho deciso di votare a favore della relazione.</p>
    </intervention>
    <intervention id="4-381-625" speaker_id="96775" name="Lara COMI" is_mep="True" mode="written" nationality="Italy" birth_date="18-02-1983" birth_place="Garbagnate Milanese" p_group="Group of the European People's Party (Christian Democrats) - Vice" m_state="IT">
      <p sl="it">Il tema della cooperazione territoriale e', sicuramente, uno dei più importanti oggi per l'Unione Europea. L'avvicinamento dei paesi e il legame sempre più stretta dei popoli si rendono quanto mai necessarie, considerando anche che il 37.5% della popolazione europea vive in regioni frontaliere. Detto questo la cooperazione territoriale risulta quindi fondamentale sotto diversi punti di vista. Da un lato promuoverebbe efficacemente l'approfondimento del mercato interno, contribuendo all'abbattimento di ostacoli fisici e culturali che rallentano tale processo; dall'altro supporterebbe l'integrazione europea in diverse politiche settoriali, aiutando i paesi nello sviluppo di progetti coordinati e condivisi. Mi ritengo d'accordo con la previsione di stanziamento di maggiori fondi a sostegno di tale politica, sopratutto per quanto concerne il destinare una percentuale piu' alta del bilancio alla cooperazione interregionale. Un altro punto di forza, portato in evidenza dalla relazione, e' la costituzione di gruppi di cooperazione territoriale (GECT). Ritengo che questi gruppi possano indurre effetti positivi, sia dal punto di vista della governance, in quanto sarebbe una governance transfrontaliera che garantisce la titolarità delle diverse politiche a livello regionale e locale, sia dal punto di vista della coesione sociale, poiché offre le migliori potenzialità per ravvicinare le diverse comunità linguistiche e culturali.</p>
    </intervention>
    <intervention id="4-381-750" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ho votato a favore della relazione intitolata “Obiettivo 3: il futuro programma per la cooperazione transfrontaliera, transnazionale e interregionale” perché esso è indispensabile per l’efficacia della politica di coesione. Vale la pena sottolineare l’importanza di creare i gruppi europei di cooperazione territoriale, che sono uno strumento chiave per la governance territoriale e in quanto tali si occupano della necessità di una cooperazione strutturata in termini finanziari, nonché dello status giuridico e della governance a vari livelli.</p>
    </intervention>
    <intervention id="4-381-875" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Considerato che il 37,5 per cento della popolazione europea vive in regioni frontaliere, le tre dimensioni della cooperazione territoriale – transfrontaliera, transnazionale e interregionale – costituiscono una politica di importanza decisiva per l’Unione perché essa aiuta i territori, le regioni e gli Stati membri a collaborare meglio gli uni con gli altri nel perseguimento degli obiettivi comuni.</p>
    </intervention>
    <intervention id="4-381-937" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">La relazione dell’onorevole Sanchez-Schmid riguarda l’obiettivo 3: una sfida per la cooperazione territoriale – il futuro programma per la cooperazione transfrontaliera, transnazionale e interregionale. Possiamo pensare all’obiettivo 3, alla cooperazione territoriale europea, come al “parente povero” dei Fondi strutturali. Sebbene nelle aree frontaliere vivano quasi 200 milioni di persone, questo obiettivo riceve soltanto il 2,52 per cento dei finanziamenti per la coesione. Dato che la politica di coesione dell’Unione europea fa parte di un quadro di solidarietà comprendente i 27 Stati membri e le loro 271 regioni e ha lo scopo di porre fine alle disparità economiche e sociali esistenti in tale contesto, è essenziale che il prossimo quadro finanziario pluriennale aumenti i finanziamenti stanziati per questo obiettivo, perché si tratta di regioni che presentano gravi problemi di competitività ma sono essenziali per la sostenibilità dell’Unione. Condivido quindi la proposta del relatore di rafforzare l’obiettivo della cooperazione territoriale aumentando il bilancio complessivo dal 2,5 al 7 per cento, adottando misure per semplificare l’attuazione dei programmi e creando i gruppi europei di cooperazione territoriale, che sono di importanza fondamentale ai fini del funzionamento dei sistemi di governance transfrontalieri.</p>
    </intervention>
    <intervention id="4-382-000" speaker_id="23868" name="Monika BEŇOVÁ" is_mep="True" mode="written" nationality="Slovakia" birth_date="15-08-1968" birth_place="Bratislava" m_state="SK">
      <p sl="it">L’importanza della cooperazione territoriale è cresciuta considerevolmente nel recente passato per effetto del regolamento di base che disciplina i Fondi strutturali, nonché dell’entrata in vigore del trattato di Lisbona. Tale cooperazione vuole eliminare gli ostacoli fisici, amministrativi e normativi e attenuare il cosiddetto effetto frontiera tra paesi e regioni, affinché questi possano reagire alle sfide comuni come un fronte unico. È essenziale mantenere i collegamenti fra i tre elementi di base – cooperazione transfrontaliera, cooperazione transnazionale e cooperazione interregionale – poiché ciascuno di essi ha la propria ragion d’essere e apporta benefici. In sede di applicazione del principio della coesione territoriale, dobbiamo conseguire meglio l’obiettivo della cooperazione territoriale e attuare meglio le procedure standard. In quanto importante idea europea, la cooperazione territoriale potrà essere tradotta in pratica e sviluppata con successo se, agli occhi di tutti i cittadini, diventerà una sorta di personificazione simbolica dell’Unione europea.</p>
    </intervention>
    <intervention id="4-382-500" speaker_id="28208" name="Nathalie GRIESBECK" is_mep="True" mode="written" nationality="France" birth_date="24-05-1956" birth_place="Metz" p_group="Group of the Alliance of Liberals and Democrats for Europe" m_state="FR">
      <p sl="fr">Voglio esprimere la mia soddisfazione per l’adozione della relazione e sottolineare l’importanza dell’obiettivo 3, che riguarda la cooperazione territoriale, nel quadro della politica di coesione dell’Unione europea. Appoggio pienamente la richiesta del Parlamento europeo di aumentare dall’attuale 2,5 al 7 per cento la quota dei Fondi strutturali stanziata per questo obiettivo. L’obiettivo 3 deve essere conservato e – cosa ancora più importante – sviluppato, di modo che possiamo realizzare l’integrazione del territorio della Comunità attraverso i confini nazionali. In quanto deputata al Parlamento europeo in rappresentanza di una circoscrizione molto interessata dalle questioni transfrontaliere, e provenendo dall’unica regione francese che condivide il confine con altri tre Stati membri dell’UE, sono molto interessata a queste tematiche e ai progetti di cooperazione transfrontaliera. Queste aree della cooperazione territoriale sono zone privilegiate per la cooperazione europea, soprattutto per la cooperazione transfrontaliera. In tali aree i confini, le barriere e gli ostacoli sono meno “reali”; inoltre, diventando vere e proprie zone progetto, esse hanno un ruolo essenziale da svolgere per consolidare i legami a livello locale, tra partner di Stati membri diversi e tra cittadini che si uniscono per affrontare insieme i problemi comuni. La cooperazione territoriale va incoraggiata.</p>
    </intervention>
    <intervention id="4-383-000" speaker_id="2247" name="Mathieu GROSCH" is_mep="True" mode="written" nationality="Belgium" birth_date="14-09-1950" birth_place="Eupen" p_group="Group of the European People's Party (Christian Democrats)" m_state="BE">
      <p sl="de">La cooperazione transfrontaliera è essenziale nelle regioni di confine. Ecco perché bisogna rafforzare le regioni Euregio e SaarLorLux. Sono quindi lieto che sia stato confermato il ruolo della cooperazione transfrontaliera in quanto elemento chiave della politica strutturale.</p>
      <p sl="de">Plaudo in particolare alla richiesta di stanziare almeno il 70 per cento dei fondi di bilancio per la cooperazione territoriale nell’ambito della collaborazione transfrontaliera, da un lato, e, dall’altro, di aumentare i finanziamenti per la cooperazione territoriale dal 2,5 per cento dell’attuale periodo di programmazione ad almeno il 7 per cento del bilancio complessivo nel prossimo periodo di programmazione.</p>
      <p sl="de">Bisogna inoltre facilitare la creazione di alleanze europee per la cooperazione territoriale perché questo nuovo strumento favorirà una maggiore partecipazione delle amministrazioni locali e dei cittadini all’attività di cooperazione, con vantaggi per molte regioni, in specie quelle frontaliere.</p>
      <p sl="de">Nel complesso, la relazione rappresenta un passo importante per garantire il futuro della politica transfrontaliera nell’Unione europea e consentirà alla comunità di lingua tedesca del Belgio, che vive in una zona di confine, di rafforzare e migliorare ulteriormente i suoi rapporti di partenariato con le regioni frontaliere.</p>
      <p sl="de">In relazione alla politica di coesione, constato con piacere che la commissione ha adottato il mio suggerimento secondo cui i fondi strutturali stanziati per i trasporti devono essere concentrati maggiormente sull’orientamento complessivo della politica dei trasporti dell’Unione europea. Anche in questo modo si può accelerare la realizzazione di progetti importanti in aree di confine.</p>
    </intervention>
    <intervention id="4-383-500" speaker_id="5565" name="Brice HORTEFEUX" is_mep="True" mode="written" nationality="France" birth_date="11-05-1958" m_state="FR">
      <p sl="fr">Le regioni frontaliere, con il 37,5 per cento della popolazione europea, sono di importanza cruciale per l’integrazione e la costruzione di rapporti tra i cittadini europei. Il successo della cooperazione territoriale è ormai ben consolidato. Questo obiettivo, fissato nel 2007 e forte di un bilancio pari a 8,5 miliardi di euro per il periodo 2007-2013, distribuiti tra programmi transfrontalieri, transnazionali e interregionali, consente a 271 regioni europee di beneficiare di finanziamenti significativi mirati allo sviluppo e al rafforzamento di progetti comuni e al superamento di diverse frontiere e barriere naturali, come i confini terrestri e marittimi e gli ostacoli amministrativi che penalizzano la vita quotidiana dei nostri cittadini.</p>
      <p sl="fr">Non dubito che la relazione dell’onorevole Sanchez-Schmid, adottata a grande maggioranza, farà sentire i suoi effetti sul lavoro di preparazione, da parte della Commissione europea, delle proposte legislative che saranno presentate in settembre. La relazione sottolinea in particolare l’esigenza di conservare lo status predominante del pilastro transfrontaliero e di sviluppare incentivi per stimolare grandi progetti transfrontalieri e transnazionali, come le reti transeuropee di trasporto. Queste sono raccomandazioni che condivido appieno e per tale motivo esprimo nuovamente il mio apprezzamento per la qualità della relazione, che è riuscita a ottenere un ampio sostegno trasversale.</p>
    </intervention>
    <intervention id="4-383-625" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Ho accolto con favore questo documento perché il quadro finanziario pluriennale per il periodo 2007–2013 ha trasformato l’obiettivo della cooperazione territoriale in uno dei tre pilastri della politica di coesione dell’Unione europea, in sostituzione dell’iniziativa comunitaria Interreg. Da allora, la coesione territoriale è diventata, ai sensi dell’articolo 174 del trattato, una delle tre componenti della politica di coesione, insieme con la coesione economica e sociale. La coesione territoriale è ora fermamente consolidata come una delle principali priorità dell’Unione europea. Lo scopo della cooperazione territoriale deve essere di porre fine agli ostacoli fisici, amministrativi e normativi che frenano la coesione e di attenuare l’effetto frontiera fra i territori e le regioni per metterli in grado di affrontare insieme le sfide comuni, siano esse di tipo territoriale (servizi, infrastrutture, pianificazione urbana e regionale), globale (globalizzazione, cambiamento climatico), economico o sociale. La cooperazione territoriale apporta valore aggiunto europeo e svolge un ruolo chiave nell’approfondimento del mercato interno e nella promozione di una più stretta integrazione europea in numerose politiche settoriali. Condivido il parere secondo cui la cooperazione territoriale deve restare uno dei pilastri della politica di coesione.</p>
    </intervention>
    <intervention id="4-383-750" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Signora Presidente, onorevoli colleghi, lo strumento della cooperazione territoriale, come anche sottolineato nella Strategia Europa 2020, svolge un ruolo fondamentale per l'approfondimento del mercato interno e la promozione dell'integrazione europea nelle varie politiche di settore dell'UE. Ho votato a favore di questa relazione affinché tali obiettivi diventino realtà nel prossimo futuro, stimolando una crescita armoniosa non solo nei diversi settori, ma anche nelle aree europee caratterizzate spesso da disomogeneità nei livelli di sviluppo territoriale. A tale fine, occorrono risorse, da allocare sulla base di criteri armonizzati, ma anche una efficace sinergia tra i capitoli transfrontaliero e transnazionale proprio per coordinare i bisogni locali con quelli a più ampio raggio d'azione. Sono certo che l'enorme patrimonio culturale, storico e linguistico dell'UE debba essere conosciuto attraverso il superamento delle barriere fisiche e territoriali: una condivisione che è cardine della nostra visione di democraticità e di unione nella diversità.</p>
    </intervention>
    <intervention id="4-384-000" speaker_id="96823" name="Petru Constantin LUHAN" is_mep="True" mode="written" nationality="Romania" birth_date="19-03-1977" birth_place="Jud. Suceava" p_group="Group of the European People's Party (Christian Democrats)" m_state="RO">
      <p sl="ro">Questa risoluzione del Parlamento europeo sull’obiettivo 3 è importante nell’ottica di eliminare gli ostacoli amministrativi e legislativi tuttora esistenti fra gli Stati membri.</p>
      <p sl="ro">Lo scopo della cooperazione territoriale, come si suggerisce nella relazione, è di promuovere la collaborazione tra gli Stati membri in materia di servizi e infrastrutture nonché di pianificazione urbana, regionale, economica e sociale. Questa cooperazione può potenzialmente creare una coesione più stretta e più duratura tra gli Stati membri dell’Unione europea.</p>
      <p sl="ro">L’obiettivo 3 propone un modello complesso e multidimensionale di cooperazione tra partner nei diversi Stati membri che richiede un approccio e un’attuazione specifici, distinti e uniformi negli Stati membri, in grado di rafforzare la coesione tra questi ultimi.</p>
      <p sl="ro">Un’ultima, ma non meno importante osservazione: la relazione mette in luce un fatto rilevante, cioè la necessità di attirare, incoraggiare e coinvolgere partner del settore privato per la realizzazione di questa cooperazione territoriale, perché molti servizi e molte infrastrutture sono posseduti o gestiti da partner privati.</p>
    </intervention>
    <intervention id="4-385-000" speaker_id="96791" name="Elżbieta Katarzyna ŁUKACIJEWSKA" is_mep="True" mode="written" nationality="Poland" birth_date="25-11-1966" birth_place="Jasło" m_state="PL">
      <p sl="pl">La cooperazione transfrontaliera in Europa rientra attualmente nella politica di coesione. Da un canto, contribuisce alla creazione di progetti sovranazionali e di strategie comunitarie, dall’altro aiuta a ridurre le barriere tra i territori e le regioni. Sono convinta che un’efficace cooperazione territoriale sia importante non soltanto all’interno dell’Unione ma anche e principalmente in aree che confinano con altri Stati membri dell’Unione europea. Inoltre, durante la Presidenza polacca del Consiglio dell’Unione europea avremo l’occasione di promuovere principi armoniosi per l’attuazione di programmi di cooperazione frontaliera sia nelle aree ai confini interni che in quelle ai confini esterni dell’UE.</p>
      <p sl="pl">In considerazione di quanto sopra, penso che la relazione Sanchez-Schmid concernente una sfida per la cooperazione territoriale – il futuro programma per la cooperazione transfrontaliera, transnazionale e interregionale rappresenti un importante contributo alle attività nel campo della politica regionale e ho quindi votato a favore della sua adozione.</p>
    </intervention>
    <intervention id="4-386-000" speaker_id="4462" name="Clemente MASTELLA" is_mep="True" mode="written" nationality="Italy" birth_date="05-02-1947" birth_place="Ceppaloni " p_group="Group of the European People's Party (Christian Democrats)" m_state="IT">
      <p sl="it">Il regolamento generale sui fondi strutturali e l'entrata in vigore del trattato di Lisbona hanno rafforzato considerevolmente l'importanza della cooperazione territoriale, trasformandolo in uno dei tre pilastri della politica di coesione dell'Unione europea. Essa deve, infatti, rimuovere gli ostacoli fisici, amministrativi e regolamentari e attenuare l'"effetto frontiera" esistente tra i territori e le regioni, per permettere loro di rispondere congiuntamente alle sfide comuni, siano esse territoriali, globali, economiche o societarie.</p>
      <p sl="it">Auspichiamo che le azioni di cooperazione siano coordinate a tutti i livelli di governance , in combinazione con una strategia Europa 2020 adeguata ai bisogni dei territori e con le altre strategie territoriali esistenti. Per attuare realmente il principio di coesione territoriale e aumentare il valore aggiunto europeo dell'intervento dei fondi attribuiti nel quadro dell'obiettivo "convergenza" e "competitività e occupazione", riteniamo inoltre necessaria una maggiore complementarietà tra l’obiettivo "cooperazione territoriale" e il mainstream .</p>
      <p sl="it">Concordiamo con l'idea, all’inizio del periodo di programmazione, di utilizzare un approccio "territoriale" per indirizzare gli stanziamenti di "convergenza" e di "competitività e occupazione" verso un certo numero di progetti prioritari, quali le reti transeuropee di trasporto, precedentemente definiti e concordati con i partner dei programmi, nel rispetto dei principi base della governance multilivello e del partenariato europeo.</p>
    </intervention>
    <intervention id="4-386-125" speaker_id="96694" name="Rolandas PAKSAS" is_mep="True" mode="written" nationality="Lithuania" birth_date="10-06-1956" birth_place="Telšiai" p_group="Europe of Freedom and Direct Democracy Group" m_state="LT">
      <p sl="lt">È necessario aumentare i finanziamenti per la cooperazione territoriale, vista la sua influenza sulla politica di coesione. Ma, oltre a incrementare i fondi di bilancio per questo periodo di programmazione, dobbiamo anche segnalare quali linee di bilancio della politica di coesione subiranno un taglio dei finanziamenti stanziati senza ripercussioni negative sull’attuazione degli obiettivi della politica di coesione. La cooperazione territoriale elimina gli ostacoli amministrativi e normativi fra i territori e le regioni e contribuisce ad affrontare questioni correlate alla coesione territoriale, economica e sociale. Inoltre, la cooperazione tra le regioni frontaliere deve continuare a essere prioritaria rispetto alla cooperazione con altre aree; occorre pertanto aumentare gli stanziamenti per la sua attuazione. Credo che il limite geografico dei 150 km per le regioni costiere e marittime vada applicato con maggiore flessibilità. Durante l’elaborazione e l’attuazione di strategie di ampia scala è necessario prendere in esame diversi programmi di cooperazione regionale. La Commissione deve altresì valutare i risultati delle prime strategie macroregionali attuate. La cooperazione territoriale è strettamente collegata ai confini esterni dell’Europa ed è pertanto necessario garantire sinergie più efficaci tra il Fondo europeo per lo sviluppo regionale e altri accordi di cooperazione, individuare opportunità di finanziamento più favorevoli e praticare una nuova politica di vicinato. Va poi rilevato che attualmente il coinvolgimento di molte autorità differenti nell’attuazione dei programmi di cooperazione territoriale costituisce un ostacolo. È altresì necessario semplificare le norme di audit e controllo.</p>
    </intervention>
    <intervention id="4-386-250" speaker_id="28279" name="Justas Vincas PALECKIS" is_mep="True" mode="written" nationality="Lithuania" birth_date="01-01-1942" birth_place="Samara " p_group="Group of the Progressive Alliance of Socialists and Democrats in the European Parliament" m_state="LT">
      <p sl="en">Una più forte cooperazione tra gli Stati membri dell’Unione europea a livello bilaterale, regionale e interregionale non soltanto costituisce un elemento essenziale del mandato dell’Unione europea, ma diventa sempre più necessaria per poter affrontare un numero crescente di tematiche conservando uno spirito di solidarietà all’interno dell’Unione. Ho votato a favore di questa risoluzione perché essa riconosce l’esigenza di semplificare gli elementi attuativi di questi livelli di cooperazione e di coinvolgere soggetti privati, con particolare attenzione per la cooperazione in materia di sviluppo economico. Gli Stati membri dell’Unione europea continueranno a beneficiare in gran misura del potenziamento degli strumenti di cooperazione con gli altri Stati membri. Mi unisco alla richiesta della relatrice affinché la Commissione compia uno studio approfondito dei risultati delle prime strategie macroregionali attuate.</p>
    </intervention>
    <intervention id="4-386-500" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">Cari colleghi, l'agenda futura della cooperazione transfrontaliera, transnazionale e interregionale è di importanza strategica per definire gli obiettivi e il modo in cui raggiungerli, di ogni realtà territoriale d'Europa. La Cooperazione territoriale è un valore aggiunto che crea le basi per lo sfruttamento di tutte le potenzialità di una regione aumentandone la competitività. Il mio voto a favore della relazione è dato dall'importanza di definire degli obiettivi che garantiscano l'adeguata ripartizione dei finanziamenti finalizzati ai programmi di cooperazione, fornire una risposta esaustiva ai bisogni di ciascuna area attraverso il coinvolgimento dei progetti regionali più importanti.</p>
    </intervention>
    <intervention id="4-386-750" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">La cooperazione territoriale è diventata uno dei tre pilastri della politica di coesione dell’Unione europea, al posto dell’iniziativa comunitaria Interreg. Pertanto, ai sensi dell’articolo 174 del trattato di Lisbona, la coesione territoriale è divenuta una delle tre componenti della politica di coesione, insieme con la coesione economica e quella sociale. Questa è una delle principali priorità dell’Unione. Lo scopo di questa politica è di rimuovere gli ostacoli fisici, amministrativi e normativi che frenano la coesione e di attenuare l’effetto frontiera tra i territori e le regioni per metterli in condizione di affrontare insieme le sfide comuni, siano esse di tipo territoriale (servizi, infrastrutture, pianificazione urbana e regionale), globale (globalizzazione, cambiamento climatico), economico o sociale. Ho votato a favore della risoluzione sulla base della richiesta principale formulata nella relazione, cioè di rafforzare l’obiettivo della cooperazione territoriale programmando la coesione territoriale a tutti i livelli di pianificazione e in coordinamento con la strategia Europa 2020, adottando un approccio territoriale alle altre politiche comuni, incoraggiando la creazione dei gruppi europei di cooperazione territoriale, semplificando l’attuazione di questa politica e impegnandosi a renderla visibile in tutta l’Europa. Questi sono i motivi per cui ho votato a favore.</p>
    </intervention>
    <intervention id="4-387-000" speaker_id="36392" name="Aldo PATRICIELLO" is_mep="True" mode="written" nationality="Italy" birth_date="27-09-1957" birth_place="Venafro" m_state="IT">
      <p sl="it">Care colleghe e cari colleghi, Il regolamento generale sui fondi strutturali, e l’entrata in vigore del Trattato di Lisbona hanno rafforzato considerevolmente nel corso degli ultimi 5 anni l’importanza della cooperazione territoriale. Il quadro finanziario 2007-2013 ha trasformato l’obiettivo “cooperazione territoriale” in uno dei tre pilastri della politica di coesione dell’Unione europea, succedendo così all’iniziativa comunitaria INTERREG. Successivamente, la “coesione territoriale” è diventata nell’articolo 174 del trattato una delle tre componenti della politica di coesione accanto alle componenti economica e sociale, infatti costituisce una delle priorità principali dell'UE. Questa mira a rimuovere ostacoli fisici, amministrativi e regolamentari e ad attenuare l’“effetto frontiera” esistente tra i territori e le regioni, per permettere loro di rispondere congiuntamente alle sfide comuni, siano esse territoriali, globali, economiche o societarie. Con l'obiettivo 3 si consentono cooperazioni complesse e multidimensionali che riuniscono partner provenienti da Stati membri diversi. Per questo serve una semplificazione delle regole di audit e di controllo. Affinché la cooperazione territoriale, divenga per tutti i cittadini la personificazione simbolica dell’UE, e i decisori politici insieme ai funzionari possano familiarizzare con gli aspetti pratici della cooperazione territoriale riguardanti il loro lavoro, esprimo il mio voto favorevole alla proposta.</p>
    </intervention>
    <intervention id="4-388-000" speaker_id="96994" name="Fiorello PROVERA" is_mep="True" mode="written" nationality="Italy" birth_date="31-03-1946" birth_place="Vigevano" p_group="Europe of freedom and democracy Group" m_state="IT">
      <p sl="it">Come il relatore ritengo molto importante la "cooperazione territoriale" che mira a rimuovere gli ostacoli fisici, amministrativi e regolamentari tra i territori, attenuando l'effetto "frontiera" esistente tra le regioni e promuovendo uno sviluppo armonioso. Questo nuovo approccio sarà rilevante anche per le regioni di montagna che possono giocare un ruolo da protagonista anche nel raggiungimento degli obiettivi della strategia Europa 2020. Per raggiungere questi obiettivi si dovrà però semplificare i programmi di cooperazione territoriale e coinvolgere meglio il pubblico e le autorità locali, incoraggiando una migliore comunicazione attraverso un'ampia campagna mediatica di sensibilizzazione.</p>
    </intervention>
    <intervention id="4-389-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Favorevole. La bozza di testo presentata dalla relatrice coincide ampiamente con la posizione del nostro gruppo sull’obiettivo 3. Gli emendamenti del nostro gruppo che sono stati adottati dalla commissione per lo sviluppo regionale concernono: l’invito ad applicare in maniera flessibile il limite geografico dei 150 km previsto per i programmi di cooperazione transfrontaliera nelle regioni costiere e marittime; la raccomandazione di eseguire una prima valutazione dei gruppi europei di cooperazione territoriale già operanti, per trarre insegnamenti da queste esperienze iniziali; la richiesta di profittare degli stretti legami culturali e linguistici esistenti tra le regioni frontaliere di Stati membri diversi per stimolare la cooperazione transfrontaliera.</p>
    </intervention>
    <intervention id="4-390-000" speaker_id="97196" name="Oreste ROSSI" is_mep="True" mode="written" nationality="Italy" birth_date="24-03-1964" birth_place="Alessandria" p_group="Europe of freedom and democracy Group" m_state="IT">
      <p sl="it">La cooperazione territoriale è uno dei pilastri della politica di coesione dell'Unione europea, che mira alla rimozione degli ostacoli amministrativi e regolamentari tra i territori e le regioni al fine di promuovere uno sviluppo armonioso che risponda congiuntamente alle sfide comuni. È importante, nella logica della strategia Europa 2020, una migliore allocazione dei fondi, in modo da rispondere adeguatamente ai bisogni e alle specificità dei territori europei. Per queste ragioni esprimo voto favorevole alla relazione.</p>
    </intervention>
    <intervention id="4-390-500" speaker_id="96974" name="Nuno TEIXEIRA" is_mep="True" mode="written" nationality="Portugal" birth_date="13-01-1973" birth_place="Funchal" p_group="Group of the European People's Party (Christian Democrats)" m_state="PT">
      <p sl="pt">Dal 1986 l’obiettivo della politica di coesione è stato quello di rafforzare la coesione economica e sociale tra i diversi Stati membri dell’Unione europea. Ma il trattato di Lisbona e la nuova strategia Europa 2020 delineano una terza dimensione, denominata “coesione territoriale”, che promuove un approccio funzionale allo sviluppo integrato delle 271 regioni, considerate come aree nelle quali vivono persone. Credo che la coesione territoriale debba contribuire all’eliminazione degli ostacoli fisici, amministrativi e normativi tra le regioni europee e promuovere uno sviluppo armonioso e una crescente cooperazione in Europa per mezzo di progetti congiunti tra regioni diverse che hanno caratteristiche e obiettivi di sviluppo simili. Sottolineerei anche che le strategie territoriali devono essere direttamente collegate agli orientamenti sulle reti transeuropee di trasporto, alle strategie della politica marittima integrata e alla strategia Europa 2020, in modo tale da costruire un’Europa intelligente, sostenibile e inclusiva. Infine, condivido pienamente l’idea che è necessario elaborare un piano d’azione per le regioni ultraperiferiche dell’Unione europea e che bisogna definire principi multisettoriali che promuovano lo sviluppo armonioso di tali regioni e aiutino a ridurre le disparità territoriali rispetto ad altre regioni europee.</p>
    </intervention>
    <intervention id="4-391-000" speaker_id="97016" name="Angelika WERTHMANN" is_mep="True" mode="written" nationality="Austria" birth_date="07-11-1963" birth_place="Schwarzach" p_group="Non" m_state="AT">
      <p sl="de">Il cofinanziamento di progetti transfrontalieri, transnazionali e interregionali è il simbolo dell’Unione europea. La relatrice ha proposto una serie di miglioramenti per ovviare alle carenze discusse in precedenza. Ho votato a favore della relazione.</p>
    </intervention>
    <intervention id="4-392-000" speaker_id="41007" name="Iva ZANICCHI" is_mep="True" mode="written" nationality="Italy" birth_date="18-01-1940" birth_place="Ligonchio " p_group="Group of the European People's Party (Christian Democrats)" m_state="IT">
      <p sl="it">Ho espresso un voto favorevole al testo presentato dalla collega Sanchez-Schmid. La relazione sottolinea il valore aggiunto della cooperazione territoriale europea e le sue potenzialità per promuovere la competitività. Pur mantenendo l'attuale struttura dell'Obiettivo 3, la relazione propone un aumento dei fondi ed evidenzia le specifiche esigenze delle popolazioni delle zone di confine. Un approccio strategico e una risposta mirata ai bisogni e alle specificità di ciascuna area vengono garantiti da una ripartizione dei finanziamenti che avviene, per ogni programma di cooperazione territoriale, sulla base di criteri armonizzati.</p>
    </intervention>
    <intervention id="4-393-500" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Sono fermamente convinto che un quadro strategico efficace possa assicurare un approccio comune e sfruttare appieno le sinergie tra tutti i fondi a sostegno degli obiettivi della politica di coesione, quali definiti dai trattati, e in questo modo possa rispondere in modo più adeguato alle esigenze dei cittadini dell’Unione europea e soddisfare le loro aspettative. La relazione compie qualche passo avanti verso la creazione di simili sinergie ed ho quindi votato a favore.</p>
    </intervention>
    <intervention id="4-394-000" speaker_id="96702" name="Elena Oana ANTONESCU" is_mep="True" mode="written" nationality="Romania" birth_date="30-12-1979" birth_place="Târgovişte" p_group="Group of the European People's Party (Christian Democrats)" m_state="RO">
      <p sl="ro">Una maggiore flessibilità nell’utilizzo dei fondi e una cultura amministrativa che promuova un approccio multidisciplinare e la semplificazione dell’amministrazione dei fondi sono fondamentali per la creazione di un quadro strategico comune per i Fondi strutturali. Sul fronte delle sinergie tra i Fondi strutturali, il Parlamento europeo ha ribadito la necessità di evitare un’alta concentrazione di capacità nei cluster economici e nelle principali regioni dell’Unione europea. Credo sia necessario un approccio integrato tra le diverse politiche settoriali al fine di raggiungere risultati ottimali per lo sviluppo e la crescita economica, la riduzione delle disparità di sviluppo tra le regioni, la creazione di occupazione, il miglioramento della qualità della vita, la formazione dei lavoratori alle nuove professioni, la coesione sociale e territoriale e la realizzazione del modello sociale europeo, che costituisce elemento di coesione e competitività dell’economia europea. Incentrare l’azione congiunta dei fondi a livello regionale o locale ne incrementa il valore aggiunto e consente alle parti interessate di mettere a punto interventi specifici in funzione delle esigenze economiche e sociali reali e quindi della situazione occupazionale in una determinata regione. Per questi motivi ho votato a favore della relazione.</p>
    </intervention>
    <intervention id="4-394-250" speaker_id="96862" name="Sophie AUCONIE" is_mep="True" mode="written" nationality="France" birth_date="19-08-1963" birth_place="Dugny" p_group="Group of the European People's Party (Christian Democrats)" m_state="FR">
      <p sl="fr">Tutti i soggetti coinvolti nella politica di coesione concordano sul fatto che la coesistenza, in parallelo, di vari fondi europei – il Fondo europeo di sviluppo regionale (FESR), il Fondo sociale europeo (FSE), il Fondo di coesione, il Fondo europeo per la pesca (FEP) e il Fondo europeo agricolo per lo sviluppo rurale (FEASR) – non sempre permette di gestire in maniera ottimale le risorse finanziarie dell’Unione europea. Ho votato a favore della relazione perché propone soluzioni interessanti per la realizzazione di obiettivi imprescindibili come il miglioramento della coerenza tra questi dispositivi. Confido che questo approccio, che gode dell’appoggio della Commissione europea, rientrerà nelle prossime proposte della Commissione relative al quadro normativo che si applicherà alla futura politica di coesione (2014-2020).</p>
    </intervention>
    <intervention id="4-394-500" speaker_id="28214" name="Jean-Luc BENNAHMIAS" is_mep="True" mode="written" nationality="France" birth_date="02-12-1954" birth_place="Paris" p_group="Group of the Alliance of Liberals and Democrats for Europe" m_state="FR">
      <p sl="fr">Anche se ora stiamo riflettendo e discutendo del prossimo quadro finanziario pluriennale, è importante ribadire che la politica di coesione rimane una leva essenziale per la crescita e che il bilancio stanziato non dovrebbe essere ridotto. Una delle possibilità per compiere passi avanti è rendere più coerenti tra di loro i vari strumenti e le diverse politiche, soprattutto per quanto riguarda la strategia Europa 2020, al fine di migliorare le sinergie tra i fondi e riuscire ad avere una politica per lo sviluppo regionale più orientata ai risultati. Una conseguenza della proliferazione dei fondi è la loro perdita di visibilità e quindi i cittadini e le parti interessate ne sono meno consapevoli; un’altra conseguenza è il rischio di doppioni o incoerenze e quindi l’indebolimento dell’impatto generale di questa politica. Nella relazione, abbiamo pertanto precisato tre obiettivi principali che riteniamo debbano essere perseguiti: attuare programmi multifondo, migliorare l’assistenza tecnica ed elaborare una guida europea. Migliorando le sinergie, potremo accrescere il valore aggiunto europeo della politica di coesione per i partner locali e regionali in tutta l’Unione europea, assicurando così maggiori vantaggi ai cittadini.</p>
    </intervention>
    <intervention id="4-395-000" speaker_id="4746" name="Sergio BERLATO" is_mep="True" mode="written" nationality="Italy" birth_date="27-07-1959" birth_place="Vicenza" m_state="IT">
      <p sl="it">Il Parlamento europeo ha ribadito in diverse risoluzioni la necessità di un approccio integrato tra le diverse politiche settoriali al fine di raggiungere risultati ottimali per la crescita e lo sviluppo nell'Unione europea. Il tentativo più deciso di coordinare gli sforzi nel quadro dei programmi e dei fondi europei nasce, a mio avviso, dalla fase di post-crisi mondiale in cui è entrata l'Europa. È infatti evidente che, in futuro, la necessità di consolidare i bilanci ci indurrà a cercare di trarre maggiori benefici dai finanziamenti europei disponibili. Ritengo che il difficile momento storico che ha attraversato l'Europa, offra tuttavia l'opportunità di sfruttare la fase negoziale sul prossimo quadro finanziario pluriennale per realizzare maggiori sinergie a partire da programmi e fondi europei. In particolare, l'esperienza di questi anni mostra chiaramente che il finanziamento FESR degli interventi economici - così ad esempio per l'innovazione, la ricerca, l'ambiente, ecc. - può migliorare in termini di efficacia se strettamente coordinato e integrato con gli interventi intrapresi dal Fondo sociale europeo. Da ultimo, rinnovo in questa sede la richiesta alla Commissione affinché si faccia promotrice di una cultura basata su un approccio volto alla semplificazione dell'amministrazione dei fondi europei.</p>
    </intervention>
    <intervention id="4-396-000" speaker_id="97198" name="Mara BIZZOTTO" is_mep="True" mode="written" nationality="Italy" birth_date="03-06-1972" birth_place="Bassano del Grappa " m_state="IT">
      <p sl="it">Non posso che sostenere con voto favorevole la relazione in oggetto. In un momento come quello attuale, in cui la crisi economica e finanziaria impongono maggiore rigore di spesa, trasperenza e una finanza innovativa sicura, a fronte di risorse sempre più scarse e necessità sociali sempre più marcate, la ricerca dell´efficienza nell´utilizzo dei fondi strutturali rappresenta, non solo un obiettivo ,ma anche un dovere morale per tutti gli amministratori e soprattutto per questa Europa, percepita dai suoi cittadini come entità sempre più astratta e distante dai bisogni reali.</p>
    </intervention>
    <intervention id="4-396-500" speaker_id="96681" name="Vilija BLINKEVIČIŪTĖ" is_mep="True" mode="written" nationality="Lithuania" birth_date="03-03-1960" birth_place="Linkuva" m_state="LT">
      <p sl="lt">Ho votato a favore della relazione, perché la razionalizzazione della spesa richiede una maggiore efficacia ed efficienza delle politiche attuate a livello dell’Unione europea, nonché nazionale, regionale e locale. Inoltre, nei negoziati interistituzionali sul nuovo quadro finanziario dell’Unione europea (2014-2020), il Parlamento europeo deve avanzare proposte specifiche per un quadro strategico unico, al fine di garantire l’attuazione degli obiettivi della politica di coesione dell’Unione europea e l’efficienza dei Fondi strutturali. Dobbiamo attirare l’attenzione sul fatto che la crisi economica e finanziaria ha reso ancora più urgenti interventi nei settori di cui si occupa il Fondo sociale europeo (FSE), in particolare interventi di sostegno all’occupazione, alla riqualificazione professionale, all’inclusione sociale e alla riduzione della povertà. Vorrei inoltre sottolineare che il FSE, in quanto strumento di sostegno alla formazione continua, alla qualificazione e alla riqualificazione professionale, dovrebbe essere considerato un mezzo imprescindibili e di cui non si sono sfruttate appieno le potenzialità, nell’ottica della promozione di una crescita inclusiva ed efficace e di un’Europa che basi la sua competitività sulla conoscenza. La spesa nel settore della politica di coesione deve essere razionalizzata, riducendo la frammentazione degli strumenti di finanziamento e incoraggiando una migliore complementarità tra i vari strumenti di finanziamento. Inoltre, dobbiamo tenere conto della proposta della Commissione a favore di una migliore definizione delle priorità e una concentrazione tematica delle risorse dell’Unione e nazionali su una serie di priorità volte a rafforzare il coordinamento tra i fondi.</p>
    </intervention>
    <intervention id="4-397-500" speaker_id="96603" name="Nessa CHILDERS" is_mep="True" mode="written" nationality="Ireland" birth_date="09-10-1956" birth_place="Dublin" p_group="Group of the Progressive Alliance of Socialists and Democrats in the European Parliament" m_state="IE">
      <p sl="en">È assolutamente fondamentale garantire l’efficacia di questi e di altri fondi dell’UE, affinché i cittadini europei continuino a sostenerli.</p>
    </intervention>
    <intervention id="4-398-000" speaker_id="96868" name="Karima DELLI" is_mep="True" mode="written" nationality="France" birth_date="04-03-1979" birth_place="Roubaix" m_state="FR">
      <p sl="fr">Accolgo con favore le idee esposte, attraverso l’adozione di questa relazione, per migliorare le sinergie tra politiche che hanno un impatto sui territori, da una parte, e tra i fondi, dall’altra, in particolare aumentando il finanziamento e attuando programmi multiregionali. Reputo tuttavia deplorevole che non si consideri prioritario il coinvolgimento degli enti locali e regionali nel processo decisionale. Il miglioramento della governance grazie a un maggiore coinvolgimento degli enti con funzioni di gestione decentrata è il mezzo migliore per rispondere alla necessità di assorbimento, efficienza e semplificazione, tanto auspicate quando si tratta di attuare la politica di coesione.</p>
    </intervention>
    <intervention id="4-398-250" speaker_id="1746" name="Luigi Ciriaco DE MITA" is_mep="True" mode="written" nationality="Italy" birth_date="02-02-1928" birth_place="Nusco " p_group="Group of the European People's Party (Christian Democrats)" m_state="IT">
      <p sl="it">Signora Presidente, onorevoli colleghi, la politica di coesione economica, sociale e territoriale è uno dei pilastri fondamentali di un'UE attenta non solo a promuovere e valorizzare le eccellenze, favorendo l'innovazione, ma anche a creare le convergenze e la riduzione dei divari delle e nelle aree meno sviluppate verso quelle più avanzate. La programmazione unitaria è stato l'elemento di maggior innovazione del periodo 2007-2013, avendo indotto le regioni e gli Stati membri ad avere un approccio integrato tra territori e risorse nella programmazione strategica e operativa. Questo importante approccio però, in molte realtà, rischia di essere vanificato dalla forte autonomia e competizione esistente tra le diverse Autorità di gestione di ciascun programma monofondo, le quali non integrandosi in modo effettivo, pongono a serio rischio non solo l'utile integrazione operativa e di intervento che si potrebbe realizzare, ma pongono a serio rischio anche i benefici e l'impatto che gli interventi potrebbero creare. Nel prossimo periodo di programmazione potrà essere pertanto utile recuperare virtuosamente i programmi plurifondo, integrando in essi l'esperienza della programmazione unitaria e favorendo una gestione partecipata e responsabile tra i diversi attori del governo dello sviluppo del territorio. La relazione approvata ritengo sia un buon sostegno a questi obiettivi.</p>
    </intervention>
    <intervention id="4-398-500" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ho votato a favore della relazione su una maggiore efficacia del Fondo europeo di sviluppo regionale (FESR) e degli altri Fondi strutturali in quanto ritengo che l’elaborazione di un quadro strategico potrebbe garantire un approccio comune e sfruttare al massimo le sinergie tra i vari fondi esistenti, al fine di realizzare gli obiettivi della politica di coesione quali definiti dai trattati, rispondendo così alle aspettative dei cittadini.</p>
    </intervention>
    <intervention id="4-398-750" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Il Parlamento ha sottolineato la necessità di accrescere l’efficacia dell’applicazione coordinata del Fondo europeo di sviluppo regionale (FESR) e degli altri Fondi strutturali, insieme ad un approccio integrato alle varie politiche settoriali. Alla luce della necessità di evitare lo spreco di risorse, sempre più impellente in questo momento di gravissima crisi, è opportuno cercare di trarre il massimo vantaggio possibile dalle sinergie risultanti delle risorse dei Fondi strutturali e di non lasciarci scappare opportunità a causa di eccessive perdite. L’impegno teso ad utilizzare tutte le risorse disponibili contribuirà a migliorare le possibilità di una crescita sostenibile, riducendo le disparità regionali, e incoraggiando l’inclusione sociale e la coesione tra regioni. Sarà tuttavia impossibile realizzare questi obiettivi se l’Unione e gli Stati membri non definiscono priorità chiare, evitando la dispersione dei fondi e sottolineando aspetti la cui realizzazione è essenziale. La flessibilità auspicata dovrebbe essere accompagnata da un rigoroso controllo dell’applicazione dei fondi, nel pieno rispetto delle regole di rigore e trasparenza.</p>
    </intervention>
    <intervention id="4-398-875" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Questa relazione, elaborata dall’onorevole Stavrakakis, riguarda la situazione attuale e la necessità di aggregare le sinergie future per una maggiore efficacia del Fondo europeo di sviluppo regionale (FESR) e degli altri Fondi strutturali. Per due decenni, i Fondi strutturali sono stati investiti in diverse regioni europee e hanno contribuito in modo significativo al miglioramento della qualità della vita di milioni di europei. Sembravano una fonte inesauribile di aiuti utilizzabili dalle regioni più svantaggiate per soddisfare le loro esigenze di finanziamento. La recente crisi economica e finanziaria ci ha riportato alla realtà e ci ha mostrato le conseguenze del consumismo sfrenato che trova espressione in investimenti non sostenibili.</p>
      <p sl="pt">In effetti, il miglioramento dell’infrastruttura non sempre va di pari passo con lo sviluppo. Una valutazione rigorosa di tutti i progetti in corso è pertanto urgente, oltre ad una redistribuzione strategica dei fondi ancora disponibili, tenendo conto della realizzazione degli obiettivi definiti dalla strategia Europa 2020, in vista del prossimo quadro finanziario pluriennale (QFP). Appoggio le raccomandazioni della relazione tese a creare sinergie attraverso la definizione di uno strumento strategico che comprenda tutti i Fondi strutturali e che sia orientato verso l’innovazione e lo sviluppo tecnologico, a sostegno delle imprese, in particolare delle piccole e medie imprese, e nell’ottica della riduzione dei costi amministrativi.</p>
    </intervention>
    <intervention id="4-399-000" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">L’obiettivo sostenuto nella relazione è chiaro: la creazione di un quadro strategico unico per il Fondo europeo di sviluppo regionale (FESR) e gli altri Fondi strutturali, in particolare il Fondo europeo agricolo per lo sviluppo rurale (FEASR) e il Fondo europeo per la pesca (FEP), per il prossimo periodo finanziario post-2013, unitamente al suo coordinamento con altri strumenti degli aspetti esterni delle politiche dell’Unione europea.</p>
      <p sl="pt">Creando un quadro strategico unico, non si può escludere la possibilità che vadano perse le caratteristiche specifiche e la diversità delle aree e dei settori beneficiari, il che potrebbe determinare tagli al bilancio dell’Unione europea e ai pagamenti erogati dai fondi, come hanno sostenuto le grandi potenze dell’Unione. Questo nuovo quadro si propone di promuovere la concorrenza e di rafforzare l’integrazione delle politiche dell’Unione europea per consolidare la strategia Europa 2020, a favore delle grandi imprese e dei grandi istituti finanziari e della concentrazione e centralizzazione dei capitali.</p>
      <p sl="pt">Da parte nostra, continueremo ad insistere sull’importanza di utilizzare appieno questi fondi e di renderli complementari, per difendere e promuovere la produzione in ogni paese, combattere la disoccupazione e promuovere posti di lavoro con diritti, creare ricchezza e distribuirla meglio, sostenere servizi pubblici di qualità, combattere la povertà e difendere la piccola pesca costiera, le aziende agricole a conduzione famigliare e le piccole e medie aziende agricole.</p>
    </intervention>
    <intervention id="4-400-000" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Questa relazione sostiene la creazione di un quadro strategico unico per il Fondo europeo di sviluppo regionale (FESR) e gli altri Fondi strutturali, in particolare il Fondo europeo agricolo per lo sviluppo rurale (FEASR) e il Fondo europeo per la pesca (FEP), per il prossimo periodo finanziario post-2013, unitamente al suo coordinamento con altri strumenti degli aspetti esterni delle politiche dell’Unione europea. Occorre tenere conto del fatto che, creando un quadro strategico unico, non si può escludere la possibilità che vadano perse le caratteristiche specifiche e la diversità delle aree e dei settori beneficiari, il che potrebbe determinare tagli al bilancio dell’Unione europea e ai pagamenti erogati dai fondi, come hanno sostenuto le grandi potenze dell’Unione.</p>
      <p sl="pt">Questo nuovo quadro si propone di promuovere la concorrenza e di rafforzare l’integrazione delle politiche dell’Unione europea per consolidare la strategia Europa 2020, a favore dei soliti noti: le grandi imprese e i grandi istituti finanziari e la concentrazione e centralizzazione dei capitali.</p>
      <p sl="pt">Da parte nostra, continueremo ad insistere sull’importanza di utilizzare appieno questi fondi e di renderli complementari, per difendere e promuovere la produzione in ogni paese, sfruttare il loro potenziale in termini di lotta contro la disoccupazione e di promozione di posti di lavoro con diritti, creare ricchezza e distribuirla meglio, sostenere servizi pubblici di qualità, combattere la povertà e difendere la piccola pesca costiera, le aziende agricole a conduzione famigliare e le piccole e medie aziende agricole.</p>
    </intervention>
    <intervention id="4-401-000" speaker_id="23868" name="Monika BEŇOVÁ" is_mep="True" mode="written" nationality="Slovakia" birth_date="15-08-1968" birth_place="Bratislava" m_state="SK">
      <p sl="it">L’Europa vive un periodo post-crisi e proprio per questo è giusto impegnarsi ancora di più per coordinare le attività dei fondi e dei programmi dell’Unione europea. Per quanto riguarda il Fondo sociale europeo, l’esperienza mostra chiaramente che il finanziamento FESR degli interventi economici può migliorare in termini di efficienza se strettamente coordinato e integrato con gli interventi intrapresi da tale fondo, considerando soprattutto che il successo della maggior parte dei programmi e delle misure dipende fortemente dalla giusta combinazione di diversi fattori, tra i quali lo sviluppo umano riveste un'importanza fondamentale. L’attuale sistema di pianificazione e attuazione dei programmi, che riunisce politiche per sviluppo delle risorse umane, delle imprese, specialmente PMI, e delle infrastrutture, favorisce il recupero del ritardo accumulato da parte delle regioni assistite. Prese singolarmente, tali politiche non realizzerebbero gli obiettivi che invece attualmente conseguono congiuntamente nell’ambito di un sistema integrato di pianificazione e attuazione dei programmi. A mio avviso dobbiamo tuttavia introdurre un meccanismo di coordinamento ancora più esteso in grado di contribuire all’allineamento degli strumenti, delle politiche e dei soggetti coinvolti. È auspicabile che gli interventi e i programmi accuratamente studiati siano realizzati in questo modo e che tengano conto delle specificità territoriali e dei vantaggi comparativi o delle peculiarità di ciascuna regione, nel perimetro di un approccio integrato fondato sulla conoscenza del territorio.</p>
    </intervention>
    <intervention id="4-401-500" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Ho accolto con favore questo documento, perché chiede che sia proposto un quadro strategico unico in tempo utile per il prossimo periodo finanziario post-2013, per assicurare un approccio comune e per sfruttare le sinergie fra tutte le azioni che contribuiscono, sul terreno, al conseguimento degli obiettivi della politica di coesione, quali definiti dai trattati, e finanziati dal Fondo europeo di sviluppo regionale (FESR), Fondo di coesione, Fondo sociale europeo (FSE), Fondo europeo agricolo per lo sviluppo rurale (FEASR) e Fondo europeo per la pesca (FEP). Ritengo che la politica di coesione sia uno dei pilastri di una politica economica dell’Unione europea atta a favorire una strategia di investimenti a lungo termine e di inclusione sociale. La politica di coesione costituisce inoltre una garanzia di sostegno alle regioni con maggiori ritardi di sviluppo e alle categorie sfavorite e può promuovere uno sviluppo equilibrato e armonioso dell’Unione europea. Il valore aggiunto europeo è rappresentato dal fatto che tutti possono beneficiare dei successi economici dell’Unione europea e, proprio per questo, la politica di coesione deve rimanere una politica a se stante con una dotazione più elevata e adeguata.</p>
    </intervention>
    <intervention id="4-402-000" speaker_id="28141" name="Lívia JÁRÓKA" is_mep="True" mode="written" nationality="Hungary" birth_date="06-10-1974" birth_place="Tata" m_state="HU">
      <p sl="en">Accolgo con favore la relazione dell’onorevole Stavrakakis sulla maggiore efficacia del FESR e degli altri Fondi strutturali. Da tempo chiediamo una maggiore flessibilità dei fondi, la semplificazione della loro amministrazione e il coordinamento strategico tra gli strumenti, le politiche e i soggetti interessati, utilizzando tutte le risorse finanziarie dell’Unione disponibili nel contesto dei fondi comunitari, e in particolare di FESR, FSE e FEASR; si tratta di strumenti necessari si fini dell’inclusione sociale dei gruppi emarginati in un quadro politico complesso di politiche integrate. La modifica del regolamento del FESR per ampliare l’ammissibilità degli interventi in materia di alloggi a favore delle comunità emarginate consente agli Stati membri di rivedere i propri programmi operativi e ridefinire le priorità degli investimenti, destinando al massimo il 2 per cento dello stanziamento totale a titolo del FESR agli alloggi a favore delle comunità emarginate, per opere sia di sostituzione sia di ristrutturazione. Gli Stati membri devono sfruttare appieno questa opportunità per rafforzare il loro impegno a garantire l’effettiva inclusione sociale dei più vulnerabili e la Commissione europea deve presentare un piano d’azione specifico su questo regolamento al fine accelerare l’utilizzo dei fondi e di preparare una relazione sul loro utilizzo.</p>
    </intervention>
    <intervention id="4-402-500" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Signora Presidente, onorevoli colleghi, la politica di coesione è uno dei pilastri della politica economica dell'UE. Essa rappresenta una garanzia di sostegno alle regioni con maggiori ritardi di sviluppo e alle categorie sfavorite apportando elementi di equilibrio nella crescita sociale e territoriale dell'Unione. Un percorso che significa molto per i 27 Stati membri chiamati a definire, attraverso un coinvolgimento sempre più attivo delle parti sociali, le linee strategiche che guidino lo sviluppo dei territori. iIl mio voto a sostegno di questa relazione conferma la mia convinzione rivolta a tale obiettivo, ma anche orientata verso la consapevolezza di una necessaria semplificazione delle disposizioni a livello nazionale e regionale al fine di attuare nei tempi stabiliti i progetti, evitare le lungaggini burocratiche e ridurre gli oneri amministrativi aumentando la loro capacità di assorbimento.</p>
    </intervention>
    <intervention id="4-403-000" speaker_id="96823" name="Petru Constantin LUHAN" is_mep="True" mode="written" nationality="Romania" birth_date="19-03-1977" birth_place="Jud. Suceava" p_group="Group of the European People's Party (Christian Democrats)" m_state="RO">
      <p sl="ro">Una politica di coesione solida e adeguatamente finanziata costituisce uno strumento chiave per la realizzazione degli obiettivi della strategia Europa 2020 e può favorire una strategia di investimenti ben strutturata e a lungo termine, generare valore aggiunto, promuovere l’inclusione sociale e, allo stesso tempo, uno sviluppo armonioso in tutta l’Unione europea.</p>
      <p sl="ro">Credo che sia necessario sostenere gli Stati membri e le regioni, incoraggiando le sinergie tra le politiche strutturali, sociali e rurali. L’elaborazione di un quadro strategico comune per il prossimo periodo di programmazione finanziaria assicurerebbe un migliore approccio e consentirebbe di utilizzare al meglio le sinergie tra le misure attuate nelle regioni europee, tese a sostenere gli obiettivi politici dell’Unione europea.</p>
    </intervention>
    <intervention id="4-404-000" speaker_id="4462" name="Clemente MASTELLA" is_mep="True" mode="written" nationality="Italy" birth_date="05-02-1947" birth_place="Ceppaloni " p_group="Group of the European People's Party (Christian Democrats)" m_state="IT">
      <p sl="it">L'Unione europea ha bisogno di nuove sinergie e di un approccio integrato tra le diverse politiche settoriali al fine di raggiungere risultati ottimali per la crescita e lo sviluppo del suo territorio. È necessario un maggiore impegno a favore di una politica regionale sempre più flessibile e integrata con altri strumenti e programmi. Siamo dell'idea che il finanziamento FESR in materia di innovazione, ricerca, ambiente e PMI possa migliorare in termini di efficacia solo se strettamente coordinato e integrato con l'azione sociale in generale. Questo è il vantaggio di una pianificazione integrata. Non è possibile, infatti, risolvere un problema complesso affrontandolo solo da una parte. Un approccio frammentato potrebbe portare a una sovrapposizione o persino a un conflitto tra politiche, a interventi pubblici contraddittori o, peggio, alla duplicazione delle risorse.</p>
      <p sl="it">Riteniamo che si possa dare un maggiore impulso al potenziale delle regioni in ritardo di sviluppo riunendo la pianificazione dei Fondi strutturali e del Fondo di coesione e migliorandone l'integrazione con il Fondo per lo sviluppo rurale e con il Fondo per la pesca. Maggiore flessibilità, un nuovo approccio multidisciplinare e semplificazione nella gestione possono essere le chiavi del successo della nostra politica di sviluppo e di coesione territoriale.</p>
    </intervention>
    <intervention id="4-404-500" speaker_id="96813" name="Barbara MATERA" is_mep="True" mode="written" nationality="Italy" birth_date="09-12-1981" birth_place="Foggia" p_group="Group of the European People's Party (Christian Democrats)" m_state="IT">
      <p sl="it">Ho espresso il mio voto favorevole alla relazione Stavrakakis poiché ritengo che sia necessario rendere più facilmente utilizzabili i diversi fondi europei disponibili per l'attuazione delle politiche regionali. In particolare mi riferisco allo sviluppo di sinergie per un approccio integrato tra le diverse politiche settoriali in atto in materia di politiche regionali come rilevato nella relazione. L'attuale crisi economica finanziaria rende ancor più impellente la necessità di poter raggiungere un maggior impatto sui finanziamenti disponibili. In tal senso la relazione suggerisce un unico quadro strategico per il Fondo Europeo di Sviluppo Regionale (FESR), il Fondo Europeo per l'Agricoltura e lo Sviluppo Rurale (FEASR), il Fondo Sociale Europeo (FSE) e il Fondo Europeo della Pesca (FEP). Assicurare un approccio comune a questi diversi fondi regionali permette inoltre di evitare duplicazioni e poca chiarezza per gli operatori economici a livello regionale e locale interessati a un finanziamento europeo di un determinato progetto. Adottare un approccio sistemico e sinergico tra i diversi fondi regionali europei contribuisce anche ad adottare gli obiettivi della politica di coesione e dunque a ridurre le disparità di sviluppo tra le regioni europee e a facilitare l'inclusione sociale.</p>
    </intervention>
    <intervention id="4-404-562" speaker_id="96694" name="Rolandas PAKSAS" is_mep="True" mode="written" nationality="Lithuania" birth_date="10-06-1956" birth_place="Telšiai" p_group="Europe of Freedom and Direct Democracy Group" m_state="LT">
      <p sl="lt">Dobbiamo fare tutto il possibile per creare un ambiente favorevole che consenta a tutti gli Stati membri di beneficiare dell’assistenza fornita dal Fondo europeo di sviluppo regionale (FESR) e da altri Fondi strutturali. Per realizzare gli obiettivi della politica di coesione, dobbiamo chiarire le sinergie tra questi fondi, affrontare i temi relativi al loro coordinamento e semplificare le norme di gestione dei fondi. Di conseguenza, a partire dal 2013, sarà molto importante rispettare l’approccio comune e il quadro strategico unico elaborato. È altresì necessario ridurre la frammentazione degli strumenti di finanziamento, assicurando la razionalizzazione della spesa della politica di coesione. La politica di coesione garantisce lo sviluppo sostenibile e a lungo termine dell’Unione europea e deve quindi rimanere una politica a se stante con una dotazione più elevata. Occorre dedicare maggiore attenzione al Fondo sociale europeo (FSE), che contribuisce significativamente a una crescita efficiente e alla competitività basata sulla conoscenza. Ritengo che la politica di coesione debba essere maggiormente orientata ai risultati e meno incentrata sulla regolarità delle spese e delle procedure.</p>
    </intervention>
    <intervention id="4-404-625" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">La politica europea di coesione rappresenta e rappresenterà uno dei capisaldi dell'attività tangibile dell'Unione europea nei territori dell'Unione, nonché la maggiore fonte di investimenti nell'economia reale, in grado di aiutare l'Europa e le sue regioni a riprendersi dalla crisi e a ritornare ad essere competitiva. Il FESR e gli altri fondi strutturali hanno fatto tanto, ma possono e devono fare di più e meglio per l'Unione europea. E' in questo spirito che condivido l'impianto e la struttura della relazione del collega alla quale esprimo il mio sostegno. In particolare, condivido i suggerimenti e le proposte che il collega presenta in modo da rendere più efficiente l'utilizzo dei fondi UE. Mi auguro che la Commissione europea, soprattutto un vista delle nuove prospettive finanziarie 2014/2020, tenga conto dell'istanza portata avanti dal Parlamento europeo.</p>
    </intervention>
    <intervention id="4-404-750" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Dobbiamo considerare la situazione economica attuale come un’opportunità per riformulare, con maggiore legittimità, ogni aspetto che possa essere reso più efficiente, contrastando tenacemente qualsiasi spreco di tempo e di risorse. La necessità di consolidare i bilanci pubblici richiede azioni più innovative da parte nostra al fine di aumentare l’impatto di tutti i finanziamenti disponibili. Questa relazione (per la quale ho espresso voto favorevole) rispecchia la situazione attuale e la necessità di favorire le sinergie future per rafforzare l’efficacia dei fondi, il cui coordinamento va altresì migliorato.</p>
      <p sl="pt">Gli strumenti della politica di coesione dell’Unione europea sono gestiti in un quadro comune che va dagli orientamenti strategici, ai pagamenti, alla presentazione di relazioni. In ogni caso, dovremmo migliorare il coordinamento tra gli strumenti della politica di coesione e altri strumenti. Concordo sull’importanza di creare un sistema di pianificazione e di attuazione integrato che comprenda tutti gli ambiti politici. Il vantaggio rappresentato da una pianificazione integrata risiede nel fatto che è possibile risolvere un problema complesso solo affrontandolo contemporaneamente a più livelli. La disoccupazione, ad esempio, non può essere risolta soltanto attraverso la formazione dei lavoratori disoccupati, ma è anche necessario attuare politiche volte a creare posti di lavoro, come ad esempio misure di sostegno alle piccole e medie imprese (PMI) o a nuove attività.</p>
    </intervention>
    <intervention id="4-405-000" speaker_id="36392" name="Aldo PATRICIELLO" is_mep="True" mode="written" nationality="Italy" birth_date="27-09-1957" birth_place="Venafro" m_state="IT">
      <p sl="it">Care colleghe e cari colleghi, La riforma della politica strutturale per il periodo di programmazione 2007-2013 ha portato alla separazione del Fondo per lo sviluppo rurale dal quadro generale dei Fondi strutturali. Tale separazione non deve tradursi nella duplicazione o nell'omissione di obiettivi e che le opportunità di sviluppo devono essere garantite parimenti nelle aree rurali come in quelle urbane, ma i dati di fatto sono contraddittori. L’efficacia delle politiche di sviluppo rurale richiede uno stretto coordinamento dell'attuazione di misure a titolo del FEASR come anche degli strumenti di politica regionale. C'e' la necessità di un quadro strategico unico per il Fondo europeo di sviluppo regionale (FESR), il Fondo di coesione, il Fondo sociale europeo (FSE), Fondo europeo agricolo per lo sviluppo rurale (FEASR) e il Fondo europeo per la pesca (FEP), al fine di garantire un approccio comune e per aumentare le sinergie tra tutti gli strumenti di finanziamento menzionati. L'obiettivo della politica di coesione, deve ridurre le disparità tra regioni e favorire l'inclusione sociale, per uno sviluppo equilibrato ed armonioso. Affinché ci sia un maggior coordinamento tra fondi, un coinvolgimento delle autorità regionali e locali nell'elaborazione e nell'attuazione del contratto di partenariato esprimo il mio voto favorevole.</p>
    </intervention>
    <intervention id="4-406-000" speaker_id="96994" name="Fiorello PROVERA" is_mep="True" mode="written" nationality="Italy" birth_date="31-03-1946" birth_place="Vigevano" p_group="Europe of freedom and democracy Group" m_state="IT">
      <p sl="it">La coesione economica, sociale e territoriale sono principi fondamentali per la definizione di tutte le politiche e le azioni dell'Unione europea. È condivisibile la visione del relatore che evidenzia come la crisi economica obbligherà a essere più innovativi e a cercare di trarre maggiori benefici dai finanziamenti disponibili. Innovazione significa creazione di sinergie e un approccio integrato tra le diverse politiche settoriali, al fine di raggiungere risultati ottimali per la crescita e lo sviluppo sul territorio.</p>
      <p sl="it">È particolarmente condivisibile l'impostazione del relatore secondo il quale sinergie e coordinamento non implicano soluzioni universali, ma richiedono uno stretto coordinamento strategico tra gli strumenti, le politiche e i soggetti coinvolti per realizzare interventi e programmi accuratamente studiati, che tengano conto delle specificità territoriali e dei vantaggi comparativi o delle peculiarità di ciascuna regione nell'ambito di un approccio integrato fondato sulla conoscenza del territorio.</p>
    </intervention>
    <intervention id="4-407-000" speaker_id="97199" name="Crescenzio RIVELLINI" is_mep="True" mode="written" nationality="Italy" birth_date="09-07-1955" birth_place="Napoli" p_group="Group of the European People's Party (Christian Democrats)" m_state="IT">
      <p sl="it">Si è votato, oggi, durante la sessione plenaria al Parlamento europeo di Bruxelles la relazione su "Maggiore efficacia del FESR e degli altri Fondi strutturali". La risoluzione adottata dalla commissione REGI propone di creare, fin dal prossimo periodo di programmazione post 2013, un quadro strategico unico per assicurare un approccio comune e per sfruttare le sinergie fra tutte le azioni che contribuiscono al conseguimento degli obiettivi della politica di coesione, quali definiti dai trattati e finanziati dal FESR, dal Fondo di coesione, dal FSE, dal FEASR e dal FEP.</p>
      <p sl="it">Si evidenzia come siano necessarie sinergie maggiori fra i fondi strutturali, per raggiungere gli obiettivi di Europa 2020 ma anche e soprattutto per conseguire gli obiettivi della politica di coesione. Nella relazione del collega, on. Stavrakakis, si chiede che le azioni di sviluppo rurale nell'ambito del FEASR e le azioni di sviluppo sostenibile per le zone di pesca, intraprese con il sostegno del FEP, debbano essere integrate in un quadro unico con gli altri fondi strutturali, e che si rafforzi il coordinamento anche fra gli strumenti della politica di coesione in quanto tali e le attività del Settimo programma quadro e del Programma per la competitività e l’innovazione.</p>
    </intervention>
    <intervention id="4-408-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Favorevole. Il testo richiede fondamentalmente la proposta di un quadro strategico unico, in tempo utile per il prossimo periodo finanziario post-2013, per assicurare un approccio comune e per sfruttare le sinergie fra tutte le azioni che contribuiscono, sul terreno, al conseguimento degli obiettivi della politica di coesione, quali definiti dai trattati, e finanziati dal FESR, il Fondo di coesione, il FSE, il FEASR e il FEP. Inoltre, fa rilevare che le finalità della politica di coesione dovrebbero essere una crescita economica sostenibile, intelligente e inclusiva distribuita territorialmente e socialmente in modo uniforme, la riduzione delle disparità di sviluppo tra le regioni, la creazione di occupazione, il miglioramento della qualità della vita, la formazione dei lavoratori alle nuove professioni, anche nel campo dell’economia sostenibile, la coesione sociale e territoriale e la realizzazione del modello sociale europeo, che costituisce elemento di coesione e competitività dell’economia europea.</p>
    </intervention>
    <intervention id="4-409-000" speaker_id="97196" name="Oreste ROSSI" is_mep="True" mode="written" nationality="Italy" birth_date="24-03-1964" birth_place="Alessandria" p_group="Europe of freedom and democracy Group" m_state="IT">
      <p sl="it">La politica di coesione si pone come finalità una crescita economica sostenibile e inclusiva distribuita territorialmente in modo uniforme, riducendo le disparità tra le regioni. Per una maggiore sinergia è opportuno adottare un quadro strategico comune che consenta di rafforzare l'integrazione delle politiche europee per l'attuazione della strategia Europa 2020. È evidente che una pianificazione integrata permette di utilizzare i fondi strutturali nel rispetto del conseguimento degli obiettivi di politica di coesione europea. Uno degli obiettivi da raggiungere à la redistribuzione delle risorse europee non utilizzate in alcune regioni alle altre più virtuose ma sempre nello stesso Stato.</p>
    </intervention>
    <intervention id="4-410-000" speaker_id="96789" name="Joanna SENYSZYN" is_mep="True" mode="written" nationality="Poland" birth_date="01-02-1949" birth_place="Gdynia" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">Ho appoggiato la risoluzione sulla situazione attuale e le sinergie future per una maggiore efficacia del FESR e degli altri Fondi strutturali. La ricerca condotta in Polonia per individuare le barriere all’assorbimento dei Fondi strutturali ha dimostrato che i due ostacoli principali sono la mancanza di informazioni esaustive e il sistema burocratico per la richiesta di finanziamenti europei e per la rendicontazione del loro utilizzo.</p>
      <p sl="pl">In particolare, vorrei attirare la vostra attenzione sulla necessità di semplificare la procedura per la richiesta di finanziamenti, sia a livello nazionale che regionale. È fondamentale, se vogliamo garantire un uso efficace di tutti i fondi. Esorto la Commissione a semplificare il concetto di politica di coesione e di incentrarla sui risultati e non su complicate procedure di controllo. La nuova politica deve essere caratterizzata da maggiore flessibilità, proporzionalità e visibilità nell’utilizzo dei fondi. La semplificazione delle procedure sarebbe favorita dall’armonizzazione delle norme in materia di gestione, idoneità, controlli e rendicontazione dei progetti finanziati dal Fondo europeo di sviluppo regionale, il Fondo sociale europeo, il Fondo di coesione, il Fondo europeo agricolo per lo sviluppo rurale e il Fondo europeo per la pesca.</p>
      <p sl="pl">Un migliore coordinamento degli aiuti provenienti dai diversi fondi renderà più efficace la ricerca di soluzioni a problemi complessi. Per esempio, il problema della disoccupazione richiede la formazione dei lavoratori disoccupati, ma ha anche bisogno della promozione delle imprese e del sostegno all’architettura strutturale. Qui entrano in gioco i diversi fondi e solo un’efficace sinergia tra di essi consentirà di ridurre la disoccupazione. Un approccio globale di questo tipo può anche contribuire a migliorare l’accesso dei potenziali beneficiari alle informazioni essenziali.</p>
    </intervention>
    <intervention id="4-410-500" speaker_id="96974" name="Nuno TEIXEIRA" is_mep="True" mode="written" nationality="Portugal" birth_date="13-01-1973" birth_place="Funchal" p_group="Group of the European People's Party (Christian Democrats)" m_state="PT">
      <p sl="pt">Il tema della maggiore efficacia e della sinergia tra i vari Fondi strutturali è di grandissima importanza nella discussione sulla futura politica di coesione, che dovrebbe essere semplificata e maggiormente integrata. L’approccio futuro dovrebbe pertanto basarsi su un quadro strategico comune per i vari Fondi strutturali, per assicurare una prospettiva comune e ottimizzare le sinergie che si possono creare tra i diversi fondi. Solo grazie a una visione integrata incentrata sui risultati e in linea con gli obiettivi di una crescita intelligente, sostenibile e inclusiva, potremo parlare di una maggiore efficacia dei diversi Fondi strutturali.</p>
      <p sl="pt">In qualità di relatore ombra per il gruppo del Partito popolare europeo (Democratico cristiano), credo sia necessario coinvolgere gli enti regionali e locali nella preparazione e nell’attuazione dei partenariati e procedere ad una concentrazione tematica delle priorità e delle risorse finanziarie che dovranno essere stanziate in futuro. Non deve mancare la dimensione regionale, che contribuirà inoltre a mostrare i vantaggi della politica di coesione per l’Unione europea. Per quanto riguarda gli strumenti finanziari, occorre ampliare le possibilità di servirsi di strumenti di ingegneria finanziaria, così come si dovrebbe consentire agli Stati membri e alle loro regioni di utilizzare i programmi multifondo.</p>
    </intervention>
    <intervention id="4-411-000" speaker_id="97016" name="Angelika WERTHMANN" is_mep="True" mode="written" nationality="Austria" birth_date="07-11-1963" birth_place="Schwarzach" p_group="Non" m_state="AT">
      <p sl="de">Il relatore ha più volte sottolineato che un migliore coordinamento e un sistema integrato di pianificazione e attuazione sono cruciali se vogliamo conseguire i migliori risultati possibili con i finanziamenti erogati dai tre fondi della politica di coesione. La nostra pluriennale esperienza ci fornisce dati sufficienti e tutti gli strumenti necessari per utilizzare le opportunità esistenti e migliorare in misura significativa la politica di coesione europea futura.</p>
    </intervention>
    <intervention id="4-411-750" speaker_id="4540" name="Philip BRADBOURN" is_mep="True" mode="written" nationality="United Kingdom" birth_date="09-08-1951" birth_place="Tipton" p_group="European Conservatives and Reformists Group" m_state="GB">
      <p sl="en">Per quanto riguarda le relazioni Sanchez-Schmid, Stavrakakis, Vlasak e Mikolasik, i deputati conservatori al Parlamento europeo hanno deciso di esprimere voto contrario su queste relazioni sull’orientamento futuro della politica di coesione, fatta eccezione della relazione Vlasák, in merito alla quale si sono astenuti. Questa decisione è dovuta a una serie di importanti motivazioni: siamo convinti che, in un momento di continuo consolidamento fiscale in tutti gli Stati membri, sia totalmente inaccettabile il fatto che questi sforzi non intacchino l’ingente bilancio europeo per la politica di coesione. In termini generali, le relazioni non rispondono in modo significativo alle preoccupazioni dei conservatori in merito alla gestione europea della politica di coesione. I conservatori rifiutano qualsiasi intervento che permetta agli Stati membri più ricchi di finanziare il proprio sviluppo regionale e che impedisca la creazione di una politica di coesione ridotta, più efficiente e maggiormente rivolta alle regioni più povere d’Europa. Al contrario, vengono proposti nuovi strumenti burocratici, quali le macroregioni, e gli Stati nazione sono ancora una volta messi a rischio da una netta svolta verso il regionalismo. Questo periodo di austerità offre all’Unione europea l’opportunità di spendere meno per priorità antiquate e dispendiose. Le relazioni muovono decisamente nella direzione sbagliata.</p>
    </intervention>
    <intervention id="4-413-000" speaker_id="97228" name="Pino ARLACCHI" is_mep="True" mode="written" nationality="Italy" birth_date="21-02-1951" birth_place="Gioia Tauro" p_group="Group of the Alliance of Liberals and Democrats for Europe" m_state="IT">
      <p sl="en">Signor Presidente, ho votato a favore della relazione in quanto pone l’accento sulla necessità di realizzare un quadro per prevenire e correggere gli squilibri macroeconomici a completamento di una strategia dell’Unione per la crescita e l’occupazione volta ad aumentare la competitività e la stabilità sociale dell'Unione. Il testo chiede inoltre chiaramente alla Commissione di svolgere un ruolo più attivo e indipendente nella procedura di sorveglianza rafforzata e per quanto concerne le missioni, le raccomandazioni e gli avvertimenti.</p>
    </intervention>
    <intervention id="4-413-500" speaker_id="96862" name="Sophie AUCONIE" is_mep="True" mode="written" nationality="France" birth_date="19-08-1963" birth_place="Dugny" p_group="Group of the European People's Party (Christian Democrats)" m_state="FR">
      <p sl="fr">Gli avvenimenti attuali mostrano l’inefficienza del Patto di stabilità e crescita europeo, il quale non è stato in grado di evitare che diversi Stati membri fossero colpiti da gravi problemi a livello della bilancia dei pagamenti e dell'estinzione dei debiti. Oltre ad aiutare questi paesi, le istituzioni europee si stanno impegnando a rafforzare il Patto di stabilità e crescita al fine di evitare simili situazioni di crisi in futuro. Questo è l’obiettivo del pacchetto sulla governance economica, del quale la relazione dell’onorevole Ferreira fa parte. La relazione si occupa della prevenzione e correzione degli squilibri macroeconomici e sostiene una maggiore sorveglianza. Condivido tali principi e sostengo quindi l'intero pacchetto sulla governance economica.</p>
    </intervention>
    <intervention id="4-413-750" speaker_id="5956" name="Regina BASTOS" is_mep="True" mode="written" nationality="Portugal" birth_date="04-11-1960" birth_place="Veiros-Estarreja" p_group="Group of the European People's Party (Christian Democrats)" m_state="PT">
      <p sl="pt">Il 29 settembre, la Commissione ha presentato un pacchetto legislativo volto a rafforzare la governance economica nell’Unione europea e nella zona euro. Il rafforzamento della governance economica deve andare di pari passo con il consolidamento della legittimità democratica delle decisioni adottate; in altre parole, richiede un più stretto e tempestivo coinvolgimento non solo dei soggetti interessati, ma anche dei parlamenti nazionali e del Parlamento europeo. La relazione, alla quale ho votato a favore, sostiene che il piano d’azione correttivo dispone le misure specifiche che lo Stato membro interessato ha attuato, o intende attuare, e prevede un calendario per la loro esecuzione.</p>
      <p sl="pt">Tra le misure correttive, ugualmente importante è la possibilità da parte della Commissione di effettuare missioni di sorveglianza rafforzate negli Stati membri interessati al fine di monitorare l’attuazione del piano. Desidero infine sottolineare il potere del Parlamento di invitare, su propria iniziativa o in base alla richiesta di uno Stato membro, il Presidente del Consiglio, la Commissione e, ove giustificato, il presidente dell’Eurogruppo a presentarsi dinanzi la commissione parlamentare competente in merito alla decisione nella quale si dichiara l’inadempienza.</p>
    </intervention>
    <intervention id="4-414-000" speaker_id="97198" name="Mara BIZZOTTO" is_mep="True" mode="written" nationality="Italy" birth_date="03-06-1972" birth_place="Bassano del Grappa " m_state="IT">
      <p sl="it">L´impossibilità di valutare con certezza l´impatto delle direttive presentate in questa relazione sulla proposta di regolamento del Parlamento europeo e del Consiglio sulla prevenzione e la correzione degli squilibri macroeconomici ha determinato la mia scelta di astenermi dal voto. Certamente la gravità del crollo economico della Grecia, insieme al rischio che una simile crisi si abbatta su molti altri Stati dell´Unione, richiede urgentemente la pianificazione di una strategia atta ad evitare il ripetersi di simili catastrofi. Ma d´altra parte tale strategia non deve tradursi nella indiscriminata interferenza dell´autorità centrale della Ue nelle economie dei singoli Stati membri. La salvaguardia delle competenze e libertà nazionali costituisce un elemento garante del corretto funzionamento della Ue, e non può quindi essere sacrificato nemmeno di fronte a contingenze come quella della crisi greca.</p>
    </intervention>
    <intervention id="4-414-500" speaker_id="96681" name="Vilija BLINKEVIČIŪTĖ" is_mep="True" mode="written" nationality="Lithuania" birth_date="03-03-1960" birth_place="Linkuva" m_state="LT">
      <p sl="lt">Mi sono espressa a favore del presente emendamento in quanto ritengo che, a seguito della crisi economica e finanziaria che ha colpito l’Europa e il resto del mondo, sia di fondamentale importanza riesaminare le questioni relative allo sviluppo macroeconomico e alla disciplina fiscale dell'Europa. Si tratta di un momento difficile, ma è anche il momento giusto per completare e correggere il modello esistente alla luce dei fatti presenti e passati e, per la prima volta, il Parlamento europeo è coinvolto in un processo decisionale così importante. La prevenzione e la correzione degli squilibri macroeconomici rappresenta una nuova misura disciplinare per gli Stati membri dell’area euro che prevede l'introduzione di sanzioni per punire le frodi o l'indisponibilità a reagire in base alle raccomandazioni concordate senza accettabile giustificazione e non l’incapacità di conseguire gli obiettivi proposti. Tale misura disciplinare prenderà in considerazione il peso complessivo delle sanzioni imposte allo Stato e il loro importo totale sarà soggetto a un massimale. Le multe versate saranno raccolte in un fondo centrale per il meccanismo permanente di crisi.</p>
    </intervention>
    <intervention id="4-415-000" speaker_id="96733" name="Antonio CANCIAN" is_mep="True" mode="written" nationality="Italy" birth_date="02-07-1951" birth_place="Mareno di Piave " p_group="Group of the European People's Party (Christian Democrats)" m_state="IT">
      <p sl="it">La relazione Ferreira fa parte del pacchetto legislativo di riforma della governance economica, sei relazioni che sono il risultato di una negoziazione durata mesi. Dal Parlamento è uscito un messaggio chiaro rivolto a tutti, in particolar modo al Consiglio. Auspico pertanto che questo pacchetto trovi approvazione definitiva prima della pausa estiva e soprattutto applicazione al più presto, per far sì che l'Unione Europea non si trovi impreparata, così come in passato, nel rispondere alle sfide alla sua stabilità. In particolare, ho votato in favore alla relazione Ferreira perché ritengo che l'attenzione posta sul ruolo dello scoreboard (quadro di valutazione), quale strumento per l'identificazione di eventuali squilibri mediante criteri specifici, sia un'ottima base di analisi del problema. Infatti, penso che il primo passo da compiere per prevenire future crisi economiche sia quello di un'analisi accurata dei fattori di rischio che possono portare a squilibri di bilancio, e questa relazione ne fornisce un'adeguata trattazione. Inoltre, questi criteri sono condivisibili e quantificabili, cosicché la loro considerazione possa essere uniforme a livello comparato europeo.</p>
    </intervention>
    <intervention id="4-415-375" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">Ho votato a favore della relazione in quanto ritengo che, nel momento in cui la Commissione effettua la propria lettura economica del quadro di controllo in relazione al meccanismo di allerta, dovrebbe prestare particolare attenzione ai seguenti fattori: l’evoluzione dell’economia reale, inclusa la crescita economica, l’occupazione e il tasso di disoccupazione; la convergenza nominale e reale all’interno e all’esterno dell’area euro; lo sviluppo della produttività e dei suoi principali fattori di stimolo quali la ricerca e lo sviluppo, così come gli investimenti interni ed esterni; le tendenze a livello settoriale, compreso il settore dell’energia, che influenzano sia l’andamento del prodotto interno lordo sia quello della bilancia delle partite correnti.</p>
    </intervention>
    <intervention id="4-415-562" speaker_id="1892" name="Carlos COELHO" is_mep="True" mode="written" nationality="Portugal" birth_date="20-05-1960" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">L’attuale crisi economica, finanziaria e sociale ha rivelato l’inefficienza dell’attuale modello di governance economica dell’Unione europea: il quadro di sorveglianza si è dimostrato debole e le norme del Patto di stabilità e crescita non sono state rispettate. Sostengo pertanto il pacchetto di misure che la Commissione europea ha presentato in materia di governance economica e appoggio la relazione dell’onorevole Ferreira sulla prevenzione e correzione degli squilibri macroeconomici. Mi congratulo con la Commissione per aver introdotto un quadro di controllo, il quale sta già dando buoni risultati nei settori del mercato interno, della libertà, della sicurezza e della giustizia. Mi auguro che il Parlamento europeo possa offrire un aiuto specialistico alla Commissione nella definizione degli indicatori del quadro di controllo. Si prevede un elevato numero di indicatori, i quali dovrebbero tuttavia concentrarsi principalmente sui fattori rilevanti per gli squilibri macroeconomici. Condivido la possibilità di chiedere riforme strutturali nei paesi che registrano eccedenze, ma una particolare attenzione deve essere conferita a quei paesi che presentano disavanzi.</p>
    </intervention>
    <intervention id="4-415-750" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">È fondamentale sottolineare l’importanza di questo regolamento il quale, oltre a essere completamente nuovo all’interno del quadro normativo dell’UE, è assolutamente innovativo a livello di contenuti e di obiettivi, ovvero l’intenzione di individuare e correggere gli squilibri macroeconomici nell’Unione.</p>
      <p sl="pt">Forte degli insegnamenti tratti dalla recente crisi, è degna di nota l’intenzione della relazione di dare priorità al controllo e al coordinamento delle politiche economiche adottate nei vari Stati membri, al fine di ottenere un'unione economica forte ed equilibrata. La relazione mira a realizzare un meccanismo di allerta per eventuali squilibri futuri incontrati dagli Stati membri, in modo che questi ultimi possano rispondere in maniera efficace e immediata.</p>
      <p sl="pt">Per concludere, vorrei complimentarmi con la mia compatriota, l’onorevole Ferreira, per il suo impegno e dedizione encomiabili nonostante le difficoltà.</p>
    </intervention>
    <intervention id="4-415-875" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Ritengo che la Commissione debba svolgere un ruolo più attivo e indipendente nella procedura di sorveglianza rafforzata per quanto concerne le valutazioni specifiche per ciascuno Stato membro, il monitoraggio, le missioni, le raccomandazioni e gli avvertimenti. Sostengo il metodo dell’Unione e condivido l'intenzione di limitare il ruolo del Consiglio nelle fasi che conducono a eventuali sanzioni. Progredire verso una governance economica caratterizzata da forti elementi preventivi e correttivi, così da evitare tali sanzioni, è l’obiettivo più importante.</p>
      <p sl="pt">Il quadro di correzione e prevenzione e l’intero quadro della governance economica devono favorire la crescita e l’occupazione, così come accrescere la competitività e la stabilità sociale dell’Unione. Credo pertanto che la sorveglianza delle politiche economiche degli Stati membri debba essere estesa al di là della sorveglianza di bilancio al fine di prevenire eccessivi squilibri e vulnerabilità a livello macroeconomico in seno all’Unione. È altresì importante considerare gli squilibri interni, incluso il debito privato e pubblico, la sua evoluzione e origine (interna o internazionale) e i ritardi a livello dei pagamenti del paese, soprattutto i pagamenti alle piccole e medie imprese da parte del settore pubblico e delle grandi multinazionali.</p>
    </intervention>
    <intervention id="4-416-000" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Questa relazione è parte del pacchetto costituito da sei proposte legislative sulla cosiddetta governance economica. Benché l’intenzione del relatore e del suo gruppo politico sia di dare rilievo alla proposta rispetto alle altre cinque, la relazione ha invece svelato le contraddizioni esistenti nell’attuale Unione europea.</p>
      <p sl="pt">In assenza di politiche dell'UE alternative a quelle attuali, fondate sulla solidarietà e sulla coesione economica e sociale, non è sufficiente individuare gli squilibri macroeconomici negli Stati membri per poterli correggere. False dichiarazioni in merito alle buone intenzioni di proteggere l'occupazione, i diritti sociali e dei lavoratori contraddicono profondamente le affermazioni relative al mantenimento del Patto di stabilità e crescita (il quale è stato definito “stupido”), inclusi l’inasprimento delle sanzioni contro i paesi che presentano economie più vulnerabili e che sono stati vittima delle politiche neoliberali, e il patto Euro Plus.</p>
      <p sl="pt">Il relatore e il suo gruppo politico si ostinano a riconoscere che le politiche da loro appoggiate e approvate sono la causa principale della crisi e che la creazione della moneta unica a immagine del marco tedesco si è basata su ipotesi errate che rispondevano solamente agli interessi dei gruppi economici e finanziari delle economie più forti. Se le cose non cambiano, si assisterà a un ulteriore peggioramento della situazione economica, sociale e politica.</p>
    </intervention>
    <intervention id="4-417-000" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">La relazione è parte di un pacchetto di sei testi legislativi sulla governance economica e rivela le contraddizioni esistenti nell’Unione europea. In assenza di politiche dell’UE alternative fondate sulla solidarietà e sulla coesione economica e sociale, non è sufficiente individuare gli squilibri macroeconomici negli Stati membri per porvi rimedio. Non basta quindi dichiarare buone intenzioni in merito alla protezione dell’occupazione, dei diritti sociali e dei lavoratori se poi, queste ultime, non pongono fine al Patto di stabilità e crescita e al patto Euro Plus, sostituendoli con un autentico patto di progresso e sviluppo sociale, e si sceglie invece di imporre maggiori richieste e sanzioni più severe nei confronti delle persone e dei paesi che sono stati vittima delle politiche neoliberali.</p>
      <p sl="pt">Finché i leader europei non ammetteranno che le loro politiche rappresentano la causa principale di questa crisi persistente, si assisterà a un deterioramento della situazione economica, sociale e politica che porterà inevitabilmente ulteriori tensioni sociali e maggiori conflitti dalle conseguenze imprevedibili. Tale situazione persisterà finché i leader non riconosceranno che la creazione della moneta unica a immagine del marco tedesco si è fondata su ipotesi errate che rispondevano solamente agli interessi dei maggiori gruppi economici e finanziari e che questo rappresenta la causa fondamentale dell’inasprimento delle crisi.</p>
      <a text="(Testo abbreviato ai sensi dell’articolo 170 del regolamento)"/>
    </intervention>
    <intervention id="4-418-000" speaker_id="23868" name="Monika BEŇOVÁ" is_mep="True" mode="written" nationality="Slovakia" birth_date="15-08-1968" birth_place="Bratislava" m_state="SK">
      <p sl="sk">L’intenzione di correggere gli squilibri macroeconomici è di cruciale importanza per il futuro dell’area euro e per l’Unione europea. Il Parlamento intende migliorare la proposta della Commissione allo scopo di definire un quadro solido e coerente per il prossimo decennio, che garantisca la compatibilità fra la disciplina fiscale e gli obiettivi di crescita economica e occupazione nell'Unione e in tutti gli Stati membri; solo la realizzazione di tali condizioni garantirà stabilità e sostenibilità all’Unione e all’euro. Il rafforzamento della governance economica deve andare di pari passo con il consolidamento della legittimità democratica delle decisioni adottate, un obiettivo da conseguire tramite il più stretto e tempestivo coinvolgimento durante l'intero svolgimento delle procedure non solo dei soggetti interessati, ma soprattutto dei parlamenti nazionali e del Parlamento europeo. È giusto che il Patto di stabilità e crescita e il quadro completo dell'amministrazione degli affari economici appoggino la strategia dell'UE in materia di crescita e occupazione e la rispettino; è inoltre giusto che tale strategia miri ad accrescere la competitività di tutti gli Stati membri, nonché la stabilità sociale in tutte le regioni dell'UE. La prevenzione e la correzione degli squilibri macroeconomici sono un efficace strumento per affrontare delle debolezze che derivano, in particolare, dalle tendenze a medio e lungo termine, dalle crescenti differenze all’interno dell’Unione e dell’area euro, nonché dall’impatto esterno delle politiche dei singoli Stati membri. Occorre potenziare il quadro della governance economica e portare così alla crescita sostenibile ed equilibrata di tutta l’Unione.</p>
    </intervention>
    <intervention id="4-419-000" speaker_id="1431" name="Marietta GIANNAKOU" is_mep="True" mode="written" nationality="Greece" birth_date="05-06-1951" birth_place="Gerakion " p_group="Group of the European People's Party (Christian Democrats)" m_state="GR">
      <p sl="el">I deputati di Nea Dimokratia hanno oggi votato a favore delle sei proposte incluse nel nuovo pacchetto di governance economica. Le proposte del Parlamento europeo spianano la strada a condizioni di stabilità economica, permettendo nel contempo lo sviluppo di meccanismi innovativi quali le euroobbligazioni e le obbligazioni per i progetti europei.</p>
    </intervention>
    <intervention id="4-419-750" speaker_id="28123" name="Louis GRECH" is_mep="True" mode="written" nationality="Malta" birth_date="22-03-1947" birth_place="Hamrun" p_group="Group of the Progressive Alliance of Socialists and Democrats in the European Parliament" m_state="MT">
      <p sl="en">Ho votato a favore della relazione dell’onorevole Ferreira in quanto è l’unica che evidenzia con forza l’importanza cruciale del mantenimento di una prospettiva macroeconomica ampia che prenda in considerazione diversi livelli di produttività negli Stati membri, salvaguardando al contempo i diritti fondamentali e sociali grazie alla “clausola Monti”. D’altro canto, il pacchetto economico proposto da tutte le altre relazioni sostiene solo un'ulteriore attuazione di diffuse misure di austerità, le quali hanno avuto e continueranno ad avere effetti dannosi sulla crescita economica. Le politiche incentrate unicamente sulle misure di austerità e che incoraggiano esclusivamente nuovi tagli senza prevedere alcun piano di investimento, ostacolano la creazione di posti di lavoro. Per questa ragione esprimerò voto contrario alle altre relazioni e mi asterrò dalla votazione sulla relazione dell'onorevole Haglund. Dobbiamo trovare un modo alternativo per affrontare l’attuale crisi, che implichi l'attuazione di misure di austerità responsabili, insieme a un solido piano di investimenti, al fine di assicurare un sostegno alle parti più vulnerabili in questa crisi. Di certo occorrono cambiamenti quali un’ampia riforma strutturale e normativa del settore finanziario, ma qualsiasi miglioramento della situazione attuale può avvenire solamente attraverso la realizzazione di incentivi e di politiche di modernizzazione radicali e globali e investimenti mirati.</p>
    </intervention>
    <intervention id="4-419-875" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Accolgo con favore la relazione, in quanto questa procedura dovrebbe avviare un meccanismo di allerta per l’individuazione precoce degli squilibri macroeconomici emergenti e basarsi sull’uso di un quadro di controllo indicativo e trasparente, comprensivo di soglie indicative e accompagnato da un’analisi economica. Questa valutazione dovrebbe tenere conto, tra le altre cose, della convergenza nominale e reale all’interno e all’esterno dell’area euro. Se vengono individuati gravi squilibri macroeconomici, o anche squilibri che mettono a rischio il corretto funzionamento dell'Unione economica e monetaria, dovrebbe essere avviata una procedura per gli squilibri eccessivi, che può prevedere raccomandazioni allo Stato membro, il rafforzamento dei requisiti di sorveglianza e di monitoraggio e, per gli Stati membri la cui moneta è l'euro, la possibilità di intervenire (sanzioni) se lo Stato membro interessato omette ripetutamente di intraprendere un'azione correttiva. Credo che questo rappresenti un valido strumento per combattere gli squilibri macroeconomici.</p>
    </intervention>
    <intervention id="4-420-000" speaker_id="96857" name="Cătălin Sorin IVAN" is_mep="True" mode="written" nationality="Romania" birth_date="23-12-1978" birth_place="Galaţi" p_group="Group of the Progressive Alliance of Socialists and Democrats in the European Parliament" m_state="RO">
      <p sl="en">La risposta che occorre all’Europa è un patto di stabilità. Il pacchetto è di fondamentale importanza per il futuro dell’UE e dell’area euro in particolare. Appoggio questa relazione in quanto rappresenta la base di un dialogo economico strutturato. La prevenzione e la correzione degli squilibri macroeconomici costituiscono un potente strumento per affrontare le fragilità che derivano dalle tendenze strutturali a medio e a lungo termine e dalle crescenti divergenze all’interno dell’Unione. È necessario scegliere il momento opportuno per attuare i meccanismi correttivi.</p>
    </intervention>
    <intervention id="4-421-000" speaker_id="96823" name="Petru Constantin LUHAN" is_mep="True" mode="written" nationality="Romania" birth_date="19-03-1977" birth_place="Jud. Suceava" p_group="Group of the European People's Party (Christian Democrats)" m_state="RO">
      <p sl="ro">La proposta di regolamento del Parlamento europeo e del Consiglio sulla prevenzione e la correzione degli squilibri macroeconomici intende migliorare le proposte della Commissione al fine di realizzare un potente strumento che preveda il legame tra disciplina fiscale, crescita economica e occupazione nell’UE e offra un contributo fondamentale alla stabilità dell’Unione europea e dell’euro, allo scopo di evitare il ripetersi in futuro di crisi finanziarie come quella attuale. Il regolamento vuole essere uno strumento standard per la prevenzione degli squilibri macroeconomici che possono emergere da disparità economiche tra gli Stati membri e da singole politiche attuate a livello nazionale.</p>
      <p sl="ro">La relazione è stata elaborata sulla base dell’esperienza acquisita all’interno dell’UE sul funzionamento dell’unione economica e monetaria, dalla quale emerge la necessità di un quadro potenziato sulla governance economica, come proposto nella relazione.</p>
    </intervention>
    <intervention id="4-421-500" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ho votato a favore della relazione in quanto migliora il testo originale della Commissione. In particolare, accolgo con favore le disposizioni volte a sostenere i diritti dei lavoratori e l’importanza di una valutazione globale sui risultati economici, specialmente in relazione all’occupazione.</p>
    </intervention>
    <intervention id="4-422-000" speaker_id="2173" name="Arlene McCARTHY" is_mep="True" mode="written" nationality="United Kingdom" birth_date="10-10-1960" birth_place="Belfast " p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">I deputati laburisti al Parlamento europeo sono sostanzialmente contrari all’attuale orientamento del pacchetto sulla governance economica incentrato unicamente sull’austerità. Un migliore coordinamento in materia di politica economica e fiscale, in particolare nell’area euro, sarebbe utile per una crescita economica europea a lungo termine, ma solo se si basa sulle giuste norme. Il testo discusso dalle maggioranze di destra in seno al Parlamento, al Consiglio e alla Commissione riserva troppa attenzione alle severe riduzioni dei disavanzi nel breve periodo, rispetto alla crescita a lungo termine. Tali norme verrebbero imposte in tutta l’Unione europea, a discapito della flessibilità dei governi nazionali di rispondere con diverse politiche in futuro. La crescita a lungo termine mantiene il debito in calo rispetto al PIL ed è fondamentale nell’offrire occupazione e benessere economico e nel finanziare servizi pubblici di elevata qualità. Per assicurare che il pacchetto sostenga la crescita economica, occorre proteggere la spesa per gli investimenti. Gli investimenti destinati alla ricerca scientifica, alle infrastrutture essenziali e alla nuova economia verde sono di cruciale importanza per una crescita a lungo termine e non dovrebbero mai essere ridotti per soddisfare gli obiettivi a breve termine dell’UE. Una loro riduzione in tempo di recessione aggraverebbe inoltre il rallentamento economico. I deputati laburisti al Parlamento europeo appoggiano i miglioramenti legati alla proposta della Commissione concernente gli squilibri macroeconomici e contenuti nella relazione dell’onorevole Ferreira, i quali difendono i diritti dei lavoratori e l’importanza di una valutazione globale dei risultati economici, inclusa l’occupazione.</p>
    </intervention>
    <intervention id="4-423-000" speaker_id="96742" name="Jean-Luc MÉLENCHON" is_mep="True" mode="written" nationality="France" birth_date="19-08-1951" birth_place="Tanger" p_group="Confederal Group of the European United Left - Nordic Green Left" m_state="FR">
      <p sl="fr">La Commissione avrà d’ora innanzi la possibilità di esprimere valutazioni positive e negative a proprio piacimento e introdurrà gli indicatori che le consentiranno di valutare gli Stati membri. Saranno previste sanzioni per gli Stati membri che non rispettano le “raccomandazioni”, che saranno dunque imposte; la Commissione potrà attuarle in maniera semiautomatica grazie a un voto a maggioranza qualificata inversa. La Commissione prenderà decisioni persino in merito all’applicazione di sanzioni. Ritengo che questo sia un vero e proprio capolavoro di autoritarismo e ho quindi votato contro a questa aberrazione democratica che condanno.</p>
    </intervention>
    <intervention id="4-424-000" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Gli obiettivi individuati in termini di crescita economica, occupazione e competitività non possono essere raggiunti attraverso le misure pianificate in quanto si sta soffocando lo sviluppo economico degli Stati membri. Un quadro per il controllo della politica economica può forse essere attuato dai singoli Stati membri, ma non dall’Unione europea nel suo insieme poiché la forza delle diverse economie nazionali varia sensibilmente. Per questo motivo l’area euro dovrebbe cessare di esistere il prima possibile. Gli Stati forti si dovrebbero unire per formare una nuova unione monetaria, mentre gli altri dovrebbero ritornare alle rispettive monete. Nella situazione attuale, l’invito alla sorveglianza delle politiche economiche nazionali significherebbe un intervento dello Stato di carattere socialista, ovvero qualcosa che ha fallito in passato e che rappresenta una delle cause delle attuali difficoltà finanziarie nell’area euro. Queste misure presentano una scarsa legittimazione democratica e per questo motivo ho votato contro la relazione.</p>
    </intervention>
    <intervention id="4-424-500" speaker_id="96981" name="Franz OBERMAYR" is_mep="True" mode="written" nationality="Austria" birth_date="25-05-1952" p_group="Non" m_state="AT">
      <p sl="de">Le proposte della Commissione mirano principalmente a inasprire i regolamenti del Patto di stabilità e crescita. Allo stesso tempo, stiamo creando in continuazione meccanismi di supporto per la “pecora nera del bilancio”, andando nuovamente a toccare il denaro dei contribuenti. È ora di concentrarsi su economie nazionali stabili e sovrane e di ridurre i debiti nazionali dei singoli Stati. È oltraggioso che alcuni paesi laboriosi siano continuamente costretti a pagare per gli errori altrui. Non occorrono procedure burocratiche, quanto piuttosto soluzioni democratiche al fine di assicurare un effettivo e fondamentale coordinamento della politica economica a livello di Unione che porti vantaggi a tutti i cittadini europei.</p>
    </intervention>
    <intervention id="4-424-750" speaker_id="96694" name="Rolandas PAKSAS" is_mep="True" mode="written" nationality="Lithuania" birth_date="10-06-1956" birth_place="Telšiai" p_group="Europe of Freedom and Direct Democracy Group" m_state="LT">
      <p sl="lt">È di fondamentale importanza stabilire un meccanismo completo e che funzioni in maniera efficace finalizzato alla prevenzione e alla correzione degli squilibri macroeconomici, in grado di anticipare e affrontare tempestivamente il rischio di simili squilibri. È inoltre essenziale che si basi sull’utilizzo di un quadro di controllo indicativo e trasparente. La Commissione, di concerto con il Consiglio e il Parlamento europeo, deve definire il quadro di controllo e gli indicatori macroeconomici e macrofinanziari destinati agli Stati membri. Ritengo che, in base a specifiche circostanze economiche, il quadro di controllo degli indicatori e le soglie di allerta debbano essere simmetrici e differenziati per gli Stati membri che appartengono o meno all’area euro. Il Consiglio dovrebbe inoltre presentare regolarmente relazioni sulle misure adottate che hanno portato alla sospensione della procedura per gli squilibri eccessivi in un determinato Stato membro. Condivido la proposta di conferire alla Commissione il diritto di effettuare missioni di sorveglianza rafforzate, d’intesa con la Banca centrale europea (BCE), le parti sociali e le altre parti interessate a livello nazionale. Il rischio di squilibri deve essere valutato in maniera costante per evitarne l’insorgere e si devono assicurare agli Stati membri raccomandazioni tempestive al fine di evitare eventuali interferenze con il funzionamento dell’unione economica e monetaria.</p>
    </intervention>
    <intervention id="4-425-000" speaker_id="28279" name="Justas Vincas PALECKIS" is_mep="True" mode="written" nationality="Lithuania" birth_date="01-01-1942" birth_place="Samara " p_group="Group of the Progressive Alliance of Socialists and Democrats in the European Parliament" m_state="LT">
      <p sl="en">Ho votato a favore della relazione sugli squilibri macroeconomici in quanto affronta nel dettaglio l’attuale questione del debito in alcuni Stati membri e, soprattutto, offre un metodo innovativo per risolvere un problema di tale gravità, con conseguenze sia sul breve sia sul lungo termine. Credo che l’Europa necessiti di investimenti innovativi per aiutare la crescita economica e la creazione di posti di lavoro. A questo scopo, la semplice riduzione dei bilanci non può fare altro che minare l’intero sistema politico ed economico sul lungo periodo. In quanto deputato socialdemocratico che crede nell’importanza dei diritti sociali e del benessere della società sul lungo periodo, appoggio la proposta per la profondità e la completezza con le quali affronta simili questioni.</p>
    </intervention>
    <intervention id="4-425-500" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">Gentile Presidente, onorevoli colleghi, ho votato a favore della relazione della collega Ferreira in quanto ritengo che un meccanismo di sorveglianza coordinato a livello europeo per l’identificazione e la prevenzione degli squilibri macroeconomici sia importante, e che lo sia anche una procedura di correzione degli squilibri eccessivi. Il sistema di identificazione, definito “meccanismo di allerta” si avvale sia di uno scoreboard di indicatori quantitativi, sia di valutazioni qualitative. Ritengo che questo scoreboard sia importante per avere una valutazione generale e complessiva e in ragione di ciò ritengo debba essere uno strumento flessibile e duttile in modo da poter essere modificato e adattato alle diverse esigenze e situazioni, garantendo chiaramente un quadro di certezza giuridica. Mi auguro che il Parlamento trovi un accordo finale e approvi, al più presto, l'intero pacchetto di governance , per dare un segnale forte e unitario ai cittadini e ai mercati e arrestare la speculazione.</p>
    </intervention>
    <intervention id="4-425-750" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Il 29 settembre 2010, la Commissione ha presentato un pacchetto legislativo volto a rafforzare la governance economica nell’Unione europea e nell’area euro. Il pacchetto si compone di sei proposte: quattro di esse riguardano questioni fiscali, compresa una riforma del Patto di stabilità e crescita (PSC), mentre due nuovi regolamenti mirano a individuare e ad affrontare gli squilibri macroeconomici emergenti all’interno dell’UE e della zona euro. Questo progetto di parere presentato dalla Commissione riguarda la proposta di regolamento del Consiglio che modifica il regolamento (CE) n. 1466/97 per il rafforzamento della sorveglianza delle posizioni di bilancio, nonché della sorveglianza e del coordinamento delle politiche economiche. È opinione generale che il PSC abbia fallito, sia in termini preventivi sia correttivi, e deve essere riformato.</p>
      <p sl="pt">Appoggio gli emendamenti alla proposta inizialmente presentata dalla Commissione, appoggiati anche da un’ampia maggioranza al Parlamento europeo. Ritengo di fondamentale importanza considerare l’esperienza acquisita durante gli anni del vecchio PSC, senza dimenticare che la governance economica è diventata più democratica grazie alla partecipazione del Parlamento europeo durante l’intero processo di sorveglianza. Ho pertanto votato a favore della relazione.</p>
    </intervention>
    <intervention id="4-426-000" speaker_id="36392" name="Aldo PATRICIELLO" is_mep="True" mode="written" nationality="Italy" birth_date="27-09-1957" birth_place="Venafro" m_state="IT">
      <p sl="it">Care colleghe e cari colleghi, L'esperienza acquisita durante il primo decennio di funzionamento dell'Unione economica e monetaria evidenzia la chiara esigenza di un miglioramento del quadro di governance economica. Le proposte legislative adottate dalla Commissione sulla governance del settembre 2010, dovranno essere esaminate attentamente e migliorate dal Parlamento, in considerazione del loro ruolo fondamentale per il futuro dell'UE e in particolare nell'area euro. Il rafforzamento della governance economica deve andare di pari passo con il rafforzamento della legittimità democratica delle decisioni adottate, questo perché la governance economica non può essere dissociata dalla regolamentazione e dalla sorveglianza dei mercati finanziari. Dal Trattato di Lisbona il Consiglio infatti necessita dell'accordo del Parlamento per raggiungere un consenso finale, questa risulta essere la prima volta che il Parlamento agisce in codecisione con il Consiglio in materia di sviluppi macroeconomici e disciplina fiscale dell'Unione. Affinché il Parlamento migliori le proposte della Commissione per la creazione di un quadro solido e coerente per i prossimi decenni che garantisca la compatibilità fra la disciplina fiscale e la crescita economica, esprimo il mio voto favorevole per un’ampia riforma del quadro di governance sulla base del metodo comunitario.</p>
    </intervention>
    <intervention id="4-426-500" speaker_id="28406" name="Miguel PORTAS" is_mep="True" mode="written" nationality="Portugal" birth_date="01-05-1958" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">Questa è la sola relazione che si oppone alla tendenza dominante di un pacchetto integrale sulla governance economica. Mi sono astenuto dal voto per sottolineare questo aspetto e riconoscerne il valore. La relazione dell’onorevole Ferreira si occupa della prevenzione di gravi squilibri macroeconomici; nella relazione il debito e il disavanzo non sono più importanti delle eccedenze e dei disavanzi commerciali, dell’occupazione e della disoccupazione, o di qualsiasi sfida qualitativa che potrebbe assicurare una strategia di crescita sostenibile. È ragionevole mantenere questo coordinamento esteso, basato su un quadro di controllo costituito da vari indicatori e in grado di individuare gli squilibri in fase iniziale. Il fatto che si tratti della versione povera di una forma di coordinamento nella quale l’inizio e la fine restano ancora il disavanzo e il debito mi ha tuttavia impedito di votare a favore della relazione.</p>
    </intervention>
    <intervention id="4-426-750" speaker_id="107386" name="Phil PRENDERGAST" is_mep="True" mode="written" nationality="Ireland" birth_date="20-09-1959" birth_place="Kilkenny" p_group="Group of the Progressive Alliance of Socialists and Democrats in the European Parliament" m_state="IE">
      <p sl="en">L’attuale crisi economica che l’Europa sta affrontando richiede un nuovo approccio. La crisi ha carattere politico ed economico e più volte si è constatato che l’Europa è più forte quando agisce in maniera unita; una risposta unica alla crisi rappresenta pertanto la soluzione migliore. Al riguardo, persino l’approccio dell’Unione europea è innovativo poiché, per la prima volta, il Parlamento interviene in codecisione con il Consiglio in materia di sviluppi macroeconomici e il Consiglio necessita dell’accordo del Parlamento per raggiungere un consenso finale. Questa relazione presenta un’ampia serie di compromessi tra tutte le posizioni sulla questione. È di cruciale importanza mandare un segnale forte ai mercati e ai cittadini sia in merito all’intenzione dell’UE di sconfiggere la crisi finanziaria, sia sulla sua capacità di risolvere le divergenze e affrontare questioni decisive. Accolgo con favore l’approccio adottato per contrastare le frodi o l’indisponibilità a reagire in base alle raccomandazioni concordate senza accettabile giustificazione. È importante che simili sanzioni esistano, ma è altrettanto importante che non vengano puniti gli Stati incapaci di raggiungere gli obiettivi proposti. Ho pertanto votato a favore della relazione.</p>
    </intervention>
    <intervention id="4-427-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="es">Ho votato a favore della relazione in quanto mira a includere meccanismi di prevenzione e correzione per gli Stati membri che si troveranno a affrontare squilibri fiscali. L’aspetto della prevenzione comprende meccanismi quali un esame annuale sugli squilibri fiscali, sistemi di allerta precoce da parte della Commissione europea e raccomandazioni preventive per affrontare gli squilibri minori. In qualità di misura correttiva, sarà introdotta una procedura per far fronte agli squilibri eccessivi e viene richiesto agli Stati membri di presentare piani d’azione specifici. Ho votato a favore della relazione principalmente poiché include gli squilibri economici nel Patto di stabilità e crescita, nella strategia Europa 2020 e nel semestre europeo. L’economia reale è integrata nelle procedure di controllo e coordinamento economico. La relazione prevede inoltre una serie di indicatori per stabilire gli squilibri economici nonché, al fine di garantire la coerenza, raccomandazioni e indicatori quali, ad esempio, investimenti in materia di ricerca, sviluppo e nel settore dell’energia.</p>
    </intervention>
    <intervention id="4-428-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Ritengo che il pacchetto di interventi contenuti nella proposta di regolamento del Parlamento e del Consiglio possano essere efficaci nella prevenzione degli squilibri macroeconomici soprattutto per quanto riguarda l'area euro. Il Parlamento intende inoltre migliorare le proposte della Commissione per creare un quadro normativo solido e coerente, in grado di garantire nei prossimi decenni crescita economica ed occupazionale. In un momento particolarmente difficile per l'UE, risulta fondamentale reagire modificando, completando e correggendo l'attuale modello di crescita sostenibile, rafforzando la governance economica di pari passo con la legittimità democratica delle decisioni adottate.</p>
    </intervention>
    <intervention id="4-429-000" speaker_id="96920" name="Kay SWINBURNE" is_mep="True" mode="written" nationality="United Kingdom" birth_date="08-06-1967" p_group="European Conservatives and Reformists Group" m_state="GB">
      <p sl="en">Il gruppo dei Conservatori e Riformisti europei si è sempre adoperato in modo costruttivo per assicurare che l’area euro possa elaborare una soluzione duratura in risposta alla crisi del debito sovrano. I difetti del Patto di stabilità e crescita, a livello sostanziale e d’applicazione, sono ormai da tempo evidenti; è quindi giusto che impegnarsi per garantire un accordo duraturo ed efficace. Abbiamo dato il nostro contributo per tutto il processo di comitato e di trilogo al fine di assicurare che il risultato prescelto dal Parlamento sia realistico, praticabile e duraturo. Vorremmo tuttavia esprimere il nostro rammarico per il fatto che la soluzione proposta dalla Commissione e appoggiata dal Parlamento non riguarda solo l’area euro, ma anche quei paesi la cui moneta non è l’euro. Da qualunque punto di vista si consideri la cosa, il pacchetto per il quale siamo stati chiamati a votare aumenta il potere dell’Unione europea a discapito degli Stati membri. Tale pacchetto comprende concetti innovativi, quali il voto a maggioranza qualificata inversa e le sanzioni per gli Stati membri, assicurando che i bilanci nazionali non siano più una questione trattata solamente dai parlamenti nazionali. Benché a favore degli obiettivi a lungo termine, non possiamo sostenerne i mezzi e per questo abbiamo espresso voto contrario a queste relazioni che non si limitano all’area euro.</p>
    </intervention>
    <intervention id="4-429-500" speaker_id="96974" name="Nuno TEIXEIRA" is_mep="True" mode="written" nationality="Portugal" birth_date="13-01-1973" birth_place="Funchal" p_group="Group of the European People's Party (Christian Democrats)" m_state="PT">
      <p sl="pt">La stabilità dell’area euro in particolare e dell’Europa nel suo insieme richiede la ristrutturazione degli strumenti di prevenzione e sorveglianza al fine di correggere gli squilibri macroeconomici. Il consolidamento finanziario è essenziale per la correzione degli errori del passato e per realizzare di una crescita sostenuta delle economie europee che non sia appoggiata dal debito pubblico e sovrano, quanto dalla promozione dell’occupazione e della competitività. La presente relazione si concentra sul quadro di controllo degli indicatori statistici macroeconomici e strutturali che consentono raffronti tra Stati membri, riflettendo le tendenze strutturali e a breve, medio e lungo termine.</p>
      <p sl="pt">L’inclusione di nuovi indicatori e la creazione di soglie indicative massime e minime, eventualmente simmetriche, che servano livelli di allerta, eviterà che la Commissione e il Fondo monetario internazionale debbano farsi carico degli attuali salvataggi finanziari. Questo nuovo sistema intelligente e simmetrico porterà a una sorveglianza più rigorosa, a valutazioni più accurate da parte della Commissione, del Parlamento europeo, del Consiglio e della Banca centrale europea, nonché all’elaborazione di raccomandazioni in materia di riforme aggiuntive e piani correttivi. In un momento critico per il progetto europeo, giudico essenziale il coinvolgimento di tutte le autorità europee e nazionali, al fine di adottare rapidamente le misure necessarie.</p>
    </intervention>
    <intervention id="4-430-250" speaker_id="96862" name="Sophie AUCONIE" is_mep="True" mode="written" nationality="France" birth_date="19-08-1963" birth_place="Dugny" p_group="Group of the European People's Party (Christian Democrats)" m_state="FR">
      <p sl="fr">Gli ultimi eventi dimostrano che il Patto europeo di stabilità e crescita non è realmente efficace e non ha evitato che diversi Stati membri andassero incontro a gravi difficoltà nella bilancia dei pagamenti e nel rimborso del debito pubblico. Oltre agli aiuti offerti dall’Unione europea a questi paesi, le istituzioni si apprestano a rafforzare il Patto di stabilità e crescita per evitare il ripetersi di crisi simili in futuro. È questo l’oggetto del cosiddetto pacchetto di governance economica cui appartiene la relazione dell’onorevole Feio in merito all’attuazione della procedura per i disavanzi eccessivi. Nel dettaglio, sono favorevole alla definizione della riduzione del debito a un tasso medio calcolato su tre anni, piuttosto che a un tasso fisso annuale, per tre anni. Ho sostenuto questa relazione, così come appoggio il pacchetto di governance economica nel suo complesso.</p>
    </intervention>
    <intervention id="4-430-500" speaker_id="5956" name="Regina BASTOS" is_mep="True" mode="written" nationality="Portugal" birth_date="04-11-1960" birth_place="Veiros-Estarreja" p_group="Group of the European People's Party (Christian Democrats)" m_state="PT">
      <p sl="pt">La crisi economica e finanziaria ha rivelato e consolidato la necessità di coordinare e di controllare in modo più rigoroso le politiche economiche nell’ambito dell’unione economica e monetaria. Le recenti esperienze hanno anche evidenziato i fallimenti e i limiti dell’attuale sistema di coordinamento e delle procedure di sorveglianza in essere. La crisi ha comportato una drastica inversione delle condizioni economiche e finanziarie favorevoli che hanno caratterizzato il settore fino al 2007 e la maggior parte degli Stati membri si trova a dover consolidare i conti pubblici e a ridurre il debito pubblico. La riduzione del livello del debito è di notevole rilevanza per la maggior parte dei paesi in quanto, determinando un incremento delle tasse e dei premi di rischio, il debito esercita effetti negativi sugli incentivi economici e sulla crescita. Questa relazione sostiene che la Commissione e il Consiglio dovrebbero procedere a una valutazione globale equilibrata che tenga conto di tutti i fattori significativi, riguardo alla loro incidenza, in qualità di fattori aggravanti o attenuanti, sulla valutazione dell’osservanza dei criteri del disavanzo e/o del debito. Il Consiglio chiede che lo Stato membro realizzi ogni anno obiettivi di bilancio che siano coerenti con un miglioramento annuo minimo pari ad almeno lo 0,5 per cento del prodotto interno lordo. Per questi motivi, ho votato a favore di questa relazione.</p>
    </intervention>
    <intervention id="4-431-000" speaker_id="97198" name="Mara BIZZOTTO" is_mep="True" mode="written" nationality="Italy" birth_date="03-06-1972" birth_place="Bassano del Grappa " m_state="IT">
      <p sl="it">Ho scelto di astenermi dal voto su questa relazione sulla proposta di regolamento del Consiglio che modifica il regolamento (CE) n. 1467/97 per l'accelerazione e il chiarimento delle modalità di attuazione della procedura per i disavanzi eccessivi. Nonostante sia necessario rivedere il rapporto che le economie dei singoli Stati membri intessono tra di loro, e tra loro stesse e l´Unione, specialmente alla luce di quanto avvenuto in Grecia e alla luce del fatto che diversi altri Stati membri mostrano sintomi di una imminente crisi finanziaria di scala non inferiore a quella greca, allo stesso tempo tale revisione non puó avvenire con le modalitá presentate dalla presente relazione. Quest´ultima intende sanare la vulnerabilitá delle economie nazionali tramite un potenziamento, che io considero eccessivo, dell´autoritá della Ue sugli Stati membri stessi, sacrificando quindi la libertá e le competenze di questi ultimi in materia finanziaria. Non posso quindi esprimermi favorevolmente nei confronti della presente relazione.</p>
    </intervention>
    <intervention id="4-432-000" speaker_id="96733" name="Antonio CANCIAN" is_mep="True" mode="written" nationality="Italy" birth_date="02-07-1951" birth_place="Mareno di Piave " p_group="Group of the European People's Party (Christian Democrats)" m_state="IT">
      <p sl="it">La relazione Feio fa parte del pacchetto legislativo di riforma della governance economica, sei relazioni che sono il risultato di una negoziazione durata mesi. Dal Parlamento è uscito un messaggio chiaro rivolto a tutti, in particolar modo al Consiglio. Auspico pertanto che questo pacchetto trovi approvazione definitiva prima della pausa estiva e soprattutto applicazione al più presto, per far sì che l'Unione Europea non si trovi impreparata, così come in passato, nel rispondere alle sfide alla sua stabilità. In particolare, ho votato in favore alla relazione Feio perché ritengo che sottolinei in modo puntuale il ruolo essenziale che il Parlamento europeo deve giocare nella prevenzione delle future crisi economiche. Nel documento, si ribadisce la centralità del dialogo che il Parlamento dovrà instaurare con i rappresentanti dei parlamenti nazionali al fine di garantire il processo democratico quando si affrontano questioni relative alla stabilità economica dell'Unione europea. Inoltre, la relazione propone un periodo di tre anni per l'adeguamento dell'ammontare del debito, che ritengo essere ragionevole e rispettabile.</p>
    </intervention>
    <intervention id="4-432-500" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">Ho votato a favore della relazione poiché concordo sul fatto che, qualora ecceda il valore di riferimento, si consideri che il rapporto tra il debito pubblico e il prodotto interno lordo si stia riducendo in misura sufficiente e si avvicini al valore di riferimento a un ritmo adeguato, ai sensi dell’articolo 126, paragrafo 2, lettera b) del trattato sul funzionamento dell’Unione europea (TFUE), se il differenziale rispetto a tale si è ridotto negli ultimi tre anni ad un ritmo medio di un ventesimo all’anno, quale termine di riferimento, a seguito di una valutazione effettuata su un periodo di tre anni.</p>
    </intervention>
    <intervention id="4-432-750" speaker_id="1892" name="Carlos COELHO" is_mep="True" mode="written" nationality="Portugal" birth_date="20-05-1960" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">L’attuale crisi economica, finanziaria e sociale ha dimostrato che il modello di governance economica in vigore nell’Unione europea non è stato proficuo: gli strumenti di sorveglianza si sono dimostrati molto deboli e non sono state rispettate le norme del Patto di stabilità e crescita. Sostengo, pertanto, il pacchetto di misure in materia di governance economica presentato dalla Commissione. Ho votato a favore dell’eccellente relazione presentata dall’onorevole Feio sull’accelerazione e il chiarimento delle modalità di attuazione della procedura per i disavanzi eccessivi. Accolgo con favore l’invito ad accelerare il processo di pubblicazione delle raccomandazioni della Commissione europea. Concordo con la proposta relativa alle funzioni del Parlamento europeo, affinché esso abbia il diritto di invitare i rappresentati degli Stati membri e mi rammarica che il Consiglio non l’abbia accolta. Sono lieto che la Commissione abbia l’opportunità di condurre ispezioni di sorveglianza supplementari, nel corso delle quali anche la Banca centrale europea avrà un ruolo.</p>
    </intervention>
    <intervention id="4-433-000" speaker_id="96856" name="George Sabin CUTAȘ" is_mep="True" mode="written" nationality="Romania" birth_date="23-02-1968" birth_place="Bacău" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Ho deciso di esprimere voto contrario su quattro delle sei proposte incluse nel pacchetto di governance economica, poiché ritengo che contengano misure di austerità che renderebbero l’economia europea ancora più fragile. Per ripristinare la crescita economica, è necessario un modello alternativo rispetto a quello proposto nel pacchetto, basato su investimenti strategici e sulla creazione di nuovi posti di lavoro.</p>
    </intervention>
    <intervention id="4-434-000" speaker_id="photo_generic" name="Göran Färm, Anna Hedh, Marita Ulvskog e Åsa Westlund" is_mep="True" mode="written">
      <p sl="sv">In qualità di democratici sociali svedesi, consideriamo l’ampio pacchetto di riforme per una governance economica più solida nell’Unione europea uno strumento importante per mettere ordine nell’economia del continente. Un Patto di stabilità e crescita più severo, criteri rafforzati per la trasparenza, una disciplina di bilancio a livello nazionale e un nuovo sistema che eviti gli squilibri economici sono tutti elementi chiave dell’opera di stabilizzazione delle finanze pubbliche e del mercato finanziario.</p>
      <p sl="sv">La decisione di votare contro cinque delle sei relazioni di oggi non significa che siamo contrari a regolamenti più stringenti; al contrario, crediamo si debba applicare prontamente regolamenti più rigidi. L’obiettivo della nostra strategia di voto è inviare un segnale chiaro: alcune disposizioni del pacchetto che introducono misure di austerità troppo estese andrebbero sostituite con un approccio più equilibrato nei cicli negoziali finali. Una normativa che non offre un margine adeguato per investimenti di lungo respiro e per una solida crescita non può essere sostenibile sul lungo termine.</p>
    </intervention>
    <intervention id="4-434-500" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Bisogna rinvigorire le norme relative all’osservanza e all’attuazione della disciplina di bilancio, in particolare attribuendo un ruolo centrale al livello e all’andamento del debito e alla sostenibilità generale. Concordo, pertanto, con una valutazione della sostenibilità delle finanze pubbliche che includa il livello, il profilo (inclusa la maturity) e la dinamica del debito del debito. In tale contesto, non si può omettere il debito privato, nella misura in cui può rappresentare potenziali passività implicite per le amministrazioni pubbliche. Il quadro di controllo del debito pubblico e privato dovrebbe sostenere la crescita a lungo termine, tenendo in debita considerazione il ruolo anticiclico della politica di bilancio, oltre a migliorare i presupposti per gli investimenti e sviluppare il mercato interno, essenziale per il corretto funzionamento e il rafforzamento dell’unione economica e monetaria. È capitale creare un fondo monetario europeo, gestito secondo le norme dell’Unione e finanziato in particolare con i proventi delle ammende, al fine di salvaguardare la stabilità finanziaria della’area euro nel suo complesso.</p>
    </intervention>
    <intervention id="4-435-000" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Questa relazione fa parte del pacchetto legislativo sulla governance economica ed è uno dei suoi elementi centrali, in quanto concerne il regolamento per l’accelerazione e il chiarimento delle modalità di attuazione della procedura per i disavanzi eccessivi.</p>
      <p sl="pt">Partendo dalla premessa che l’area euro sta attraversando un periodo di crisi e che si rende necessaria una soluzione globale e integrata alla crisi del debito dei paesi dell’euro, e alla luce del fallimento dell’approccio frammentato adottato sinora, la relazione si conclude prospettando le medesime politiche e i medesimi criteri monetaristi e neoliberali che hanno portato alla crisi. La relazione convalida e stringe un vero e proprio cappio attorno al collo degli Stati membri, senza intaccare le cause dei problemi e senza proporre politiche alternative che prendano in considerazione i diversi livelli di sviluppo delle economie.</p>
      <p sl="pt">In questa veste, anziché proporre un patto per il progresso e lo sviluppo sociale, fondato sulla solidarietà e su autentiche politiche di coesione economica e sociale, come noi sostenevamo, chiede un approfondimento del Patto di stabilità e crescita e, adesso, del patto Euro Plus. Aumenta e rafforza l’applicazione di sanzioni e il pagamento di ammende per gli Stati membri che non ottemperino alle disposizioni di legge. È un’interferenza inaccettabile che assoggetta gli Stati membri a questa procedura per il disavanzo eccessivo, in una posizione di una vera sudditanza coloniale nei confronti dei poteri europei.</p>
    </intervention>
    <intervention id="4-436-000" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Questa relazione è riguarda una delle normative fondamentali del pacchetto sulla governance economica: il regolamento per l’accelerazione e il chiarimento delle modalità di attuazione della procedura per i disavanzi eccessivi.</p>
      <p sl="pt">Partendo dalla premessa che l’area euro sta attraversando un periodo di crisi e che si rende necessaria una soluzione globale e integrata alla crisi del debito dei paesi dell’euro, e alla luce del fallimento dell’approccio frammentato adottato sinora, la relazione si conclude prospettando le medesime politiche e i medesimi criteri monetaristi e neoliberali che hanno portato alla crisi, stringendo un vero e proprio cappio attorno al collo degli Stati membri, senza intaccare le cause dei problemi e senza proporre politiche alternative che prendano in considerazione i diversi livelli di sviluppo delle economie. In questa veste, anziché proporre un patto per il progresso e per lo sviluppo sociale, fondato sulla solidarietà e su autentiche politiche di coesione economica e sociale, chiede un approfondimento del Patto di stabilità e crescita e del patto Euro Plus. Aumenta e rafforza l’applicazione di sanzioni e il pagamento di ammende per gli Stati membri che non ottemperino alle imposizioni.</p>
      <p sl="pt">È un’interferenza inaccettabile che assoggetta gli Stati membri a questa procedura per il disavanzo eccessivo in una posizione di una vera sudditanza coloniale nei confronti dei poteri europei.</p>
      <p sl="pt">Per questi motivi, esprimo voto contrario.</p>
    </intervention>
    <intervention id="4-437-000" speaker_id="23868" name="Monika BEŇOVÁ" is_mep="True" mode="written" nationality="Slovakia" birth_date="15-08-1968" birth_place="Bratislava" m_state="SK">
      <p sl="it">La crisi economica e finanziaria globale ha svelato e acuito la necessità di un coordinamento più efficiente e di una migliore governance economica in seno all’unione economica e monetaria. Gli attuali strumenti e le procedure di coordinamento e di sorveglianza vigenti hanno permesso all’Unione europea di superare una crisi che nessuno Stato membro avrebbe potuto affrontare autonomamente. Le istituzioni europee e gli Stati membri stanno lottando insieme per risollevarsi dalla crisi. Questa esperienza ha rivelato anche i limiti e le debolezze dell’attuale sistema di coordinamento e dei processi di sorveglianza in essere. È essenziale rafforzare il sistema dell’unione economica e monetaria con l’obiettivo di garantire la stabilità macroeconomica e la sostenibilità delle finanze pubbliche, condizioni imprescindibili per la sostenibilità e la crescita dell’occupazione. Gli elementi individuali del coordinamento nella politica monetaria, tra cui la sorveglianza e le riforme strutturali, devono essere integrati nel nuovo ciclo di sorveglianza, il cosiddetto semestre europeo, che riunirà nel quadro del Patto le procedure esistenti e gli indirizzi di massima per le politiche economiche, garantendo la presentazione simultanea dei programmi di stabilizzazione e di convergenza e dei programmi nazionali di riforma.</p>
    </intervention>
    <intervention id="4-438-000" speaker_id="1431" name="Marietta GIANNAKOU" is_mep="True" mode="written" nationality="Greece" birth_date="05-06-1951" birth_place="Gerakion " p_group="Group of the European People's Party (Christian Democrats)" m_state="GR">
      <p sl="el">I deputati di Nea Dimokratia hanno votato oggi a favore delle sei proposte incluse nel nuovo pacchetto di governance economica. Le proposte del Parlamento europeo spianano la strada a condizioni di stabilità economica, permettendo nel contempo lo sviluppo di meccanismi di intervento innovativi, quali le euroobbligazioni e le obbligazioni per i progetti europei.</p>
    </intervention>
    <intervention id="4-439-000" speaker_id="2247" name="Mathieu GROSCH" is_mep="True" mode="written" nationality="Belgium" birth_date="14-09-1950" birth_place="Eupen" p_group="Group of the European People's Party (Christian Democrats)" m_state="BE">
      <p sl="de">Se vogliamo imparare una lezione dagli errori della crisi economica e finanziaria e combattere l’attuale crisi del debito in alcuni Stati membri, sono essenziali un maggior coordinamento e un controllo più rigoroso della politica economica negli Stati membri. Questa relazione offre alcune risposte in relazione alle modalità di predisposizione di questi processi di coordinamento e di controllo.</p>
      <p sl="de">La discussione in merito agli enormi disavanzi di alcuni Stati merita particolare attenzione soprattutto in Belgio, soprattutto in questo periodo di transizione in cui il paese non ha un governo. Questo momento di passaggio è molto problematico in Belgio, a causa delle ripercussioni sull’economia, sulla politica sociale e sulla finanza e certamente non aiuta a migliorare la situazione.</p>
      <p sl="de">Se un paese come il Belgio vuole avere la certezza che, in futuro, l’Europa non prenda decisioni in suo nome, è giunto il momento di chiedere ai fautori della politica federale di riconoscere le proprie responsabilità davanti ai cittadini, anziché intervenire con la Commissione per la conservazione dell’indice o per il mantenimento della politica sociale in Belgio.</p>
    </intervention>
    <intervention id="4-439-250" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Accolgo con favore la relazione, poiché questo regolamento introduce disposizioni sull’accelerazione e il chiarimento delle modalità di attuazione della procedura per i disavanzi eccessivi. L’obiettivo della procedura è evitare disavanzi pubblici eccessivi e correggerli tempestivamente, qualora emergano; la conformità alla disciplina di bilancio viene esaminata sulla base di criteri relativi al disavanzo e al debito pubblico. Si devono rafforzare le norme relative all’osservanza e all’attuazione della disciplina di bilancio, in particolare attribuendo un ruolo centrale al livello e all’andamento del debito e alla sostenibilità complessiva. Sarebbe opportuno rafforzare il rispetto di queste norme, unitamente ai sistemi per l’attuazione. Bisogna altresì consolidare la governance economica coinvolgendo anche il Parlamento europeo e i parlamenti nazionali in modo più attivo e tempestivo.</p>
    </intervention>
    <intervention id="4-439-500" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ho votato contro questa relazione perché sono fermamente contrario al programma di misure di austerità paralizzanti, promosso dal centro-destra in seno all’Unione europea. Questo pacchetto di riforma della governance economica soffocherà la crescita all’interno dell’Unione europea proprio quando abbiamo più bisogno di investimenti per la crescita, per la ricerca e lo sviluppo, per l’occupazione e per garantire il futuro economico dell’Europa. Questo pacchetto di riforme finanziarie si ripercuoterà in particolar modo sui più poveri in Europa, senza toccare il mondo della finanza, vero responsabile della crisi. Sono a favore di un migliore coordinamento delle politiche economiche e di bilancio in Europa, ma mi oppongo fermamente alla scarsa lungimiranza con cui questo viene imposto. Gli investimenti a lungo termine nell’economia verde, nella ricerca scientifica e nelle infrastrutture sono essenziali per la stabilità economica, la creazione di occupazione e crescita e mi è impossibile sostenere questo pacchetto di riforme che mira a un’austerità atrofizzante in tutta Europa.</p>
    </intervention>
    <intervention id="4-440-000" speaker_id="4462" name="Clemente MASTELLA" is_mep="True" mode="written" nationality="Italy" birth_date="05-02-1947" birth_place="Ceppaloni " p_group="Group of the European People's Party (Christian Democrats)" m_state="IT">
      <p sl="it">La presente proposta riguarda l'accelerazione e il chiarimento delle modalità di attuazione della procedura per i disavanzi eccessivi. Siamo dell'idea che le misure volte a garantire l'osservanza delle regole sulla sorveglianza di bilancio debbano sempre tener conto degli obiettivi generali dell'Unione europea, in particolare delle esigenze, connesse alla promozione di un elevato livello di occupazione, della garanzia di un'adeguata protezione sociale e della lotta contro l'esclusione sociale.</p>
      <p sl="it">Nel monitorare la conformità alle regole della disciplina di bilancio bisogna tener conto anche delle recessioni sociali che possono avere ripercussioni sulla situazione finanziaria della pubblica amministrazione. Sosteniamo, inoltre, che agli Stati che procedono a riforme strutturali destinate a contribuire alla conservazione o alla creazione di posti di lavoro e alla riduzione della povertà, dovrebbe essere concessa la possibilità di allontanarsi dai rispettivi obiettivi di bilancio a medio termine.</p>
      <p sl="it">Riteniamo, infine, che il rafforzamento della governance economica debba andare di pari passo con il rafforzamento della legittimità democratica della governance europea, potenziando il ruolo del Parlamento europeo in tutto il processo di sorveglianza. Inoltre, presupposti indispensabili per un quadro di sorveglianza credibile e trasparente sono anche la regolare consultazione delle parti sociali e un maggiore coinvolgimento dei parlamenti nazionali.</p>
    </intervention>
    <intervention id="4-441-000" speaker_id="96742" name="Jean-Luc MÉLENCHON" is_mep="True" mode="written" nationality="France" birth_date="19-08-1951" birth_place="Tanger" p_group="Confederal Group of the European United Left - Nordic Green Left" m_state="FR">
      <p sl="fr">Questa relazione propone l’estensione della votazione a maggioranza qualificata inversa per sanzionare gli Stati membri le cui politiche non sono conformi agli standard euro-liberali. È ancora più deplorevole che essa esorti la Commissione a introdurre una procedura sanzionatoria rapida per i paesi che, intenzionalmente, violano la legge, dalla quale sono esonerati soltanto gli Stati membri che riformano il proprio sistema pensionistico, come richiesto dalla Commissione. Con queste disposizioni si crea un federalismo autoritario. Non accetterò mai che il mio paese paghi sanzioni a nessuno.</p>
    </intervention>
    <intervention id="4-442-000" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Controllare i bilanci non deve soltanto significare avere accesso a informazioni e cifre corrette. La Commissione dovrebbe formulare anche raccomandazioni, per esempio, in relazione alla riduzione del debito. Non dovremmo però permettere, in nessun caso, che agli Stati membri venga imposto come debbano spendere il proprio denaro. I cittadini europei non vogliono una governance europea, peraltro non prevista dai trattati dell’Unione. Rappresenta una chiara denigrazione del principio di sussidiarietà. Non sarà la governance dell’Unione europea ad aiutare i paesi a risanare l’economia, quanto piuttosto l’uscita dalla zona euro. Per i motivi indicati non sono nelle condizioni di esprimere voto favorevole nei confronti di questa mozione.</p>
    </intervention>
    <intervention id="4-442-125" speaker_id="96981" name="Franz OBERMAYR" is_mep="True" mode="written" nationality="Austria" birth_date="25-05-1952" p_group="Non" m_state="AT">
      <p sl="de">Le proposte di governance economica contrastano chiaramente con il principio di sussidiarietà. Ho espresso voto contrario su questa relazione in quanto mina in modo significativo l’integrazione europea e le condizioni economiche e sociali negli Stati membri.</p>
    </intervention>
    <intervention id="4-442-187" speaker_id="96694" name="Rolandas PAKSAS" is_mep="True" mode="written" nationality="Lithuania" birth_date="10-06-1956" birth_place="Telšiai" p_group="Europe of Freedom and Direct Democracy Group" m_state="LT">
      <p sl="lt">La procedura per il disavanzo eccessivo deve essere attuata in modo più rapido e tempestivo, per evitare i deficit pubblici eccessivi. Credo che si debbano rafforzare le norme sulla disciplina di bilancio, prestando particolare attenzione al livello del debito. Per raggiungere gli obiettivi indicati, la Commissione deve avere un ruolo particolare nelle attività di valutazione e di controllo e nel formulare raccomandazioni. Nell’esprimere le proprie valutazioni, la Commissione e il Consiglio devono anche tener conto delle riforme pensionistiche attuate in determinati Stati membri. Non concordo con la proposta di ridurre le sanzioni per gli Stati membri che non riescono ad attuare o applicano in maniera scorretta le azioni e gli strumenti per controllare il disavanzo. Non penso che sia auspicabile ridurre l’ammontare annuale totale delle sanzioni, poiché queste entrate devono essere impiegate per rendere operativi i meccanismi di stabilità.</p>
    </intervention>
    <intervention id="4-442-250" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">Gentile Presidente, onorevoli colleghi, voglio prima di tutto congratularmi con il collega Feio per l'ottima relazione. Ritengo che la riduzione del rapporto Debito/PIL debba procedere secondo un “ritmo adeguato”. In tal senso la differenza tra debito pubblico corrente e il valore di riferimento del 60 per cento dovrebbe essere ridotta di un ventesimo l'anno. Plaudo alla modifica, introdotta dal collega rispetto alla proposta iniziale della Commissione in base alla quale la riduzione di 1/20 sia calcolata secondo la media dei tre anni precedenti. Concordo, inoltre, con il fatto che il monitoraggio del rispetto di questa condizione scatti dopo i tre anni dalla chiusura delle procedure per deficit eccessivo attualmente in corso. Soprattutto plaudo al fatto che nell’applicare la regola sul debito pubblico, la Commissione dovrà prendere in considerazione "tutti gli altri fattori rilevanti", in particolare, il debito privato, e gli altri fattori importanti che permettano di effettuare una valutazione globale. Mi auguro che il Parlamento trovi un accordo finale e approvi, al più presto, l'intero pacchetto di governance , per dare un segnale forte e unitario ai cittadini e ai mercati e arrestare la speculazione.</p>
    </intervention>
    <intervention id="4-442-500" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">In quanto parte di un pacchetto legislativo volto a rafforzare la governance economica nell’Unione europea e nella zona euro, abbiamo votato anche in merito a questo progetto di parere relativo alla proposta della Commissione di modifica del regolamento per l’accelerazione e il chiarimento delle modalità di attuazione della procedura per i disavanzi eccessivi. Ho votato a favore di questa relazione poiché, essenzialmente, condivido le preoccupazioni del relatore, in particolare sui seguenti punti: 1) le misure volte a garantire l’osservanza delle regole sulla sorveglianza di bilancio devono sempre tener conto degli obiettivi generali dell’UE; 2) nel monitorare la conformità alle regole della disciplina di bilancio occorre tenere nella dovuta considerazione non solo le gravi recessioni economiche ma anche le recessioni sociali che possono avere ripercussioni sulla situazione finanziaria della pubblica amministrazione; 3) le ammende comminate agli Stati membri che non osservano le raccomandazioni che li riguardano dovrebbero essere utilizzare a sostegno degli obiettivi a lungo termine dell’UE on materia di investimenti e di occupazione e non distribuite solo fra gli Stati membri che non sono soggetti a procedure per disavanzi eccessivi, come propone la Commissione; 4) presupposti indispensabili per un quadro di sorveglianza credibile e trasparendo sono anche la regolare consultazione delle parti sociali e un maggiore coinvolgimento di parlamenti nazionali.</p>
    </intervention>
    <intervention id="4-443-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="es">Ho espresso voto contrario alla relazione a causa dell’introduzione di severi provvedimenti pro-ciclici volti a contrastare il disavanzo eccessivo. Mi riferisco, in particolare, alla misura relativa alla riduzione di un ventesimo, che implica una diminuzione del debito pubblico annuale del 5 per cento per i tre anni successivi, se il debito pubblico non supera il 60 per cento del prodotto interno lordo (PIL), anche se il disavanzo è inferiore al 3 per cento del PIL. Questo provvedimento si basa sul presupposto che la crescita economica dipenda esclusivamente dalla riduzione della spesa pubblica. In altre parole, il controllo del debito pubblico implica l’applicazione diretta di programmi di austerità particolarmente rigorosi, indipendentemente dalla situazione reale.</p>
    </intervention>
    <intervention id="4-444-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Il pacchetto legislativo presentato dalla Commissione nel 2010 ha come obiettivo principale il rilancio della governance economica nell'UE e nell'area dell'euro. Questo risulta di importanza strategica in un periodo di crisi come quello che stiamo attraversando. Migliorare il piano di sviluppo e crescita degli Stati membri, ottimizzare il coordinamento delle politiche di bilancio e rafforzare le procedure di monitoraggio del deficit e del debito nazionale: queste sono solo alcune delle priorità da portare avanti. Per raggiungere tali risultati è però necessario percorrere la strada della piena sintonia con i piani di rilancio dell'occupazione e delle politiche di protezione sociale, asse fondamentale per un nuovo modello di crescita sostenibile.</p>
    </intervention>
    <intervention id="4-445-000" speaker_id="96920" name="Kay SWINBURNE" is_mep="True" mode="written" nationality="United Kingdom" birth_date="08-06-1967" p_group="European Conservatives and Reformists Group" m_state="GB">
      <p sl="en">Il gruppo dei Conservatori e Riformisti europei si è sempre adoperato in modo costruttivo per permettere alla zona euro di trovare una soluzione definitiva alla sua crisi del debito pubblico. I difetti del Patto di stabilità e crescita, negli aspetti sostanziali ed esecutivi, sono noti ormai da tempo; è giusto che, adesso, ci si adoperi per assicurare un assetto definitivo che funzioni. Abbiamo offerto il nostro contributo in commissione e nel trilogo, per garantire che l’esito voluto dal Parlamento fosse realistico, realizzabile e duraturo. Ci dispiace, tuttavia, che la proposta della Commissione, sostenuta dal Parlamento, non sia una soluzione riservata alla zona euro, ma un progetto che si ripercuote anche sui paesi che non adottano l’euro. Da qualunque prospettiva lo si guardi, il pacchetto oggetto della votazione accresce i poteri dell’Unione europea a spese degli Stati membri. Presenta concetti innovativi, come la votazione a maggioranza qualificata inversa e le sanzioni per gli Stati membri, garantendo che i bilanci nazionali non siano più una questione di competenza esclusiva dei parlamenti nazionali. Quindi, pur approvando gli obiettivi a lungo termine, non sosteniamo i mezzi proposti per perseguirli e abbiamo espresso voto contrario alle relazioni i cui provvedimenti superano i confini della zona euro.</p>
    </intervention>
    <intervention id="4-445-500" speaker_id="96974" name="Nuno TEIXEIRA" is_mep="True" mode="written" nationality="Portugal" birth_date="13-01-1973" birth_place="Funchal" p_group="Group of the European People's Party (Christian Democrats)" m_state="PT">
      <p sl="pt">Gli ultimi avvenimenti hanno dimostrato che i vari patti di stabilità e crescita non portano agli effetti desiderati: molti Stati membri si sono trovati a dover affrontare il drammatico problema di adempiere ai vincoli imposti, rischiando di accrescere il proprio debito pubblico. La relazione adottata durante la plenaria di oggi include un pacchetto di misure più vasto che costituiscono le proposte per una governance economica europea. Nel dettaglio, questa relazione analizza il tema dell’eccessivo indebitamento degli Stati membri: prende in considerazione i problemi dell’Unione europea nel suo complesso, nella prospettiva di trovare una soluzione non soltanto ai disavanzi, ma anche al debito pubblico, in modo da garantire che l’applicazione di queste procedure prevenga le infrazioni, evitando l’applicazione di misure correttive quando è ormai troppo tardi. È essenziale attuare alcuni provvedimenti per l’area euro. Alla luce del risultato dei negoziati e dei progressi compiuti dal trilogo negli ultimi mesi, spero che ci si possa aspettare una più rapida pubblicazione delle raccomandazioni della Commissione e che si possa contare su un dialogo autentico sui temi economici. Mi auguro che ad esso possa contribuire anche la possibilità di una revisione delle raccomandazioni alla luce della crisi economica, a patto che non venga messa a rischio la sostenibilità fiscale.</p>
    </intervention>
    <intervention id="4-446-000" speaker_id="96698" name="Viktor USPASKICH" is_mep="True" mode="written" nationality="Lithuania" birth_date="24-07-1959" birth_place="Vilnius" m_state="LT">
      <p sl="lt">Uno degli aspetti emersi con la crisi greca è l’urgenza di un’assunzione di responsabilità a livello fiscale, senza la quale tutti gli Stati membri dell’Unione europea, e non soltanto la Grecia, si troveranno di fronte a problemi seri, poiché due terzi degli Stati membri presentano un disavanzo eccessivo. Sono lieto che il relatore abbia sottolineato questo punto.</p>
      <p sl="lt">La relazione contiene diverse proposte, ma la più importante è l’intenzione di superare i disavanzi di bilancio eccessivi e di mettere a punto degli strumenti per contrastare il deficit in futuro. La relazione affronta anche un altro aspetto cruciale: la lotta contro il disavanzo non deve pregiudicare la crescita, né l’economia. È importante che il sistema di gestione del debito pubblico e privato sostenga la crescita sul lungo termine, migliorando le condizioni per gli investimenti e sviluppando il mercato interno, tenendo in debita considerazione le priorità e le necessità specifiche degli Stati membri.</p>
      <p sl="lt">È tuttavia ancor più fondamentale la necessità di trasparenza, responsabilità e sorveglianza indipendente. Questi aspetti sono parte essenziale del miglioramento della governance economica. Gli assetti di bilancio nazionali dovrebbero prevedere la creazione e il rafforzamento di organismi di controllo indipendenti, garantendo la pubblicazione di statistiche di bilancio trasparenti.</p>
    </intervention>
    <intervention id="4-447-500" speaker_id="96862" name="Sophie AUCONIE" is_mep="True" mode="written" nationality="France" birth_date="19-08-1963" birth_place="Dugny" p_group="Group of the European People's Party (Christian Democrats)" m_state="FR">
      <p sl="fr">La situazione attuale dimostra che il Patto europeo di stabilità e crescita non è abbastanza efficiente e non è riuscito a impedire che numerosi Stati membri si imbattessero in seri problemi relativi alla loro bilancia dei pagamenti e al saldo dei debiti. Oltre agli aiuti forniti a questi paesi dall’Unione europea, le istituzioni stanno lavorando per rafforzare il Patto di stabilità e crescita, per evitare il ripetersi in futuro di simili crisi. Questo è l’obiettivo del pacchetto di governance economica, di cui fa parte la relazione presentata dall’onorevole Ford. La relazione riguarda i requisiti per i quadri di bilancio degli Stati membri. Ho appoggiato la presente relazione proprio come appoggio il pacchetto di governance economica nel suo complesso.</p>
    </intervention>
    <intervention id="4-448-000" speaker_id="97198" name="Mara BIZZOTTO" is_mep="True" mode="written" nationality="Italy" birth_date="03-06-1972" birth_place="Bassano del Grappa " m_state="IT">
      <p sl="it">L'astensione dal voto è scaturita dai dubbi sulle conseguenze a lungo termine che le direttive proposte dalla relazione avranno sulle economie nazionali degli Stati membri. In particolare, tali direttive propongono di incrementare in maniera stringente i meccanismi di sorveglianza al fine di escludere il verificarsi di nuove crisi finanziarie come quella greca all'interno dell'Unione. La mia opinione è che la soluzione alle difficoltà economiche degli Stati membri non verrà dalla mera limitazione delle loro potenzialità e del loro ruolo, e per questo ho deciso di astenermi dal voto.</p>
    </intervention>
    <intervention id="4-449-000" speaker_id="96733" name="Antonio CANCIAN" is_mep="True" mode="written" nationality="Italy" birth_date="02-07-1951" birth_place="Mareno di Piave " p_group="Group of the European People's Party (Christian Democrats)" m_state="IT">
      <p sl="it">La relazione Ford fa parte del pacchetto legislativo di riforma della governance economica, sei relazioni che sono il risultato di una negoziazione durata mesi. Dal Parlamento è uscito un messaggio chiaro rivolto a tutti, in particolar modo al Consiglio. Auspico pertanto che questo pacchetto trovi approvazione definitiva prima della pausa estiva e soprattutto applicazione al più presto, per far sì che l'Unione Europea non si trovi impreparata, così come in passato, nel rispondere alle sfide alla sua stabilità. In particolare, ho votato in favore alla relazione Ford perché ritengo che l'armonizzazione tra i sistemi nazionali tramite la definizione di requisiti minimi e soprattutto di piani di previsione per i sistemi di contabilità pubblica siano criteri fondamentali se vogliamo in futuro prevedere le crisi economiche. Questo però non deve trascurare la natura nazionale dei regolamenti fiscali, che implicano alcune sostanziali differenze soprattutto tra Paesi dell'area EURO e Paesi al di fuori di essa.</p>
    </intervention>
    <intervention id="4-449-250" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">Ho votato a favore della presente relazione perché credo anch’io che gli Stati membri debbano istituire un quadro di bilancio a medio termine efficace e sottoposto ad analisi competente, che preveda l'adozione di un orizzonte di programmazione di bilancio di almeno quattro anni, per assicurare che la programmazione di bilancio nazionale segua una prospettiva di programmazione finanziaria pluriennale. Gli Stati membri dovrebbero istituire meccanismi appropriati per il coordinamento tra tutti i sottosettori dell'amministrazione pubblica tali da garantire una copertura completa e uniforme di tutti i sottosettori dell'amministrazione pubblica nella programmazione di bilancio, nelle regole numeriche di bilancio specifiche per ogni singolo paese, nella preparazione delle previsioni di bilancio e nell'istituzione di una programmazione pluriennale, come previsto in particolare nel quadro di bilancio pluriennale.</p>
    </intervention>
    <intervention id="4-449-312" speaker_id="1892" name="Carlos COELHO" is_mep="True" mode="written" nationality="Portugal" birth_date="20-05-1960" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">La crisi economica, finanziaria e sociale in atto ha dimostrato che l’attuale modello di governance economica dell’Unione europea non ha funzionato: il quadro di sorveglianza si è dimostrato estremamente debole e le norme del Patto di stabilità e crescita non sono state rispettate. Di conseguenza, appoggio il pacchetto di misure presentato dalla Commissione europea sulla governance economica. Intendo votare a favore della relazione Ford sui requisiti dei quadri di bilancio degli Stati membri e accolgo con favore l’applicazione del a tutti gli Stati membri dell’UE. Desidero sottolineare la necessità di istituire strumenti di controllo indipendente e condivido la possibilità per i governi neoeletti di aggiornare il quadro di bilancio a medio termine in base alle loro nuove priorità programmatiche.</p>
    </intervention>
    <intervention id="4-449-375" speaker_id="96775" name="Lara COMI" is_mep="True" mode="written" nationality="Italy" birth_date="18-02-1983" birth_place="Garbagnate Milanese" p_group="Group of the European People's Party (Christian Democrats) - Vice" m_state="IT">
      <p sl="it">Ho votato a favore di questa direttiva perché ritengo che abbia saputo trovare il giusto equilibrio fra il rigore, necessario alla materia, e la discrezionalità, legata alla congiuntura. Non dobbiamo dimenticare che la nostra UEM non ha mai avuto pari per dimensione, eterogeneità e livello di sviluppo. Non esiste un manuale per la perfetta Unione Monetaria, né si può attribuire valore assoluto alle conoscenze maturate finora poiché le peculiarità socio-economiche dell'area Euro rischiano di inficiare il valore dei confronti. Dunque, e in questo la relatrice è stata molto brava, bisogna sottolineare che i parametri di Maastricht, ottimo punto di riferimento e benchmark corretto per creare la credibilità di cui la moneta ha bisogno, non sono valori assoluti da rispettare sempre e ovunque. Ci possono essere congiunture in cui allontanarsi da quei limiti è un rischio che vale la pena di correre, purché l'eventuale debito aggiuntivo finanzi una ripresa che non può tardare ulteriormente. Mi congratulo con la relatrice per l'ottimo lavoro svolto, per di più in tempi ristretti, e mi auguro che il dibattito politico e il dibattito accademico su questi temi sappiano fondersi per garantire ai cittadini europei quel benessere che la politica monetaria contribuisce a creare.</p>
    </intervention>
    <intervention id="4-449-500" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Se vogliamo davvero impedire il verificarsi di crisi future, se vogliamo creare un’Unione economica coesa e responsabile, se vogliamo farci guidare da una prospettiva di prevenzione e di correzione, se vogliamo impegnarci a favore di una crescita sostenibile e se vogliamo che il pacchetto sia completo, questa direttiva è essenziale. In essa ritroviamo una serie di premesse fondamentali la cui applicazione da parte dei governi nazionali renderà le regole delle loro politiche di bilancio più trasparenti, non da ultimo per quanto concerne la pubblicazione delle previsioni e dei risultati di bilancio.</p>
      <p sl="pt">Credo che, grazie ai risultati che stiamo raggiungendo, l’Unione si troverà a essere sempre più preparata a coordinare e a evitare in modo uniforme potenziali problemi, lacune o squilibri. Per concludere, vorrei ringraziare la collega, l’onorevole Ford, per gli sforzi profusi e l’impegno dimostrato per concludere la presente relazione.</p>
    </intervention>
    <intervention id="4-449-750" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">La presente relazione, elaborata dall’onorevole Ford, riguarda la proposta legislativa che modifica il regolamento (CE) n. 1467/97 del Consiglio per l'accelerazione e il chiarimento delle modalità di attuazione della procedura per i disavanzi eccessivi, che fa parte del pacchetto di governance economica adottato dalla Commissione il 29 settembre 2010, con l’obiettivo di “consolidare la stabilità macroeconomica e la sostenibilità delle finanze pubbliche”, per rendere l'UE più robusta e sostenibile. L’attuale situazione economica e finanziaria di molti paesi europei dimostra l’insuccesso del Patto di stabilità e crescita, che non è riuscito a controllare il disavanzo pubblico. Da evitare, inoltre, sono anche il debito pubblico e privato. Sta altresì diventando necessario introdurre meccanismi in grado di migliorare la competitività e di risanare le finanze pubbliche. Gli Stati membri non potranno registrare disavanzi eccessivi e le misure di coordinamento e di sorveglianza che garantiscono il rispetto della disciplina di bilancio verranno rafforzate. Ho votato a favore di questa proposta di modifica legislativa perché ritengo che sia fondamentale l’attuazione il prima possibile di tali misure, ai fini del ripristino della fiducia dei cittadini nelle istituzioni e della crescita sostenibile all’interno dell’UE.</p>
    </intervention>
    <intervention id="4-450-000" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">La presente relazione riguarda la proposta di direttiva relativa ai requisiti per i quadri di bilancio degli Stati membri e costituisce uno dei più gravi attacchi alla loro sovranità.</p>
      <p sl="pt">Vengono messe a repentaglio le scelte di bilancio, che risultano fondamentali nella definizione del percorso che ciascun paese deve seguire in base alle proprie specificità, ai propri interessi e alla volontà dei propri cittadini. La situazione è particolarmente seria per le economie più vulnerabili dell’area euro, che si ritiene abbiano “disavanzi eccessivi” e per questo potrebbero ricevere pesanti sanzioni. Questa direttiva fa parte di un pacchetto legislativo sulla cosiddetta “governance economica”, costituito da sei testi legislativi nonché vero e proprio attentato ai diritti sociali e del lavoro, oltre che alla stessa democrazia.</p>
      <p sl="pt">L’obiettivo del pacchetto legislativo è sferrare un attacco senza precedenti ai diritti dei parlamenti nazionali e, in Portogallo, alla stessa Costituzione della Repubblica portoghese. D’ora in poi, i membri dei partiti nazionali dovranno attenersi agli indirizzi di massima dettati dall’Unione europea in merito ai bilanci nazionali. Si tratta di indirizzi di massima di impronta sempre più neoliberale, definiti essenzialmente dal direttorato di poteri che detiene la maggioranza dei voti in seno al Consiglio e al Parlamento europeo. Non possiamo far altro che esprimere voto contrario.</p>
    </intervention>
    <intervention id="4-451-000" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Questa è una delle due relazioni sulla proposta di direttiva relativa ai requisiti per i quadri di bilancio degli Stati membri. Costituisce uno dei più gravi attacchi alla loro sovranità e la situazione è ancora più grave per i paesi dell’area euro con disavanzi eccessivi, i quali, oltre a essere sottoposti alla continua sorveglianza della Commissione europea, potrebbero anche ricevere delle sanzioni.</p>
      <p sl="pt">Questa direttiva fa parte del pacchetto legislativo sulla cosiddetta “governance economica”, costituito da sei testi legislativi, e rappresenta un vero e proprio attentato ai diritti sociali e del lavoro, oltre a far parte della crociata dell’Unione europea contro l’indipendenza nazionale e la sovranità.</p>
      <p sl="pt">Il risultato dei negoziati è rappresentato dall’accordo definitivo fra le tre istituzioni (Parlamento europeo, Consiglio e Commissione europea) che verrà sicuramente confermato in sede di Consiglio, il 24 giugno, nonostante le contraddizioni esistenti a livello comunitario. Il risultato atteso è un attacco senza precedenti alla Costituzione della Repubblica portoghese e ai diritti dei parlamenti nazionali, i cui membri dovranno attenersi agli indirizzi di massima provenienti dall’Unione europea relativi ai bilanci nazionali. Si tratta di indirizzi di impronta sempre più neoliberale. Per queste ragioni abbiamo espresso voto contrario.</p>
    </intervention>
    <intervention id="4-452-000" speaker_id="23868" name="Monika BEŇOVÁ" is_mep="True" mode="written" nationality="Slovakia" birth_date="15-08-1968" birth_place="Bratislava" m_state="SK">
      <p sl="sk">La crisi economica e finanziaria globale ha stravolto le condizioni economiche e finanziarie favorevoli che avevano caratterizzato gli anni precedenti al 2007 e ha sottolineato ancora una volta che gli utili non previsti accumulati nel periodo di congiuntura economica favorevole non sono stati sfruttati adeguatamente per creare le procedure effettive necessarie per il periodo di crisi. La disponibilità dei dati di bilancio è fondamentale per il corretto funzionamento del quadro di sorveglianza dei bilanci dell'Unione. La disponibilità di dati di bilancio aggiornati ed affidabili è la chiave per un monitoraggio corretto e tempestivo che a sua volta consenta la pronta adozione di provvedimenti nel caso di un andamento sfavorevole del bilancio. Un elemento cruciale per garantire la qualità dei dati di bilancio è la trasparenza, che presuppone che tali dati debbano essere periodicamente disponibili al pubblico.</p>
    </intervention>
    <intervention id="4-453-000" speaker_id="1431" name="Marietta GIANNAKOU" is_mep="True" mode="written" nationality="Greece" birth_date="05-06-1951" birth_place="Gerakion " p_group="Group of the European People's Party (Christian Democrats)" m_state="GR">
      <p sl="el">I deputati di Nea Dimokratia hanno votato a favore delle sei proposte incluse nel nuovo pacchetto di governance economica. Le proposte del Parlamento europeo spianano la strada a condizioni di stabilità economica, permettendo nel contempo lo sviluppo di meccanismi di intervento innovativi, quali le euroobbligazioni e le obbligazioni per i progetti europei.</p>
    </intervention>
    <intervention id="4-453-250" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Ho accolto con favore questo documento, perché il pacchetto di governance economica mira a rispondere all'esigenza di un maggior coordinamento e di una più stretta sorveglianza delle politiche economiche nell'Unione economica e monetaria. Vengono inoltre proposti requisiti per i quadri di bilancio degli Stati membri con l’obiettivo di incoraggiare la responsabilità fiscale, stabilendo requisiti minimi per i quadri di bilancio degli Stati membri e garantendone l’osservanza degli obblighi del trattato. A completamento delle modifiche ai capitoli preventivo e correttivo del PSC, la Commissione ha proposto di rafforzare i dispositivi volti a garantire il rispetto delle regole da parte degli Stati membri dell'area euro. In linea di massima, concordo con le proposte avanzate per migliorare con certezza i quadri fiscali nazionali ed incoraggiare, nel futuro, gli Stati membri a migliori decisioni in materia fiscale. Sono segnatamente richieste proposte volte al miglioramento della segnalazione statistica dei dati di bilancio per evitare che si ripeta quanto accaduto di recente in alcuni Stati membri. Le proposte di istituzione di uffici indipendenti per i bilanci, di norme fiscali nazionali e di un quadro pluriennale di programmazione del bilancio obbligatorio dovrebbero analogamente accrescere la stabilità dei bilanci.</p>
    </intervention>
    <intervention id="4-453-500" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ho votato contro la presente relazione perché sono fermamente contrario al programma di misure di austerità paralizzanti, promosso dal centro-destra in seno all’Unione europea. Questo pacchetto di riforma della governance economica soffocherà la crescita all’interno dell’Unione europea, proprio quando abbiamo più bisogno di investimenti per la crescita, per la ricerca, per lo sviluppo e l’occupazione e per garantire il futuro economico dell’Europa. Questo pacchetto di riforme finanziarie si ripercuoterà in particolar modo sui paesi più poveri in Europa, senza toccare il mondo della finanza, vero responsabile della crisi. Sono a favore di un migliore coordinamento delle politiche economiche e di bilancio in Europa, ma mi oppongo con fermezza alla scarsa lungimiranza con cui questo viene imposto. Gli investimenti a lungo termine nell’economia verde, nella ricerca scientifica e nelle infrastrutture sono essenziali per la stabilità economica, la creazione di occupazione e crescita e mi è impossibile sostenere questo pacchetto di riforme che mira a un’austerità atrofizzante in tutta Europa.</p>
    </intervention>
    <intervention id="4-454-000" speaker_id="4462" name="Clemente MASTELLA" is_mep="True" mode="written" nationality="Italy" birth_date="05-02-1947" birth_place="Ceppaloni " p_group="Group of the European People's Party (Christian Democrats)" m_state="IT">
      <p sl="it">La proposta della Commissione intende incrementare la conformità degli Stati membri al Patto di stabilità e di crescita, rafforzare il coordinamento delle loro politiche di bilancio, introdurre dei requisiti per i quadri di bilancio e specificare i dispositivi che garantiscano il rispetto delle regole vigenti.</p>
      <p sl="it">Accogliamo favorevolmente la proposta avanzata allo scopo di migliorare con certezza i quadri fiscali nazionali e incoraggiare, nel futuro, gli Stati membri ad assumere puntuali decisioni in materia fiscale. Concordiamo, inoltre, con l'istituzione di uffici indipendenti per i bilanci, di norme fiscali nazionali e di un quadro pluriennale di programmazione obbligatorio per accrescere la stabilità economica e monetaria. Siamo dell'idea che i requisiti dei quadri di bilancio nazionali non dovrebbero limitarsi ad assicurare una programmazione sulla base di previsioni realistiche, bensì garantire anche un idoneo livello di attenzione alla sostenibilità dei rispettivi sistemi di protezione sociale, ivi inclusi i sistemi sanitari e pensionistici.</p>
      <p sl="it">Riteniamo, infine, che sia necessario definire i requisiti dei quadri di bilancio nazionali in modo tale da incentivare gli Stati membri e concedere loro un margine di manovra per favorire investimenti pubblici finalizzati allo sviluppo – ad esempio nell'istruzione e nella formazione – contribuendo così a conseguire gli obiettivi occupazionali e di crescita UE.</p>
    </intervention>
    <intervention id="4-455-000" speaker_id="96742" name="Jean-Luc MÉLENCHON" is_mep="True" mode="written" nationality="France" birth_date="19-08-1951" birth_place="Tanger" p_group="Confederal Group of the European United Left - Nordic Green Left" m_state="FR">
      <p sl="fr">La relazione chiede alla Commissione di pubblicare con cadenza mensile la contabilità economica nazionale e Le amministrazioni pubbliche degli Stati membri dovranno farlo in ottemperanza alle norme dettate dalla stessa Commissione. Ormai si finge di definire i bilanci a livello nazionale solo per creare consenso. La presente relazione dimostra di condividere questa situazione, alla cui realizzazione ha contribuito la maggioranza dei parlamentari votando a favore dell’introduzione del semestre europeo. Ho votato contro la relazione. I francesi la aboliranno.</p>
    </intervention>
    <intervention id="4-456-000" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">L’intenzione alla base della relazione (ovvero garantire la disciplina di bilancio negli Stati membri) va accolta con favore. Per quanto abbia inteso il messaggio, non so se crederci o meno. In Europa c’è anche una maggioranza silenziosa che conviene con me. Dobbiamo opporci agli interventi sui bilanci degli Stati membri e provare diversi approcci e soluzioni che il Parlamento dovrebbe discutere con la massima urgenza, cosa che finora non è ancora avvenuta. Dobbiamo trarre i giusti insegnamenti dagli errori degli ultimi anni. Finché non si proporranno soluzioni alternative, non potrò approvare questa linea di intervento, né votare a favore della proposta.</p>
    </intervention>
    <intervention id="4-456-125" speaker_id="96981" name="Franz OBERMAYR" is_mep="True" mode="written" nationality="Austria" birth_date="25-05-1952" p_group="Non" m_state="AT">
      <p sl="de">In futuro, il rispetto dei criteri di Maastricht deve essere imposto mediante avvertimenti tempestivi e sanzioni drastiche. Il Patto di stabilità e crescita, tuttavia, non ha sinora funzionato e mi risulta difficile credere che inizierà a farlo adesso, improvvisamente e nel modo corretto, soltanto perché sono state introdotte nuove direttive. Per questo motivo ho espresso voto contrario alla presente relazione.</p>
    </intervention>
    <intervention id="4-456-187" speaker_id="96694" name="Rolandas PAKSAS" is_mep="True" mode="written" nationality="Lithuania" birth_date="10-06-1956" birth_place="Telšiai" p_group="Europe of Freedom and Direct Democracy Group" m_state="LT">
      <p sl="lt">Il coordinamento e la sorveglianza delle politiche economiche in seno all’Unione economica e monetaria devono essere efficienti ed efficaci. Per raggiungere questo obiettivo, va incoraggiata la responsabilità di bilancio fra gli Stati membri. Abbiamo urgente bisogno di stabilire dei quantomeno alcuni requisiti minimi per i quadri di bilancio degli Stati membri e di garantire l'efficacia della procedura per i disavanzi eccessivi. Gli Stati membri devono perseguire politiche di bilancio mirate e prudenti in periodi di congiuntura economica favorevole accantonando le necessarie riserve per i periodi di congiuntura sfavorevole. Condivido la proposta per cui le regole di bilancio numeriche per gli Stati membri con deroga devono specificare la definizione degli obiettivi e l'ambito di applicazione delle regole stesse, nonché il controllo e le conseguenze in caso di mancata osservanza. Ritengo opportuno che i quadri di bilancio a medio termine includano procedure per stabilire un parere su come le misure proposte incideranno sulla sostenibilità a lungo termine delle finanze pubbliche. Risulta altresì opportuno adottare clausole di salvaguardia che consentano una deroga temporanea alle regole nazionali di bilancio.</p>
    </intervention>
    <intervention id="4-456-250" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">Onorevole Presidente, cari colleghi, nel quadro della riforma del Patto di Stabilità e Crescita, alla luce anche della varie novità introdotte e della maggiore collaborazione tra Istituzioni Europee, Parlamenti e Governi nazionali, la relazione della collega Ford sui requisiti per i quadri di bilancio è fondamentale dal momento che stabilisce i requisiti minimi per i sistemi di contabilità pubblica, per le statistiche di finanza pubblica centrale e locale, e per la programmazione pluriennale. La trasposizione della direttiva non richiede necessariamente che le sue disposizioni siano formalmente incorporate (ad esempio mediante una legge) nella legislazione nazionale. Sarà quindi adeguato anche un atto amministrativo, purché in grado di fornire garanzie sul piano della trasparenza dell’applicazione della direttiva. Spero che questo renderà la sua implementazione più rapida. Mi auguro che il Parlamento trovi un accordo finale e approvi, al più presto, l'intero pacchetto di governance , per dare un segnale forte e unitario ai cittadini e ai mercati e arrestare la speculazione.</p>
    </intervention>
    <intervention id="4-456-500" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Nell’ambito del pacchetto legislativo volto a rafforzare la governance economica nell'UE e nell'area euro si è svolta una votazione sul presente progetto di parere sui requisiti per i quadri di bilancio degli Stati membri. Ho votato a favore della relazione perché condivido sostanzialmente le preoccupazioni della relatrice, in particolare per quanto concerne gli emendamenti relativi alle seguenti questioni chiave: 1) lo scopo complessivo della presente proposta dovrebbe essere legato alla promozione di livelli di occupazione elevati, alla garanzia di adeguata protezione sociale e alla lotta all'esclusione sociale; 2) le norme proposte ai fini di migliorare con certezza i quadri di bilancio nazionali andrebbero istituite nell'ambito del semestre europeo del coordinamento della politica economica; 3) i requisiti dei quadri di bilancio nazionali non dovrebbero limitarsi ad assicurare che la programmazione di bilancio negli Stati membri avvenga sulla base di previsioni realistiche, bensì garantire anche un idoneo livello di attenzione alla sostenibilità dei rispettivi sistemi di protezione sociale, ivi inclusi i sistemi sanitari e pensionistici; e infine, 4) i requisiti dei quadri di bilancio nazionali andrebbero definiti in modo tale da incentivare gli Stati membri a conseguire gli obiettivi occupazionali e di crescita UE.</p>
    </intervention>
    <intervention id="4-456-750" speaker_id="28406" name="Miguel PORTAS" is_mep="True" mode="written" nationality="Portugal" birth_date="01-05-1958" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">Sebbene la relazione riconosca l’importanza e la necessità di disporre di autorità statistiche indipendenti in grado di produrre dati credibili e affidabili in merito alle previsioni macroeconomiche e di bilancio degli Stati membri, ho espresso voto contrario perché l’approccio punitivo su cui si regge è perfettamente in linea con un pacchetto più ampio che non condivido per le ragioni già illustrate nelle relazioni relative al coordinamento in ambito economico.</p>
    </intervention>
    <intervention id="4-457-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="es">Ho votato a favore della presente relazione perché prevede il miglioramento dell’armonizzazione fra le previsioni macroeconomiche e di bilancio, l’introduzione di regole numeriche di bilancio e di risanamento delle finanze, l’introduzione di un quadro sulle principali categorie di spesa a medio termine, un maggior numero di requisiti per la contabilità e le statistiche e, in ultima istanza, una maggiore trasparenza nei requisiti generali a livello finanziario e l’obiettivo complessivo di bilancio.</p>
    </intervention>
    <intervention id="4-458-000" speaker_id="96920" name="Kay SWINBURNE" is_mep="True" mode="written" nationality="United Kingdom" birth_date="08-06-1967" p_group="European Conservatives and Reformists Group" m_state="GB">
      <p sl="en">Il gruppo dei Conservatori e Riformisti europei si è sempre adoperato in modo costruttivo per permettere alla zona euro di trovare una soluzione definitiva alla crisi del debito pubblico. I difetti del Patto di stabilità e crescita, negli aspetti sostanziali ed esecutivi, sono noti ormai da tempo; è giusto che adesso ci si adoperi per assicurare un assetto definitivo che funzioni. Abbiamo offerto il nostro contributo in commissione e nel trilogo, per garantire che l’esito voluto dal Parlamento fosse realistico, realizzabile e duraturo. Ci dispiace, tuttavia, che la proposta della Commissione, sostenuta dal Parlamento, non sia una soluzione riservata alla zona euro, ma un progetto che si ripercuote anche sui paesi che non adottano l’euro. Da qualunque prospettiva lo si guardi, il pacchetto oggetto della votazione accresce i poteri dell’Unione europea a spese degli Stati membri. Presenta concetti innovativi, come la votazione a maggioranza qualificata inversa e le sanzioni per gli Stati membri, garantendo che i bilanci nazionali non siano più una questione di competenza esclusiva dei parlamenti nazionali. Quindi, pur approvando gli obiettivi a lungo termine, non sosteniamo i mezzi proposti per perseguirli e abbiamo espresso voto contrario alle relazioni i cui provvedimenti superano i confini della zona euro.</p>
    </intervention>
    <intervention id="4-459-500" speaker_id="96862" name="Sophie AUCONIE" is_mep="True" mode="written" nationality="France" birth_date="19-08-1963" birth_place="Dugny" p_group="Group of the European People's Party (Christian Democrats)" m_state="FR">
      <p sl="fr">La situazione attuale dimostra che il Patto di stabilità e crescita non è abbastanza efficiente e non è riuscito a impedire che numerosi Stati membri si imbattessero in seri problemi relativi alla loro bilancia dei pagamenti e al saldo dei debiti. Oltre agli aiuti forniti a questi paesi dall’Unione europea, le istituzioni stanno lavorando per rafforzare il Patto di stabilità e crescita per evitare il ripetersi in futuro di simili crisi. Questo è l’obiettivo del pacchetto di governance economica, di cui fa parte la relazione presentata dall’onorevole Goulard. La relazione riguarda la sorveglianza di bilancio nell’area euro. Alcune delle proposte iniziali presentate dall’onorevole Goulard, fra cui, in particolare, la creazione di un fondo monetario europeo, non sono state poi mantenute nei triloghi. Credo che l’equilibrio raggiunto dalla Commissione e dal Consiglio in merito alla presente relazione sia soddisfacente, motivo per cui l’ho appoggiata, proprio come appoggio il pacchetto governance economica nel suo complesso.</p>
    </intervention>
    <intervention id="4-460-000" speaker_id="96733" name="Antonio CANCIAN" is_mep="True" mode="written" nationality="Italy" birth_date="02-07-1951" birth_place="Mareno di Piave " p_group="Group of the European People's Party (Christian Democrats)" m_state="IT">
      <p sl="it">La relazione Goulard fa parte del pacchetto legislativo di riforma della governance economica, sei relazioni che sono il risultato di una negoziazione durata mesi. Dal Parlamento è uscito un messaggio chiaro rivolto a tutti, in particolar modo al Consiglio. Auspico pertanto che questo pacchetto trovi approvazione definitiva prima della pausa estiva e soprattutto applicazione al più presto, per far sì che l'Unione Europea non si trovi impreparata, così come in passato, nel rispondere alle sfide alla sua stabilità. In particolare, ho votato in favore alla relazione Goulard perché ritengo che sia importante fissare dei criteri ma anche e soprattutto definire i meccanismi di controllo di tali criteri. In questa relazione, da un lato, si precisano i compiti e gli obiettivi da perseguire nella fase di controllo, ed eventualmente di sanzione, dei bilanci dei diversi Paesi; dall'altro si individuano anche delle forme di incentivo al rispetto dei criteri (le cosiddette euro-obbligazioni) che vanno a completare il pacchetto di sorveglianza.</p>
    </intervention>
    <intervention id="4-460-250" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">Ho votato a favore della presente relazione perché credo che il Consiglio debba avere la possibilità, dopo aver discusso una raccomandazione della Commissione, di imporre un’ammenda a qualunque Stato membro che alteri, intenzionalmente o per negligenza grave, i dati relativi al disavanzo o al debito pubblico in conformità agli articoli 121 e 126 del trattato e al protocollo n. 12 allegato a quest’ultimo. Condivido, inoltre, il fatto che le suddette ammende fungano da efficace deterrente nonché siano proporzionali alla natura, alla gravità e alla durata dell’illecito. L’ammenda non deve superare lo 0,2 per cento del PIL realizzato dallo Stato membro interessato. Gli interessi maturati dalla Commissione sui depositi costituiti in conformità all'articolo 4 e sulle ammende riscosse conformemente all'articolo 5 e 6bis dovrebbero costituire altre entrate di cui all'articolo 311 del trattato e saranno assegnati al meccanismo di stabilità finanziaria dell'Unione.</p>
    </intervention>
    <intervention id="4-460-375" speaker_id="1892" name="Carlos COELHO" is_mep="True" mode="written" nationality="Portugal" birth_date="20-05-1960" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">La crisi economica, finanziaria e sociale in atto ha dimostrato che l’attuale modello di governance economica dell’UE non ha funzionato: il quadro di sorveglianza si è dimostrato estremamente debole e le regole del Patto di stabilità e crescita non sono state rispettate. Di conseguenza appoggio il pacchetto di misure presentato dalla Commissione europea sulla governance economica. Intendo votare a favore della relazione Goulard sull’effettiva applicazione della sorveglianza di bilancio, sebbene riconosca che la relatrice ha oltrepassato i confini della propria sfera di competenza su più fronti, il che renderà estremamente difficile trovare un punto d’incontro con il Consiglio. Accolgo il provvedimento relativo alle ammende comminabili in caso di falsificazione delle statistiche al fine di sanzionare le frodi relative al calcolo del disavanzo e del debito, sia all’interno che all’esterno dell’area euro. Credo sia giusto che i paesi non appartenenti all’area euro possano fare parte di questo sistema.</p>
    </intervention>
    <intervention id="4-460-500" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Desidero sottolineare l’aspetto di questa relazione che costituisce, a mio avviso, il più importante passo avanti, ovvero la possibilità di creare un sistema che non si basi esclusivamente sull’aspetto relativo alle sanzioni del Patto di stabilità e crescita (PSC), ma che consenta, invece, l’introduzione di incentivi reali da cui scaturisca e si sviluppi la volontà genuina da parte dei governi degli Stati membri di ottemperare alle regole stabilite nel PSC.</p>
      <p sl="pt">In quest’ottica, desidero sottolineare la futura presentazione di una relazione da parte della Commissione europea sull’emissione di obbligazioni sovrane (strumenti finanziari europei) con responsabilità in solido. Desidero altresì evidenziare lo straordinario lavoro svolto in questa sede, con l’istituzionalizzazione del dialogo economico fra le varie istituzioni europee e la promozione del coinvolgimento dei parlamenti e dei governi nazionali a un dibattito genuino e democratico sulla politica economica.</p>
      <p sl="pt">Per concludere, desidero congratularmi con la collega, l’onorevole Goulard, per l’eccellente lavoro svolto e per l’impegno profuso nel tentativo di ottenere il massimo da questo pacchetto.</p>
    </intervention>
    <intervention id="4-460-750" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">La presente relazione, elaborata dall’onorevole Goulard, riguarda la proposta legislativa che modifica il regolamento (CE) n. 1467/97 del Consiglio sulla sorveglianza di bilancio nell'area euro, che fa parte del pacchetto di governance economica adottato dalla Commissione il 29 settembre 2010, con l’obiettivo di “consolidare la stabilità macroeconomica e la sostenibilità delle finanze pubbliche”, per rendere l'UE più robusta e sostenibile. L’attuale situazione economica e finanziaria di molti paesi dell’UE dimostra l’insuccesso del Patto di stabilità e crescita, che non è riuscito a controllare il disavanzo pubblico. È inoltre necessario evitare il debito pubblico e privato e introdurre meccanismi in grado di migliorare la competitività e di risanare le finanze pubbliche. Gli Stati membri non potranno registrare disavanzi eccessivi e vedranno rafforzati i meccanismi di coordinamento e di sorveglianza per evitare che vengano commessi gravi errori in relazione alla loro politica di bilancio, che potrebbero mettere a rischio l’Unione economica e monetaria. Dal momento che ritengo necessaria l’adozione di soluzioni rapide e di qualità in linea con le raccomandazioni della Banca centrale europea, ho votato a favore di questa proposta di emendamento legislativo che, oltre a incoraggiare il dialogo interistituzionale, rafforza la disciplina di bilancio e obbliga ogni singolo Stato membro e istituzione ad assumersi le proprie responsabilità.</p>
    </intervention>
    <intervention id="4-461-000" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Questa relazione fa parte del pacchetto di sei proposte legislative sulla cosiddetta governance economica. Abbiamo votato contro tutte le relazioni comprese nel pacchetto legislativo per via del concetto generale che esso sottende.</p>
      <p sl="pt">In questo caso, la relazione riguarda il regolamento sull’effettiva applicazione della sorveglianza di bilancio nell’area euro. La relazione riconosce i problemi e gli errori commessi nel corso dei primi dieci anni di funzionamento dell'Unione economica e monetaria, ma non trae le necessarie conclusioni, chiedendo, invece, l’adozione di un più solido quadro di sorveglianza delle politiche economiche nazionali da parte della Commissione e del Consiglio. Aggiunge, altresì, che le suddette politiche dovrebbero porre l’accento, in modo particolare, “sullo sviluppo e il rafforzamento del mercato interno”: in altre parole, vuole politiche più neoliberali, maggiori privatizzazioni, una maggiore libera concorrenza e più politiche che favoriscano la predominanza del più forte sul più debole. La relazione chiede il pagamento di ammende da parte di qualunque Stato membro che non soddisfi i requisiti imposti dal Patto di stabilità e crescita, concetto ulteriormente rafforzato dal tentativo di legittimare il sistema di sanzioni mediante l’introduzione di un sistema di incentivi. Tutto questo viene proposto senza considerare le vere cause dei problemi né le politiche alternative necessarie. è inammissibile.</p>
    </intervention>
    <intervention id="4-462-000" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Questa relazione fa parte del pacchetto di sei proposte legislative sulla cosiddetta governance economica e ne è uno degli atti legislativi chiave. Il testo riguarda il regolamento sull’effettiva applicazione della sorveglianza di bilancio nell’area euro.</p>
      <p sl="pt">Se da un lato la relazione riconosce i problemi e gli errori commessi nel corso dei primi dieci anni di funzionamento dell'Unione economica e monetaria, dall’altro chiede senza esitazione l’adozione di un più solido quadro di sorveglianza delle politiche economiche nazionali da parte della Commissione e del Consiglio. Aggiunge, inoltre, che tali politiche dovrebbero porre l’accento, in modo particolare, “sullo sviluppo e il rafforzamento del mercato interno”: in altre parole, vuole politiche più neoliberali, maggiori privatizzazioni, una maggiore libera concorrenza e più politiche che favoriscano la predominanza del più forte sul più debole. La relazione quindi non fa altro che promuovere gli stessi criteri e le stesse politiche monetariste e neoliberali, rendendo ancora più soffocanti i già rigidi controlli imposti agli Stati membri, senza considerare, invece, le vere cause dei problemi né politiche alternative che prendano in considerazione i diversi livelli di sviluppo delle varie economie.</p>
      <p sl="pt">La relazione chiede, inoltre, il pagamento di ammende da parte di qualunque Stato membro che non soddisfi i requisiti imposti dal Patto di stabilità e crescita, concetto ulteriormente rafforzato dal tentativo di legittimare il sistema di sanzioni mediante l’introduzione di un sistema di incentivi. Per questi motivi abbiamo espresso voto contrario.</p>
    </intervention>
    <intervention id="4-463-000" speaker_id="23868" name="Monika BEŇOVÁ" is_mep="True" mode="written" nationality="Slovakia" birth_date="15-08-1968" birth_place="Bratislava" m_state="SK">
      <p sl="sk">Nel mese di giugno del 2010, il Consiglio europeo ha raggiunto un accordo sulla necessità di rafforzare il coordinamento delle politiche economiche degli Stati membri. Tale accordo includeva soprattutto il Patto di stabilità e crescita (PSC) e la sorveglianza di bilancio, prevedendo in particolare il rafforzamento dei capitoli preventivo e correttivo del PSC e la garanzia che tutti gli Stati membri disponessero di regole nazionali di bilancio e di un quadro di bilancio a medio termine che fossero allineati al PSC stesso. È particolare interesse e responsabilità degli Stati membri la cui moneta è l'euro condurre politiche economiche che promuovano il corretto funzionamento dell'Unione economica e monetaria ed evitare invece quelle politiche che la mettono a repentaglio. Le sanzioni previste nel quadro della parte preventiva del Patto di stabilità e crescita a carico degli Stati membri la cui moneta è l'euro mirano ad incitare questi ultimi a redigere una politica di bilancio prudente. Allo stesso tempo, viene lasciato un margine di manovra di bilancio, prestando particolare attenzione all’importanza degli investimenti pubblici.</p>
    </intervention>
    <intervention id="4-464-000" speaker_id="1431" name="Marietta GIANNAKOU" is_mep="True" mode="written" nationality="Greece" birth_date="05-06-1951" birth_place="Gerakion " p_group="Group of the European People's Party (Christian Democrats)" m_state="GR">
      <p sl="el">I deputati di Nea Dimokratia hanno votato oggi a favore delle sei proposte incluse nel nuovo pacchetto di governance economica. Le proposte del Parlamento europeo spianano la strada a condizioni di stabilità, permettendo nel contempo lo sviluppo di meccanismi di intervento innovativi, quali le euroobbligazioni e le obbligazioni per i progetti europei.</p>
    </intervention>
    <intervention id="4-464-250" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Ho accolto favorevolmente il presente documento perché nel quadro della parte preventiva del Patto di stabilità e crescita l’allineamento e la conformità all’obiettivo di bilancio a medio termine andrebbero garantite mediante l'obbligo di costituire un deposito fruttifero imposto temporaneamente a carico di uno Stato membro appartenente la cui moneta è l’euro che non stia compiendo sufficienti progressi verso il risanamento di bilancio. Tale misura verrebbe imposta qualora uno Stato membro avente un disavanzo pubblico al di sotto del valore di riferimento del 3 per cento del PIL si scosti considerevolmente dall’obiettivo di bilancio di medio termine o dal programma di aggiustamento previsto, senza riuscire a risolvere il problema. Occorre che il deposito fruttifero imposto venga restituito allo Stato membro interessato, contestualmente maggiorato degli interessi, una volta che il Consiglio si sia accertato che è stata posta fine alla situazione che ne ha motivato la costituzione. Qualora sia stata posta fine alla situazione di disavanzo eccessivo è opportuno che il deposito infruttifero venga restituito e che gli interessi maturati e le ammende riscosse siano assegnati a meccanismi di stabilità volti a fornire assistenza finanziaria, creati dagli Stati membri la cui valuta è l’euro, al fine di salvaguardare la stabilità dell'area euro nel suo complesso.</p>
    </intervention>
    <intervention id="4-464-500" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ho votato contro la presente relazione perché sono fermamente contrario al programma di misure di austerità paralizzanti promosso dal centro-destra in seno all’Unione europea . Questo pacchetto di riforme della governance economica soffocherà la crescita all’interno dell’Unione europea, proprio quando abbiamo più bisogno di investimenti per la crescita, per la ricerca, per lo sviluppo e l’occupazione e per garantire il futuro economico dell’Europa. Questo pacchetto di riforme finanziarie si ripercuoterà in particolar modo sui paesi più poveri in Europa, senza toccare il mondo della finanza, vero responsabile della crisi. Sono a favore di un migliore coordinamento delle politiche economiche e di bilancio in Europa, ma mi oppongo con fermezza alla scarsa lungimiranza con cui questo viene imposto. Gli investimenti a lungo termine nell’economia verde, nella ricerca scientifica e nelle infrastrutture sono essenziali per la stabilità economica, la creazione di occupazione e la crescita e mi è impossibile sostenere questo pacchetto di riforme che mira a un’austerità atrofizzante in tutta Europa.</p>
    </intervention>
    <intervention id="4-465-000" speaker_id="4462" name="Clemente MASTELLA" is_mep="True" mode="written" nationality="Italy" birth_date="05-02-1947" birth_place="Ceppaloni " p_group="Group of the European People's Party (Christian Democrats)" m_state="IT">
      <p sl="it">Il presente parere riguarda la proposta di regolamento sull'effettiva applicazione della sorveglianza di bilancio nell'area dell'euro. Riteniamo che l'applicazione della sorveglianza di bilancio debba sempre essere subordinata agli obiettivi fondamentali dell'Unione europea e, in particolare, ai requisiti di cui all'articolo 9 del TFUE relativi alla promozione di un elevato livello di occupazione, alla garanzia di un'adeguata protezione sociale e alla lotta contro l'esclusione sociale. È altresì importante che il quadro di sorveglianza rafforzata sia istituito nel contesto del Semestre europeo di coordinamento delle politiche.</p>
      <p sl="it">Onde rafforzare la sorveglianza di bilancio, dovrebbe essere creato un sistema di esecuzione che contempli non solo ammende (sanzioni), ma anche incentivi, rafforzando sia il ruolo del Parlamento europeo sia quello dei parlamenti nazionali. Sosteniamo, infine, che le ammende a carico degli Stati membri che non rispettano le raccomandazioni loro destinate dovrebbero essere utilizzate a sostegno degli obiettivi a lungo termine dell'Unione europea in materia di investimenti e di occupazione.</p>
    </intervention>
    <intervention id="4-466-000" speaker_id="96742" name="Jean-Luc MÉLENCHON" is_mep="True" mode="written" nationality="France" birth_date="19-08-1951" birth_place="Tanger" p_group="Confederal Group of the European United Left - Nordic Green Left" m_state="FR">
      <p sl="fr">La presente relazione mette in chiaro quali sono le sanzioni previste per gli Stati membri che non sottostanno agli ordini della Commissione europea. Non mostra alcuna preoccupazione per le conseguenze che queste sanzioni avranno sui cittadini, né per la legittimità dell’imposizione stessa da parte della Commissione sui governi nazionali. L’unica concessione riguarda i dibattiti pubblici, che non possono tenersi negli Stati membri cui è stata comminata una sanzione. In altre parole, la popolazione non deve interferire nelle macchinazioni di un processo di cui essa stessa è vittima. Non permetterò mai che la Commissione sferri un simile attacco contro la Francia ed ho quindi espresso voto contrario.</p>
    </intervention>
    <intervention id="4-467-000" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">In passato i criteri di stabilità non sono stati rispettati e si può dedurre che nemmeno gli incentivi serviranno a questo scopo in futuro. Non si è ancora deciso se il Parlamento europeo e i parlamenti nazionali avranno la possibilità di svolgere un ruolo di rilievo nei processi di monitoraggio. Credo che gli squilibri macroeconomici nell’Unione europea e nell’area euro si possano correggere in modo efficace solo creando due aree monetarie per l’euro. I futuri pacchetti di salvataggio previsti non saranno da ritenersi dovuti per un mero senso di giustizia e creeranno serie difficoltà negli Stati membri settentrionali. Sebbene nel complesso condivida il contenuto della relazione, non approvo l’approccio adottato e per questo ho espresso voto contrario.</p>
    </intervention>
    <intervention id="4-467-125" speaker_id="96981" name="Franz OBERMAYR" is_mep="True" mode="written" nationality="Austria" birth_date="25-05-1952" p_group="Non" m_state="AT">
      <p sl="de">Dubito fortemente che il Patto di stabilità e crescita, che non è riuscito a funzionare fino a questo momento, possa improvvisamente diventare la soluzione a tutti i mali in uno dei periodi di maggiore difficoltà economica nella storia dell’Unione europea. Per quanto auspicabile, questa situazione resta comunque una chimera a causa della crisi attuale. Siamo giunti a un punto in cui non possiamo più permetterci ulteriori pacchetti di salvataggio e attingere alle tesorerie nazionali e utilizzare il denaro dei contribuenti per salvare i responsabili di gravi inadempienze a livello di bilancio è profondamente ingiusto. Per questi motivi ho votato contro la relazione in oggetto.</p>
    </intervention>
    <intervention id="4-467-187" speaker_id="96694" name="Rolandas PAKSAS" is_mep="True" mode="written" nationality="Lithuania" birth_date="10-06-1956" birth_place="Telšiai" p_group="Europe of Freedom and Direct Democracy Group" m_state="LT">
      <p sl="lt">Credo che adeguate sanzioni finanziarie andrebbero comminate agli Stati membri che non si conformano al quadro di bilancio dell’Unione. Deve esserci una progressiva differenziazione delle sanzioni nei capitoli preventivo e correttivo del Patto di stabilità e crescita. Il sistema di sanzioni proposto garantirà gradualità e pari trattamento fra gli Stati membri, dal momento che il deposito fruttifero, quello infruttifero e l'ammontare dell’ammenda previsti saranno pari a una componente fissa, equivalente allo 0,2 per cento del PIL. Inoltre, alla Commissione spetterà il diritto di proporre, ridurre o annullare la sanzione a motivo di circostanze economiche eccezionali. Ai fini di un’effettiva applicazione di un quadro di sorveglianza di bilancio, è molto importante che la Commissione presenti al Parlamento europeo e al Consiglio una relazione sulla possibilità di introdurre strumenti finanziari europei. Non condivido la proposta per cui le entrate derivanti dagli stanziamenti di pagamento non utilizzati nel bilancio dell'Unione debbano essere riportate all'esercizio successivo del bilancio dell'Unione e destinate a programmi che ne favoriscono le priorità. Credo che il sistema fiscale debba rimanere di competenza di ciascuno Stato membro e, di conseguenza, appare fuori luogo costringere la Commissione a presentare una serie di proposte relative a un sistema europeo di tassazione comune e completo.</p>
    </intervention>
    <intervention id="4-467-250" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">Signora Presidente, cari colleghi, i paesi che non rispettano obblighi della parte preventiva e di quella correttiva del PSC, a meno che non vengano prese azioni appropriate (sulla cui adeguatezza si dovrà pronunciare il Consiglio), potranno essere soggetti, se non presentano un piano di riequilibrio all’applicazione di sanzioni finanziarie (pari allo 0,1 per cento del PIL). Questo é un requisito importante per rendere credibile ed efficace il nuovo impianto previsto dalla riforma della governance . Tuttavia, non bisogna essere troppo rigidi e oltranzisti, sono opportuni anche degli incentivi per gli Stati. In questo senso plaudo al riferimento al rilascio di eurosecurities (euro-obbligazioni). Sono da sempre favorevole all'emissione di questi titoli europei che credo possano portare un valore aggiunto, dato anche dall'emissione congiunta e alla forza dell'euro. Mi auguro che il Parlamento trovi un accordo finale e approvi, al più presto, l'intero pacchetto di governance , per dare un segnale forte e unitario ai cittadini e ai mercati e arrestare la speculazione.</p>
    </intervention>
    <intervention id="4-467-375" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Nell’ambito del pacchetto legislativo volto a rafforzare la governance economica nell'UE e nell'area euro si è svolta una votazione sul presente progetto di parere sull’effettiva applicazione della sorveglianza di bilancio nell'area euro. Ho votato a favore della relazione perché sostanzialmente condivido le preoccupazioni della relatrice, in particolare per quanto concerne gli emendamenti relativi alle seguenti questioni chiave: 1) l'applicazione della sorveglianza di bilancio dovrebbe sempre essere subordinata ai requisiti relativi alla promozione di un elevato livello di occupazione; 2) la garanzia di un'adeguata protezione sociale e la lotta contro l'esclusione sociale; 3) onde rafforzare la sorveglianza di bilancio, dovrebbe essere creato un sistema di esecuzione che contempli non solo ammende (sanzioni), ma anche incentivi; 4) il ruolo del Parlamento europeo e quello dei parlamenti nazionali dovrebbero essere rafforzati nel corso di tutto il processo di sorveglianza.</p>
    </intervention>
    <intervention id="4-467-500" speaker_id="28406" name="Miguel PORTAS" is_mep="True" mode="written" nationality="Portugal" birth_date="01-05-1958" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">La presente relazione prevede che gli Stati membri costituiscano depositi fruttiferi o paghino delle ammende, nel quadro delle parti correttiva e preventiva del Patto di stabilità e crescita. Si tratta di un sistema di punizione preventiva, quando invece risulterebbe molto più utile un sistema di incentivi. L’idea di base della relazione è perfettamente in linea con la “filosofia” generale del pacchetto in questione. Per tutte queste ragioni ho espresso voto contrario.</p>
    </intervention>
    <intervention id="4-468-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="es">Ho espresso voto contrario. Il gruppo Verde/Alleanza libera europea ha cercato di introdurre emendamenti chiave richiedendo l’utilizzo di titoli europei, la convergenza fiscale e l’applicazione di un limite alle sanzioni finanziarie e agli altri incentivi. Questi emendamenti non sono stati adottati e la relazione si è trasformata in un banalissimo elenco di sanzioni comminabili ai paesi che non rispettano i limiti del proprio bilancio. Questa direttiva è strettamente legata alla relazione Wortmann-Kool che è già stata approfondita. Per queste ragioni ho espresso voto contrario.</p>
    </intervention>
    <intervention id="4-469-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">In un periodo di generalizzata crisi economica, come quello che stiamo attraversando, la necessità di applicare effettivamente la sorveglianza di bilancio nell'area dell'euro è prioritaria. Questo però deve avvenire senza modificare gli obiettivi fondamentali di promuovere un elevato livello di occupazione, garantendo un'adeguata protezione sociale e intensificando la lotta contro l'esclusione sociale. Nel raggiungimento di questo ambizioso obiettivo, il ruolo del Parlamento europeo e quello dei parlamenti nazionali diventa infine cruciale e deve quindi essere rafforzato nel corso di tutto il processo di sorveglianza, sia a livello nazionale che internazionale.</p>
    </intervention>
    <intervention id="4-470-000" speaker_id="96671" name="Edward SCICLUNA" is_mep="True" mode="written" nationality="Malta" birth_date="12-10-1946" birth_place="Naxxar" p_group="Group of the Progressive Alliance of Socialists and Democrats in the European Parliament" m_state="MT">
      <p sl="en">In quanto relatore ombra del mio gruppo, desidero congratularmi con l’onorevole Goulard per l’adozione della sua relazione e ringraziarla per la proficua collaborazione instauratasi nel corso di questi difficili negoziati. Ho scelto di astenermi dalla votazione sulla presente relazione e sull’emendamento proposto relativo alla convergenza fiscale. Mi rammarico che, nonostante gli enormi sforzi profusi dalla relatrice, il Consiglio abbia mitigato, se non addirittura eliminato dal testo molte proposte intelligenti, aspetto che ha reso impossibile per me appoggiare la relazione. In quanto relatore ombra del gruppo dell'Alleanza progressista di Socialisti e Democratici al Parlamento europeo per questa relazione, non ho potuto unirmi ai colleghi della delegazione maltese nell’esprimere voto contrario all’emendamento proposto dal mio gruppo in materia di convergenza fiscale. Sebbene condivida alcune delle proposte incluse nell’emendamento, non approvo l’introduzione di un’aliquota comune per l'imposta sulle società. Deve esserci un maggior coordinamento a livello di politica economica, ma la politica fiscale deve rimanere di competenza dei singoli Stati membri.</p>
    </intervention>
    <intervention id="4-471-000" speaker_id="96920" name="Kay SWINBURNE" is_mep="True" mode="written" nationality="United Kingdom" birth_date="08-06-1967" p_group="European Conservatives and Reformists Group" m_state="GB">
      <p sl="en">Il gruppo dei Conservatori e Riformisti europei si è sempre adoperato in modo costruttivo per permettere alla zona euro di trovare una soluzione definitiva alla crisi del debito pubblico. I difetti del Patto di stabilità e crescita, negli aspetti sostanziali ed esecutivi, sono noti ormai da tempo; è giusto che adesso ci si adoperi per assicurare un assetto definitivo che funzioni. Abbiamo offerto il nostro contributo in commissione e nel trilogo, per garantire che l’esito voluto dal Parlamento fosse realistico, realizzabile e duraturo. Ci dispiace, tuttavia, che la proposta della Commissione, sostenuta dal Parlamento, non sia una soluzione riservata alla zona euro, ma un progetto che si ripercuote anche sui paesi che non adottano l’euro. Da qualunque prospettiva lo si guardi, il pacchetto oggetto della votazione accresce i poteri dell’UE a spese degli Stati membri. Presenta concetti innovativi, come la votazione a maggioranza qualificata inversa e le sanzioni per gli Stati membri, garantendo che i bilanci nazionali non siano più una questione di competenza esclusiva dei parlamenti nazionali. Quindi, pur approvando gli obiettivi a lungo termine, non sosteniamo i mezzi proposti per perseguirli e abbiamo espresso voto contrario alle relazioni i cui provvedimenti superano i confini della zona euro.</p>
    </intervention>
    <intervention id="4-472-000" speaker_id="1832" name="Marianne THYSSEN" is_mep="True" mode="written" nationality="Belgium" birth_date="24-07-1956" birth_place="Sint-Gillis-Waas" p_group="Group of the European People's Party (Christian Democrats)" m_state="BE">
      <p sl="nl">Ho votato con convinzione a favore del pacchetto di compromesso sulla governance economica così come negoziato con il Consiglio. Il pacchetto risultante dai negoziati motiva in modo abbastanza esauriente gli errori commessi in passato, anche per quanto concerne la disciplina di bilancio. Questo costituisce di per sé un passo avanti molto importante. Ciononostante il mio gruppo ed io nutriamo ancora alcune riserve su alcuni punti, in particolare in merito alla realizzazione della parte preventiva del Patto di stabilità e crescita. Per raggiungere un accordo di ampio respiro prima della pausa estiva è importante concedere una possibilità ai negoziati con il Consiglio nelle prossime settimane e non lanciare segnali politici che potrebbero metterne a repentaglio l’esito positivo. Il pacchetto evidenzia un equilibrio politico precario che non intendo mettere in pericolo. Per questa ragione ho espresso voto contrario ad alcuni degli emendamenti proposti, ma questa mia decisione non va intesa come una totale opposizione nei confronti dei singoli punti degli emendamenti in questione. Mi riferisco, in particolare, all’emendamento 9 a favore della convergenza in ambito fiscale. Senza dubbio potrei appoggiarne alcuni elementi, fra cui, ad esempio, la tassa sulle transazioni finanziarie o l’introduzione di una base imponibile consolidata comune per l'imposta sulle società a livello di UE.</p>
    </intervention>
    <intervention id="4-474-000" speaker_id="96702" name="Elena Oana ANTONESCU" is_mep="True" mode="written" nationality="Romania" birth_date="30-12-1979" birth_place="Târgovişte" p_group="Group of the European People's Party (Christian Democrats)" m_state="RO">
      <p sl="ro">Il rafforzamento della governance economica deve basarsi su un solido quadro per prevenire e correggere gli squilibri macroeconomici, su requisiti minimi per i quadri di bilancio nazionali, su una più incisiva regolamentazione e vigilanza dei mercati finanziari e su un credibile meccanismo permanente di risoluzione delle crisi. A mio parere, occorrono politiche per la crescita e l’occupazione coerenti, che pongano l’accento sullo sviluppo e il rafforzamento del mercato interno e promuovano le relazioni commerciali internazionali e la competitività attraverso un quadro efficace per prevenire e correggere gli squilibri eccessivi delle posizioni di bilancio. A mio parere, è inoltre essenziale che il rafforzamento della governance economica vada di pari passo con il potenziamento della legittimità democratica di detta governance.</p>
    </intervention>
    <intervention id="4-474-500" speaker_id="96862" name="Sophie AUCONIE" is_mep="True" mode="written" nationality="France" birth_date="19-08-1963" birth_place="Dugny" p_group="Group of the European People's Party (Christian Democrats)" m_state="FR">
      <p sl="fr">La situazione attuale dimostra che il Patto di stabilità e crescita non è abbastanza efficiente e non è riuscito a impedire che numerosi Stati membri si imbattessero in seri problemi relativi alla loro bilancia dei pagamenti e al saldo dei debiti. Oltre agli aiuti forniti a questi paesi dall’Unione europea, le istituzioni europee stanno lavorando per rafforzare il Patto di stabilità e crescita per evitare il ripetersi in futuro di simili crisi. Questo è l’obiettivo del pacchetto sulla governance economica, di cui fa parte la relazione dell’onorevole Wortmann-Kool sulla sorveglianza delle posizioni di bilancio e sulla sorveglianza e il coordinamento delle politiche economiche. La relativa discussione si è incentrata sulla clausola di riesame e sul voto a maggioranza qualificata inversa, in base al quale le raccomandazioni della Commissione entreranno in vigore a meno che il Consiglio non si opponga con voto a maggioranza qualificata. Ho appoggiato questi due meccanismi con il mio voto perché sono convinta che dobbiamo essere esigenti e ambiziosi per rafforzare la stabilità dei bilanci in Europa e salvaguardare così il nostro futuro.</p>
    </intervention>
    <intervention id="4-474-750" speaker_id="5956" name="Regina BASTOS" is_mep="True" mode="written" nationality="Portugal" birth_date="04-11-1960" birth_place="Veiros-Estarreja" p_group="Group of the European People's Party (Christian Democrats)" m_state="PT">
      <p sl="pt">Come stabilito dal trattato sul funzionamento dell’Unione europea, il coordinamento delle politiche economiche degli Stati membri implica il rispetto dei seguenti principi direttivi: prezzi stabili, finanze pubbliche e condizioni monetarie sane nonché bilancia dei pagamenti sostenibile. Lo scopo è stabilire le disposizioni relative al contenuto, alla presentazione, all’esame e alla sorveglianza dei programmi di stabilità e dei programmi di convergenza nell’ambito della sorveglianza multilaterale che deve essere esercitata dalla Commissione e dal Consiglio per prevenire tempestivamente il determinarsi di un debito o di disavanzi pubblici eccessivi e promuovere la sorveglianza e il coordinamento delle politiche economiche sostenendo in tal modo il conseguimento degli obiettivi dell’Unione in materia di crescita ed occupazione. Il Parlamento europeo sarà debitamente coinvolto nel semestre europeo, onde rafforzare la trasparenza, la titolarità e la responsabilità delle decisioni prese, nello specifico attraverso il dialogo economico. Per queste ragioni, ho espresso voto favorevole per la presente relazione.</p>
    </intervention>
    <intervention id="4-475-000" speaker_id="28257" name="Ivo BELET" is_mep="True" mode="written" nationality="Belgium" birth_date="07-06-1959" birth_place="St Truiden" p_group="Group of the European People's Party (Christian Democrats)" m_state="BE">
      <p sl="nl">L’Unione europea e l’euro attraversano un momento difficile e occorre trovare una soluzione rapida e strutturale ai problemi che investono la Grecia. Ritengo tuttavia che, analizzando approfonditamente la situazione, bisogna riconoscere che l’Europa uscirà dalla crisi più forte e più solida. Il rafforzamento della vigilanza europea sulla politica economica e di bilancio dei 27 Stati membri è una condizione essenziale per la sopravvivenza dell’euro. Dobbiamo garantire che questa fase di turbolenze non pregiudichi le politiche sociali dell’Europa; il rispetto per le tradizioni nazionali in termini di accordi salariali va mantenuto a qualunque costo. Il risultato più importante ottenuto dal Parlamento è senza dubbio l’inserimento del semestre europeo nel pacchetto legislativo, il che implica non solo che i governi dovranno garantire finanze pubbliche sane, ma anche che saranno responsabili nei confronti dell’Europa qualora non investano adeguatamente in formazione e istruzione, creazione di posti di lavoro e lotta alla povertà. Il pacchetto determinerà un netto miglioramento della competitività economica e del benessere finanziario dell’Unione europea. Ovviamente questo non rappresenta un obiettivo fine a se stesso: abbiamo a nostra disposizione gli strumenti per conseguire crescita, creazione di posti di lavoro e protezione sociale.</p>
    </intervention>
    <intervention id="4-476-000" speaker_id="97198" name="Mara BIZZOTTO" is_mep="True" mode="written" nationality="Italy" birth_date="03-06-1972" birth_place="Bassano del Grappa " m_state="IT">
      <p sl="it">Questa relazione sulla proposta di regolamento del Parlamento europeo e del Consiglio che modifica il regolamento (CE) n. 1466/97 per il rafforzamento della sorveglianza delle posizioni di bilancio nonché della sorveglianza e del coordinamento delle politiche economiche fa parte di un pacchetto sulla governance economica della UE. La presente relazione, come le analoghe relazioni presentate dal pacchetto, si riferisce direttamente alla recente crisi finanziaria della Grecia e pone come obiettivo la creazione di un quadro di regolamentazione capace di prevenire il ripetersi di crisi analoghe. Da un lato, la necessità di intensificare il coordinamento e soprattutto il monitoraggio finanziario sugli Stati membri appare evidente, considerata la gravità della crisi greca e delle sue ripercussioni sugli altri Stati membri stessi. Tuttavia, le direttive proposte dalla relazione presentano anche degli aspetti problematici che non dovrebbero essere sottovalutati. Infatti, tali direttive implicano un aumento sostanziale dell´ingerenza dell´Unione negli affari interni delle economie degli Stati membri, prospettando una forte diminuzione della rilevanza di queste ultime. L´impossibilità di escludere tale rischio mi costringe ad astenermi dal voto.</p>
    </intervention>
    <intervention id="4-477-000" speaker_id="96733" name="Antonio CANCIAN" is_mep="True" mode="written" nationality="Italy" birth_date="02-07-1951" birth_place="Mareno di Piave " p_group="Group of the European People's Party (Christian Democrats)" m_state="IT">
      <p sl="it">La relazione Wortmann-Kool fa parte del pacchetto legislativo di riforma della governance economica, sei relazioni che sono il risultato di una negoziazione durata mesi. Dal Parlamento è uscito un messaggio chiaro rivolto a tutti, in particolar modo al Consiglio. Auspico pertanto che questo pacchetto trovi approvazione definitiva prima della pausa estiva e soprattutto applicazione al più presto, per far sì che l'Unione Europea non si trovi impreparata, così come in passato, nel rispondere alle sfide alla sua stabilità. In particolare, ho votato in favore alla relazione Wortmann-Kool perché ritengo che l'Unione Europea abbia bisogno di una base solida per evitare in futuro crisi analoghe a quella che abbiamo appena attraversato. Questa base passa attraverso la creazione di un sistema di parametri che riformino il Patto di Stabilità e Crescita in maniera fattibile. Questo perché dobbiamo raggiungere un accordo nuovo che non costringa più gli Stati in difficoltà a chiedere deroghe agli accordi in essere ma permetta piuttosto, attraverso la ri-negoziazione del Patto stesso, di fissare dei nuovi criteri da cui far emergere degli obblighi sostenibili e degli obiettivi raggiungibili.</p>
    </intervention>
    <intervention id="4-477-250" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">Ho sostenuto la relazione con voto favorevole perché concordo che, al fine di garantire un più stretto coordinamento delle politiche economiche e una convergenza duratura dei risultati economici degli Stati membri, il Consiglio debba proseguire nel suo compito di sorveglianza multilaterale come parte integrante del semestre europeo per il coordinamento della politica economica, in linea con gli obiettivi e i requisiti stabiliti dal trattato sul funzionamento dell’Unione europea (TFUE). Il Parlamento deve essere debitamente coinvolto nel semestre europeo, onde rafforzare la trasparenza, la titolarità e la responsabilità delle decisioni prese, nello specifico attraverso il dialogo economico. Convengo inoltre che il comitato economico e finanziario, il comitato di politica economica, il comitato per l’occupazione e il comitato per la protezione sociale debbano essere consultati nel quadro del semestre europeo ogniqualvolta necessario; anche i soggetti interessati, segnatamente le parti sociali, devono essere consultati nel quadro del semestre europeo rispetto alle principali questioni politiche ogniqualvolta necessario, in conformità con il trattato sul funzionamento dell’Unione europea, con la normativa e con le politiche nazionali.</p>
    </intervention>
    <intervention id="4-477-375" speaker_id="1892" name="Carlos COELHO" is_mep="True" mode="written" nationality="Portugal" birth_date="20-05-1960" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">La crisi economica, finanziaria e sociale ha dimostrato che l’attuale modello di governance economica dell’Unione europea non ha funzionato: il quadro di sorveglianza si è rivelato molto debole e le norme del Patto di stabilità e crescita (PSC) non sono state rispettate. Offro quindi il mio appoggio al pacchetto di misure presentate dalla Commissione europea in materia di governance economica ed esprimo voto favorevole sulla relazione Wortmann-Kool sul rafforzamento della sorveglianza di bilancio e del coordinamento delle politiche economiche. Approvo il voto a maggioranza qualificata inversa, che rafforza il ruolo della Commissione europea richiedendo un voto a maggioranza qualificata del Consiglio per derogare alle decisioni della Commissione. Ritengo che il “dialogo economico” proposto nel presente documento sia molto importante, così come il legame chiaro e necessario con il semestre europeo. Accolgo con favore la disposizione che consente agli Stati membri uno scostamento temporaneo dal percorso di avvicinamento qualora sia determinato da un evento imprevisto, perché garantisce la flessibilità e la realizzabilità del processo.</p>
    </intervention>
    <intervention id="4-477-500" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Possiamo trarre due importanti lezioni dalla recente crisi: la necessità di finanze pubbliche sostenibili e l’urgente bisogno di agire per un maggior coordinamento delle politiche economiche tra gli Stati membri, con particolare enfasi sulla prevenzione. La presente relazione verte esattamente su questi due punti.</p>
      <p sl="pt">Desidero innanzi tutto sottolineare l’importanza dell’inserimento del semestre europeo in questo testo legislativo, che consente di fornire in maniera graduale una piattaforma efficace per il dibattito politico congiunto sulle politiche di bilancio adottate da tutti gli Stati membri, contribuendo a creare un’unione economica solida ed equilibrata. Vorrei richiamare l’attenzione sulla grande importanza dell’ordine nelle finanze pubbliche degli Stati membri dell’Unione nonché sulla necessità di adottare politiche economiche sempre più responsabili che garantiscano stabilità e crescita.</p>
      <p sl="pt">Dobbiamo essere responsabili. Dobbiamo adottare politiche che consentano di risparmiare, soprattutto nei periodi di congiuntura favorevole, in modo da disporre dei mezzi per difenderci nei momenti più difficili. Attribuisco grande importanza a questa relazione ai fini dell’accrescimento della cooperazione e della prevenzione all’interno dell’Unione europea. In conclusione, ringrazio l’onorevole Wortmann-Kool, collega del mio gruppo, per l’esemplare lavoro svolto in fase di negoziato e conclusione del pacchetto.</p>
    </intervention>
    <intervention id="4-477-750" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">La relazione dell’onorevole Wortmann-Kool è una proposta legislativa sulla governance economica, adottata dalla Commissione il 29 settembre 2010, per la sorveglianza delle posizioni di bilancio nonché per la sorveglianza e il coordinamento delle politiche economiche; fa parte del pacchetto sulla governance economica, adottato dalla Commissione il 29 settembre 2010, mirato a “consolidare la stabilità macroeconomica e la sostenibilità delle finanze pubbliche”. Il rafforzamento del quadro della governance economica dovrebbe favorire la crescita e l’occupazione, in particolare con lo sviluppo e il rafforzamento del mercato unico e la promozione delle relazioni economiche internazionali e della competitività.</p>
      <p sl="pt">Il rafforzamento della governance economica deve andare di pari passo con il potenziamento della legittimità democratica di detta governance nell’Unione, obiettivo da conseguire attraverso una maggiore partecipazione del Parlamento europeo e dei parlamenti nazionali in tutti i processi di coordinamento delle politiche economiche. Il Patto di stabilità e crescita e l’intero quadro di governance economica devono integrare ed essere compatibili con una strategia dell’Unione per la crescita e l’occupazione. Ho votato a favore di questa proposta di emendamento legislativo e mi auguro che venga approvata nella seduta plenaria del Parlamento a luglio.</p>
    </intervention>
    <intervention id="4-478-000" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">La proposta legislativa in esame fa parte del cosiddetto pacchetto sulla governance economica ed è mirata a rafforzare la sorveglianza delle posizioni di bilancio nonché la sorveglianza e il coordinamento delle politiche economiche. In pratica, il regolamento stabilisce le disposizioni relative al contenuto, alla presentazione, all’esame e alla sorveglianza dei programmi di stabilità e dei programmi di convergenza nell’ambito della sorveglianza multilaterale che deve essere esercitata dalla Commissione e dal Consiglio al fine di prevenire tempestivamente il determinarsi di un debito e di disavanzi pubblici eccessivi e promuovere la sorveglianza e il coordinamento delle politiche economiche. Si fa appello alle vecchie e noiose argomentazioni sulla crescita e la creazione di posti di lavoro come obiettivi prioritari.</p>
      <p sl="pt">Come sappiamo e come abbiamo già affermato, il risultato è l’esatto contrario. Solidarietà e coesione economica e sociale non sono altro che parole prive di senso, lettera morta nei trattati. La proposta è dominata da politiche monetariste e neoliberiste mirate a garantire profitti ancora maggiori alle grandi aziende e agli istituti finanziari. Come dimostrano le esperienze di Grecia, Irlanda e Portogallo, i cittadini affrontano e vivono sulla propria pelle maggiore disparità sociale, maggiore disoccupazione e maggiore povertà. Occorre riconoscere una volta per tutte che le politiche in vigore, che si vogliono ora intensificare, sono la causa fondamentale della crisi.</p>
    </intervention>
    <intervention id="4-479-000" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">La presente relazione fa parte del pacchetto di sei proposte legislative di governance economica ed è mirata a rafforzare la sorveglianza delle posizioni di bilancio nonché la sorveglianza e il coordinamento delle politiche economiche. In pratica, il regolamento stabilisce le disposizioni relative al contenuto, alla presentazione, all’esame e alla sorveglianza dei programmi di stabilità e dei programmi di convergenza nell’ambito della sorveglianza multilaterale che deve essere esercitata dalla Commissione e dal Consiglio al fine di prevenire tempestivamente il determinarsi di un debito e di disavanzi pubblici eccessivi e la promozione della sorveglianza e del coordinamento delle politiche economiche. Si è sempre sostenuto che gli obiettivi sono la crescita e l’occupazione, ma, poiché si sono dimenticate le politiche di solidarietà e coesione sociale ed economica e si è puntato solo su politiche monetariste e neoliberiste mirate a garantire profitti ancora maggiori alle grandi aziende e agli istituti finanziari, il risultato è una maggiore disparità sociale, maggiore disoccupazione e maggiore povertà, come hanno già dimostrato i casi di Grecia, Irlanda e Portogallo.</p>
      <p sl="pt">Finché i leader europei non riconosceranno che le loro politiche sono la causa fondamentale della persistente crisi, assisteremo a un degrado della situazione economica, sociale e politica che inevitabilmente causerà ulteriori tensioni sociali e conflitti …</p>
      <a text="(Dichiarazione di voto abbreviata ai sensi dell’articolo 170 del regolamento)"/>
    </intervention>
    <intervention id="4-480-000" speaker_id="23868" name="Monika BEŇOVÁ" is_mep="True" mode="written" nationality="Slovakia" birth_date="15-08-1968" birth_place="Bratislava" m_state="SK">
      <p sl="it">La recente crisi economica e finanziaria globale ha svelato e acuito la necessità di un miglior coordinamento e una sorveglianza rafforzata delle politiche economiche all’interno dell’unione economica e monetaria. L’attuale sistema di coordinamento e i processi di sorveglianza in vigore mostrano carenze e punti deboli. È essenziale rafforzare il quadro dell’unione economica e monetaria allo scopo di garantire la stabilità macroeconomica e la sostenibilità delle finanze pubbliche. Gran parte degli Stati membri necessita un sostanziale consolidamento per tornare una diminuzione del debito pubblico. Simili problemi si fanno ancora più pressanti perché le società e le economie europee si trovano ad affrontare le conseguenze dell’invecchiamento della popolazione, che potrebbe incidere ulteriormente sull’offerta di lavoro e sui bilanci delle finanze pubbliche. Il coordinamento delle politiche economiche degli Stati membri entro un quadro dell’Unione europea deve anzitutto prevedere una bilancia dei pagamenti sostenibile e la necessità di investimenti pubblici.</p>
    </intervention>
    <intervention id="4-481-000" speaker_id="1431" name="Marietta GIANNAKOU" is_mep="True" mode="written" nationality="Greece" birth_date="05-06-1951" birth_place="Gerakion " p_group="Group of the European People's Party (Christian Democrats)" m_state="GR">
      <p sl="el">I deputati di Nea Dimokratia hanno votato a favore delle sei proposte incluse nel nuovo pacchetto sulla governance economica. Le proposte del Parlamento europeo spianano la strada a condizioni di stabilità economica, permettendo nel contempo lo sviluppo di meccanismi di intervento innovativi quali le euroobbligazioni e le obbligazioni di per i progetti europei.</p>
    </intervention>
    <intervention id="4-481-625" speaker_id="96892" name="Roberto GUALTIERI" is_mep="True" mode="written" nationality="Italy" birth_date="19-07-1966" birth_place="Roma" p_group="Group of the Progressive Alliance of Socialists and Democrats in the European Parliament - Vice" m_state="IT">
      <p sl="it">L'Europa ha bisogno di una governance economica più forte e più comunitaria. Tuttavia, il pacchetto di provvedimenti che oggi viene votato riflette in modo inaccettabile la tendenza dell'attuale maggioranza di centro-destra a concepire la governance come pura austerità, rafforzando la dimensione preventiva e quella correttiva del patto di stabilità senza delineare meccanismi e strumenti a sostegno degli investimenti e dello sviluppo. Non si possono accettare la reverse majority clause e l'inasprimento dei parametri e delle sanzioni senza una golden rule a tutela degli investimenti degli Stati membri e senza gli eurobond per finanziare quelli europei e al tempo stesso garantire i debiti sovrani. E' una ricetta inadeguata ad affrontare la crisi e che è destinata ad aggravarla. E' per questo che votiamo no a questo e alle altre relazioni sulla sorveglianza fiscale, e ci batteremo per un diverso indirizzo della politica economica europea e al tempo stesso per un rafforzamento del metodo comunitario e degli strumenti e risorse dell'Unione.</p>
    </intervention>
    <intervention id="4-481-750" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Ho accolto con favore questo documento perché la crisi economica e finanziaria ha messo in luce la necessità di rivedere il quadro dell’Unione economica e monetaria (UEM) al fine di rafforzare gli strumenti esistenti e ampliare le procedure di coordinamento e sorveglianza multilaterale. Come sottolineato dalla Commissione nella relazione, il sistema deve essere rafforzato al fine di “consolidare la stabilità macroeconomica e la sostenibilità delle finanze pubbliche, che sono condizioni preliminari per una crescita durevole della produzione e dell’occupazione”. Il pacchetto sulla governance economica prevede sei proposte volte a rafforzare il coordinamento e la sorveglianza delle politiche economiche nell’Unione economica e monetaria nel contesto della strategia Europa 2020 e del semestre europeo, un nuovo ciclo di sorveglianza che riunirà i processi nell’ambito del Patto di stabilità e crescita e degli orientamenti di massima per le politiche economiche. Ritengo della massima importanza che il rafforzamento della governance economica vada di pari passo con il potenziamento della legittimità democratica della governance europea. A questo riguardo, il ruolo del Parlamento europeo dovrebbe essere rafforzato in tutto il processo di sorveglianza. Inoltre, la consultazione regolare delle parti sociali e un maggiore coinvolgimento dei parlamenti nazionali costituiscono presupposti indispensabili per un quadro di sorveglianza credibile e trasparente.</p>
    </intervention>
    <intervention id="4-482-000" speaker_id="28424" name="Tunne KELAM" is_mep="True" mode="written" nationality="Estonia" birth_date="10-07-1936" birth_place="Taheva" p_group="Group of the European People's Party (Christian Democrats)" m_state="EE">
      <p sl="en">Ho votato a favore di questa relazione, nonostante speravo in una maggiore chiarezza e incisività nelle richieste in relazione al meccanismo di sanzioni e ammende. L’attuale linea rimane vaga e non esplicita chiaramente che, in caso di violazione, le sanzioni si applicheranno automaticamente senza essere oggetto di negoziazione politica. Nonostante il rafforzamento del ruolo della Commissione, la relazione dovrebbe esprimersi chiaramente a favore del meccanismo di voto a maggioranza qualificata inversa, come pianificato inizialmente, per garantire l’applicazione indipendente e rapida delle misure necessarie. Accolgo con favore l’appello a una maggiore trasparenza e a un più attivo coinvolgimento del Parlamento europeo e dei parlamenti nazionali. Tale aspetto è particolarmente importante alla luce dell’invito ad allineare i bilanci nazionali con il semestre europeo. Tutti gli attori devono essere coinvolti a pieno titolo e informati per assicurare la prevenzione dei problemi e la proposta tempestiva di soluzioni.</p>
    </intervention>
    <intervention id="4-482-500" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ho votato contro la presente relazione perché sono fermamente contrario al programma di misure di austerità paralizzanti, promosso dal centro-destra in seno all’Unione europea. Questo pacchetto di riforma della governance economica soffocherà la crescita all’interno dell’Unione europea, proprio quando abbiamo più bisogno di investimenti per la crescita, per la ricerca, per lo sviluppo e l’occupazione e per garantire il futuro economico dell’Europa. Questo pacchetto di riforme finanziarie si ripercuoterà in particolar modo sui paesi più poveri in Europa, senza toccare il mondo della finanza, vero responsabile della crisi. Sono a favore di un migliore coordinamento delle politiche economiche e di bilancio in Europa, ma mi oppongo con fermezza alla scarsa lungimiranza con cui questo viene imposto. Gli investimenti a lungo termine nell’economia verde, nella ricerca scientifica e nelle infrastrutture sono essenziali per la stabilità economica, la creazione di occupazione e la crescita e mi è impossibile sostenere questo pacchetto di riforme che mira a un’austerità atrofizzante in tutta Europa.</p>
    </intervention>
    <intervention id="4-483-000" speaker_id="4462" name="Clemente MASTELLA" is_mep="True" mode="written" nationality="Italy" birth_date="05-02-1947" birth_place="Ceppaloni " p_group="Group of the European People's Party (Christian Democrats)" m_state="IT">
      <p sl="it">Sosteniamo la proposta di migliorare il rispetto del Patto di stabilità e crescita da parte degli Stati membri e di favorire un maggior coordinamento delle loro politiche di bilancio. Il regolamento oggi approvato è stato modificato allo scopo di garantire che gli Stati membri adottino, nei periodi di congiuntura favorevole, politiche di bilancio prudenti per costituire le necessarie riserve per i periodi più difficili. Il quadro di sorveglianza di bilancio e di coordinamento delle politiche economiche dell'UE dovrebbe essere ampliato così da includere l'occupazione e gli aspetti sociali.</p>
      <p sl="it">Quanto invece ai programmi di stabilità e di convergenza degli Stati membri, essi dovrebbero comprendere informazioni sulla coerenza dei loro obiettivi di bilancio con la strategia UE in materia di crescita e occupazione, consultando, in tutte le procedure di sorveglianza, il Comitato per l'occupazione e il Comitato per la protezione sociale. Riteniamo, inoltre, della massima importanza che il rafforzamento della governance economica vada di pari passo con il potenziamento della legittimità democratica della governance europea. A questo riguardo il Parlamento dovrebbe essere consultato regolarmente e coinvolto in tutto il procedimento, così come tutte le parti sociali, il che costituisce un presupposto indispensabile per un quadro di sorveglianza che sia credibile e trasparente.</p>
    </intervention>
    <intervention id="4-484-000" speaker_id="96742" name="Jean-Luc MÉLENCHON" is_mep="True" mode="written" nationality="France" birth_date="19-08-1951" birth_place="Tanger" p_group="Confederal Group of the European United Left - Nordic Green Left" m_state="FR">
      <p sl="fr">Questa relazione propone di aiutare la Commissione a trovare gli strumenti migliori per misurare i fallimenti politici di leadership, fallimenti di cui i governi potrebbero essere responsabili. È necessario adottare come riferimento l’obiettivo di bilancio stabilito dalla Commissione o adottare come funzione del PIL un tasso di riferimento? La maggioranza parlamentare si preoccupa unicamente di questo. Simili strumenti non faranno altro che lasciare i cittadini europei in balia delle agenzie di rating ed estenderanno l’applicazione delle misure di austerità che stanno attualmente dissanguando Grecia, Irlanda e Portogallo.</p>
      <p sl="fr">Condanno questa relazione ed esprimo voto contrario. La Francia è un paese indipendente e sovrano.</p>
    </intervention>
    <intervention id="4-485-000" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Le misure pianificate non prevedono la partecipazione obbligatoria delle banche. La rinegoziazione del debito sarà però inevitabile: il contribuente non deve necessariamente pagare gli errori speculativi commessi dalle banche. Come dimostra l’esempio dell’Islanda, il fallimento di Stato adeguatamente organizzato può essere la giusta risposta.</p>
      <p sl="de">La Grecia è la culla della cultura europea. Alla luce dell’impotenza degli attori politici, della loro incapacità di riconoscere cause ed effetti e della riluttanza ad assumersi responsabilità, a quanto pare anche questa cultura potrebbe giungere al capolinea con la Grecia. Voto contro la presente relazione.</p>
    </intervention>
    <intervention id="4-485-125" speaker_id="96694" name="Rolandas PAKSAS" is_mep="True" mode="written" nationality="Lithuania" birth_date="10-06-1956" birth_place="Telšiai" p_group="Europe of Freedom and Direct Democracy Group" m_state="LT">
      <p sl="lt">Il rafforzamento della governance economica deve andare di pari passo con il potenziamento della legittimità democratica della governance europea. Occorre impegnarsi al massimo per conseguire la stabilità macroeconomica e la sostenibilità delle finanze pubbliche. Per garantire un maggiore coordinamento delle politiche e delle azioni economiche degli Stati membri, è necessario ampliare le procedure di coordinamento e sorveglianza multilaterale. Allo scopo di individuare scostamenti prevedibili della posizione di bilancio rispetto all’obiettivo a medio termine o al percorso adeguato di avvicinamento a tale obiettivo, il Consiglio e la Commissione devono attuare una sorveglianza multilaterale. Dobbiamo costantemente vigilare sull’applicazione dei programmi di convergenza e delle politiche economiche da parte degli Stati membri con deroga alla luce degli obiettivi del programma di convergenza. Ritengo sufficiente il termine di cinque mesi per correggere lo scostamento dal percorso di avvicinamento verso l’obiettivo a medio termine. Inoltre, le misure adottate dagli Stati membri per correggere lo scostamento devono essere attentamente monitorate.</p>
    </intervention>
    <intervention id="4-485-187" speaker_id="97197" name="Alfredo PALLONE" is_mep="True" mode="written" nationality="Italy" birth_date="13-09-1947" birth_place="Frosinone" p_group="Group of the European People's Party (Christian Democrats)" m_state="IT">
      <p sl="it">Gentile Presidente, onorevoli colleghi, permettetemi, prima di tutto, di fare i più sinceri complimenti a Corien per il lavoro svolto sul pacchetto di governance economica. Il Patto di Stabilità e Crescita è stato indebolito, c'é bisogno di regole più serie ed efficaci e di minore discrezionalità per gli Stati. Per questo gli interventi nella fase preventiva sono cruciali, permettono di prevenire, senza dover agire ex post . Concordo con la relazione quando sostiene l'approccio della Commissione e ne amplia il ricorso al meccanismo del voto a maggioranza qualificata invertita per bloccare una decisione della Commissione in Consiglio. Evitare il ricorso al metodo intergovernamentale deve essere l'obiettivo del Parlamento, ma occorre ragionare in una prospettiva complessiva e vedere, senza annacquare la regolamentazione, di trovare soluzioni volte a far sì che sia garantita l'indipendenza della Commissione, che il Parlamento possa essere un attore e non un semplice spettatore del processo, trovando un accordo condiviso con il Consiglio. Mi auguro, infatti, che il Parlamento trovi un accordo finale e approvi, al più presto, l'intero pacchetto di governance , per dare un segnale forte e unitario ai cittadini e ai mercati e arrestare la speculazione.</p>
    </intervention>
    <intervention id="4-485-250" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Nell’ambito del pacchetto legislativo volto a rafforzare la governance economica nell’UE e nell’area euro, si è svolta una votazione sul presente progetto di parere riguardante il rafforzamento della sorveglianza delle posizioni di bilancio nonché della sorveglianza e del coordinamento delle politiche economiche. Ho votato a favore della relazione perché condivido sostanzialmente i timori della relatrice, in particolare per quanto concerne gli emendamenti relativi alle seguenti questioni chiave: 1) il quadro di sorveglianza di bilancio dell’Unione europea dovrebbe essere ampliato così da includere l’occupazione e gli aspetti sociali; 2) gli orientamenti per le politiche in materia di occupazione degli Stati membri dovrebbero essere presi in considerazione dagli Stati membri che presentano programmi di stabilità e di convergenza, come anche durante la fase di esame di detti programmi; 3) la sorveglianza multilaterale dei programmi di stabilità e di convergenza dovrebbe essere esercitata nel quadro del semestre europeo; 4) i programmi di stabilità e di convergenza degli Stati membri dovrebbero comprendere informazioni sulla coerenza degli obiettivi di bilancio degli Stati membri con la strategia dell’UE in materia di crescita e di occupazione, come la strategia Europa 2020, e in particolare con gli indirizzi di massima per le politiche economiche e gli orientamenti per le politiche in materia di occupazione.</p>
    </intervention>
    <intervention id="4-485-500" speaker_id="28406" name="Miguel PORTAS" is_mep="True" mode="written" nationality="Portugal" birth_date="01-05-1958" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">La presente relazione è mirata a garantire che gli Stati membri rispettino i limiti per il disavanzo pubblico e il debito fissati nel Patto di stabilità e crescita. Ho espresso voto contrario per due ragioni: il patto che si vuole regolamentare è responsabile di un decennio di crescita economica mediocre in Europa e le misure disciplinari si basano su sanzioni che aggravano i problemi, anziché risolverli. Nella presente relazione e nelle altre del pacchetto, si sarebbe dovuto avere almeno il buon senso di separare gli investimenti pubblici dal calcolo del disavanzo per favorire la creazione di posti di lavoro, ovvero l’obiettivo primario di qualsiasi provvedimento di coordinamento economico attento ai timori dei cittadini europei.</p>
    </intervention>
    <intervention id="4-486-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="es">Ho espresso voto contrario perché questa relazione tenta di risolvere il problema del disavanzo pubblico esclusivamente con la correzione della spesa pubblica. Nello specifico, introduce un obiettivo a medio termine di crescita del prodotto interno lordo (PIL), severamente controllato dalla Commissione. Questo concede nuovi poteri alla Commissione europea, tra cui la facoltà di imporre automaticamente sanzioni agli Stati membri dell’area euro, a meno che il Consiglio non decida di respingere la decisione con voto a maggioranza qualificata. La presente relazione ritiene prioritario il consolidamento fiscale rispetto agli obiettivi di sostenibilità a lungo termine e agli obiettivi dell’Unione europea di creazione di posti di lavoro, lotta alla povertà e coesione sociale. Contiene le misure più severe del pacchetto, puntando tutto sull’applicazione di aggiustamenti e misure di austerità ed escludendo l’impiego di meccanismi anticiclici. Inoltre, non prevede incentivi per il conseguimento degli obiettivi di crescita a medio termine, concentrandosi esclusivamente sul sistema delle sanzioni.</p>
    </intervention>
    <intervention id="4-487-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Ritengo necessario che il Patto di stabilità e crescita venga aggiornato migliorando il coordinamento delle politiche di bilancio, in modo da rafforzare la sorveglianza dei bilanci nazionali affinché gli Stati membri prendano scelte "prudenti" in periodi di congiuntura economica favorevole, accantonando le necessarie riserve per i periodi di recessione. Solo in questo modo sarà possibile assicurare nel concreto un più stretto monitoraggio dell'evoluzione del debito e del disavanzo. Ritengo infine positiva la proposta di introdurre dei requisiti specifici per delle linee quadro dei bilanci degli Stati membri, rafforzando i dispositivi che garantiscono il rispetto delle regole da parte degli Stati membri dell'area euro.</p>
    </intervention>
    <intervention id="4-488-000" speaker_id="4751" name="Bart STAES" is_mep="True" mode="written" nationality="Belgium" birth_date="07-08-1958" birth_place="Izegem" p_group="Group of the Greens/European Free Alliance" m_state="BE">
      <p sl="nl">Oggi il Parlamento ha preso posizione in merito alla governance economica europea. L’Unione europea necessita una vigilanza economica più severa e una riforma del Patto di stabilità e crescita; l’approccio poco lungimirante del centro-destra non fornisce però una base stabile per una riforma credibile e coerente. La visione limitata incentrata sui tagli e priva di qualsiasi stimolo alla crescita del reddito dell’Unione europea non può fungere da fondamento per una politica fiscale sostenibile e si tradurrebbe solo in un incremento della povertà nell’Unione europea. Se il nostro obiettivo è creare nuovi posti di lavoro ed evitare un’eccessiva instabilità socioeconomica, il consolidamento fiscale deve associarsi a investimenti pubblici e ad altre forme di spesa pubblica. Non possiamo esigere istruzione e formazione di alta qualità e al tempo stesso tagliare i finanziamenti ad esse dedicati. Ho quindi espresso voto contrario alle relazioni Wortmann-Kool, Feio e Goulard. Il gruppo Verde/Alleanza libera europea sostiene un approccio macroeconomico basato su un miglior allineamento delle bilance commerciali degli Stati membri. Le misure economiche devono essere inserite in un quadro più ampio, che comprenda altri elementi come la solidarietà e la responsabilità. Ho pertanto appoggiato la relazione sui pilastri macroeconomici, caratterizzata da un approccio omnicomprensivo e sistematico che consentirebbe di prevenire future crisi. Ho inoltre votato a favore delle relazioni Ferreira, Haglund e Ford.</p>
    </intervention>
    <intervention id="4-489-000" speaker_id="96920" name="Kay SWINBURNE" is_mep="True" mode="written" nationality="United Kingdom" birth_date="08-06-1967" p_group="European Conservatives and Reformists Group" m_state="GB">
      <p sl="en">Il gruppo dei Conservatori e Riformisti europei si è sempre adoperato in modo costruttivo per permettere alla zona euro di trovare una soluzione definitiva alla crisi del debito pubblico. I difetti del Patto di stabilità e crescita, negli aspetti sostanziali ed esecutivi, sono noti ormai da tempo; è giusto che adesso ci si adoperi per assicurare un assetto definitivo che funzioni. Abbiamo offerto il nostro contributo in commissione e nel trilogo, per garantire che l’esito voluto dal Parlamento sia realistico, realizzabile e duraturo. Ci dispiace, tuttavia, che la proposta della Commissione, sostenta dal Parlamento, non sia una soluzione riservata alla zona euro, ma un progetto che si ripercuote anche sui paesi che non adottano l’euro. Da qualunque prospettiva lo si guardi, il pacchetto oggetto della votazione accresce i poteri dell’UE a spese degli Stati membri. Presenta concetti innovativi, come la votazione a maggioranza qualificata inversa e le sanzioni per gli Stati membri, garantendo che i bilanci nazionali non siano più una questione di competenza esclusiva dei parlamenti nazionali. Quindi, pur approvando gli obiettivi a lungo termine, non sosteniamo i mezzi proposti per perseguirli e abbiamo espresso voto contrario alle relazioni i cui provvedimenti superano i confini della zona euro.</p>
    </intervention>
    <intervention id="4-489-500" speaker_id="96974" name="Nuno TEIXEIRA" is_mep="True" mode="written" nationality="Portugal" birth_date="13-01-1973" birth_place="Funchal" p_group="Group of the European People's Party (Christian Democrats)" m_state="PT">
      <p sl="pt">La crisi economica e finanziaria che ha scosso l’area euro ha minacciato gli strumenti dell’unione economica e monetaria e ha palesato le dannose conseguenze degli shock asimmetrici e del rischio sistemico in un’area monetaria che non è considerata ottimale. La presente relazione, inclusa in un pacchetto di sei relazioni sulla governance economica nell’Unione europea, mira a creare meccanismi preventivi e correttivi per evitare disavanzi e debito pubblico eccessivi. Inoltre, istituzionalizza il semestre europeo con la necessità di coinvolgere tutte le istituzioni europee e con l’inserimento degli obiettivi dell’Unione europea nei programmi nazionali di riforma. Desidero inoltre sottolineare la proposta per l’estensione del voto a maggioranza qualificata inversa al Consiglio a tutte le fasi della procedura di valutazione, esame e monitoraggio del Patto di stabilità e crescita e dei programmi nazionali di convergenza. Esprimo voto favorevole per la presente relazione perché ritengo che l’Unione europea debba inviare un segnale di stabilità ai mercati attraverso una strategia di governance a breve e lungo termine. La crisi del debito sovrano che colpisce l’Europa, e in particolare i tre paesi già salvati tra cui il Portogallo, potrà essere superata solo con decisioni concertate e con un maggior coinvolgimento delle istituzioni dell’Unione europea, in particolare il Parlamento e la Commissione.</p>
    </intervention>
    <intervention id="4-489-750" speaker_id="96918" name="Derek VAUGHAN" is_mep="True" mode="written" nationality="United Kingdom" birth_date="02-05-1961" birth_place="Merthyr" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Il pacchetto sulla governance economica approvato dalla maggioranza di centro-destra nel Parlamento europeo rischia di radicare le misure di austerità nel diritto dell’Unione. Ho espresso voto contrario sull’intero pacchetto perché non credo proponga misure adeguate alla luce dell’attuale clima finanziario. I governi di centro-destra stanno tentando di imporre una serie di politiche economiche che riducono i disavanzi nel breve periodo, ma non danno alcuna speranza di crescita economica sul lungo termine. Un miglior coordinamento in materia di politica economica è senza dubbio una buona idea per la crescita dell’Europa nel lungo periodo. Abbiamo però bisogno di un’alternativa progressista per fare in modo che l’economia cresca: senza crescita economica, è impossibile creare occupazione e finanziare i servizi pubblici. Nelle norme relative al debito, la spesa per gli investimenti dovrebbe essere considerata separatamente dalla spesa pubblica annua ordinaria. Per evitare che la crisi degeneri in una depressione globale, è inoltre essenziale che i governi possano investire risorse per stimolare l’economia, come fece il governo laburista britannico nel 2008/2009.</p>
    </intervention>
    <intervention id="4-490-000" speaker_id="96944" name="Marina YANNAKOUDAKIS" is_mep="True" mode="written" nationality="United Kingdom" birth_date="16-04-1956" birth_place="London" p_group="European Conservatives and Reformists Group" m_state="GB">
      <p sl="en">Ho deciso di astenermi dal voto sulle relazioni Wortmann-Kool e Feio, mirate a rivedere il Patto di stabilità e crescita. Accolgo con favore l’enfasi posta nelle relazioni sulla necessità di evitare disavanzi pubblici e debito e sono consapevole che si ispirano alla mia stessa concezione dell’economia. Dubito però che le modifiche al Patto di stabilità e crescita (che ha fallito miseramente nel garantire la stabilità e la crescita) siano la giusta soluzione ai problemi economici dell’Europa. Nutro anche serie preoccupazioni rispetto al voto a maggioranza qualificata inversa per le decisioni del Consiglio previsto in queste relazioni. Non dobbiamo sottovalutare che questo creerebbe un precedente e sottrarrebbe potere al Consiglio.</p>
    </intervention>
    <intervention id="4-491-000" speaker_id="41007" name="Iva ZANICCHI" is_mep="True" mode="written" nationality="Italy" birth_date="18-01-1940" birth_place="Ligonchio " p_group="Group of the European People's Party (Christian Democrats)" m_state="IT">
      <p sl="it">Ho espresso un voto favorevole al testo presentato dalla collega Wortmann-Kool. La relazione sostiene infatti l'approccio della Commissione aggiungendo la votazione a maggioranza qualificata in parti selezionate delle procedure. In base al dialogo economico tra le Istituzioni europee e gli Stati membri, i programmi nazionali di riforma dovranno essere redatti dai singoli Stati facendo attenzione all'ottenimento degli obiettivi dell'Unione. È importante sottolineare che il ruolo del Parlamento europeo, in base al testo della collega, sarà implementato attraverso audizioni del Presidente dell'Eurogruppo su richiesta del Parlamento.</p>
    </intervention>
    <intervention id="4-492-250" speaker_id="96862" name="Sophie AUCONIE" is_mep="True" mode="written" nationality="France" birth_date="19-08-1963" birth_place="Dugny" p_group="Group of the European People's Party (Christian Democrats)" m_state="FR">
      <p sl="fr">La situazione attuale dimostra, che il Patto di stabilità e crescita poco non è abbastanza efficiente e non è riuscito a impedire che numerosi Stati membri si imbattessero in seri problemi relativi alla loro bilancia dei pagamenti e al saldo dei debiti. Oltre agli aiuti forniti a questi paesi dall’Unione europea, le istituzioni stanno lavorando per rafforzare il Patto di stabilità e crescita, per evitare il ripetersi in futuro di simili crisi. di cui fa parte la relazione presentata dall’onorevole Haglund sull’applicazione di misure esecutive per la correzione degli squilibri macroeconomici eccessivi nell’area euro. Ho appoggiato la presente relazione proprio come appoggio il pacchetto sulla governance economica nel suo complesso.</p>
    </intervention>
    <intervention id="4-492-500" speaker_id="5956" name="Regina BASTOS" is_mep="True" mode="written" nationality="Portugal" birth_date="04-11-1960" birth_place="Veiros-Estarreja" p_group="Group of the European People's Party (Christian Democrats)" m_state="PT">
      <p sl="pt">Le proposte della Commissione per il miglioramento della governance economica rivestono un’importanza cruciale per il futuro dell’Unione europea e per la crescita economica. Occorre migliorare il quadro per la governance economica, che deve basarsi su un maggior recepimento a livello nazionale delle norme e delle politiche adottate e su un più solido monitoraggio a livello europeo delle politiche economiche nazionali. La presente relazione, che ho sostenuto con voto favorevole, sottolinea la necessità che gli Stati membri istituiscano sistemi di contabilità che coprano in modo completo e coerente tutti i settori della pubblica amministrazione.</p>
      <p sl="pt">Inoltre, gli Stati membri devono garantire che il proprio piano di bilancio si basi su previsioni macroeconomiche e di bilancio realistiche. La pianificazione di bilancio deve essere fondata su uno scenario realistico. Per aiutare gli Stati membri a preparare le previsioni di bilancio, la Commissione dovrebbe fornire previsioni della spesa dell’Unione europea sulla base del livello previsto nel quadro finanziario pluriennale.</p>
    </intervention>
    <intervention id="4-493-000" speaker_id="97198" name="Mara BIZZOTTO" is_mep="True" mode="written" nationality="Italy" birth_date="03-06-1972" birth_place="Bassano del Grappa " m_state="IT">
      <p sl="it">Questa relazione sulla proposta di regolamento del Parlamento europeo e del Consiglio sulle misure esecutive per la correzione degli squilibri macroeconomici eccessivi nell'area dell'euro intende delineare un piano d´azione che impedisca il verificarsi di nuove crisi finanziarie come quella che ha recentemente coinvolto la Grecia, affiancando cosí una serie di altre relazioni presentate nello stesso pacchetto sulla governance economica. L´obiettivo generale della relazione, ovvero il rafforzamento del coordinamento tra le economie della UE, é sicuramente condivisibile. Tuttavia, non sono invece condivisibili i meccanismi tramite i quali si intende conseguire tale obiettivo. Infatti, la relazione, come le analoghe relazioni presentate nel pacchetto economico, propone sostanzialmente una intensificazione della sorveglianza e del controllo centrale sulle economie dei singoli Stati membri, il che porterebbe gradualmente ad un consistente indebolimento del ruolo e della libertà delle economie nazionali stesse. Ho scelto quindi di astenermi dal voto.</p>
    </intervention>
    <intervention id="4-494-000" speaker_id="96733" name="Antonio CANCIAN" is_mep="True" mode="written" nationality="Italy" birth_date="02-07-1951" birth_place="Mareno di Piave " p_group="Group of the European People's Party (Christian Democrats)" m_state="IT">
      <p sl="it">La relazione Haglund fa parte del pacchetto legislativo di riforma della governance economica, sei relazioni che sono il risultato di una negoziazione durata mesi. Dal Parlamento è uscito un messaggio chiaro rivolto a tutti, in particolar modo al Consiglio. Auspico pertanto che questo pacchetto trovi approvazione definitiva prima della pausa estiva e soprattutto applicazione al più presto, per far sì che l'Unione Europea non si trovi impreparata, così come in passato, nel rispondere alle sfide alla sua stabilità. In particolare, ho votato in favore alla relazione Haglund perché ritengo che in futuro dovremo evitare di commettere gli errori che abbiamo compiuto in passato, e dovremo riuscire a prevenire la possibilità che alcuni stati dell'Eurozona violino le norme di stabilità che verranno approvate. Pertanto, credo che il sistema di ammende annuali in caso di mancato rispetto di tali norme così come proposto nella relazione sia uno strumento da sostenere e soprattutto applicare in maniera rigorosa. Inoltre, la richiesta di estensione del meccanismo di voto a maggioranza qualificata inversa è un ulteriore prova della volontà di questo Parlamento di procedere e rispondere alla crisi.</p>
    </intervention>
    <intervention id="4-494-250" speaker_id="96867" name="Maria da Graça CARVALHO" is_mep="True" mode="written" nationality="Portugal" m_state="PT">
      <p sl="pt">Ho espresso voto favorevole alla relazione perché concordo che la Commissione pubblichi una relazione sull’applicazione del regolamento tre anni dopo l’entrata in vigore e successivamente ogni cinque anni. Concordo che tale relazione dovrà valutare, tra l’altro, l’efficacia del regolamento, i progressi compiuti per conseguire un più stretto coordinamento delle politiche economiche e una convergenza duratura dei risultati economici degli Stati membri, conformemente alle disposizioni del trattato.</p>
    </intervention>
    <intervention id="4-494-375" speaker_id="1892" name="Carlos COELHO" is_mep="True" mode="written" nationality="Portugal" birth_date="20-05-1960" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">La recente crisi economica, finanziaria e sociale ha dimostrato che l’attuale modello di governance economica dell’Unione europea non ha funzionato: il quadro di sorveglianza si è rivelato debole e le norme del Patto di stabilità e crescita non sono state rispettate. Appoggio quindi il pacchetto di misure presentato dalla Commissione europea sulla governance economica e voto a favore della relazione Haglund sulle misure esecutive per la correzione degli squilibri macroeconomici eccessivi. Mi rammarico che il regolamento non si applichi anche ai paesi non appartenenti all’area euro che ne facciano richiesta. Appoggio il meccanismo di voto a maggioranza qualificata inversa, notando con dispiacere che il Consiglio continua a opporvisi.</p>
    </intervention>
    <intervention id="4-494-500" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">Accolgo con favore l’introduzione di un sistema di sanzioni per la correzione degli squilibri macroeconomici, in linea con quanto sta accadendo in relazione alle regole del Patto di stabilità e crescita. Dobbiamo porci ancora una volta l’obiettivo di dare meno enfasi all’aspetto punitivo, sottolineando invece l’aspetto correttivo.</p>
      <p sl="pt">La procedura prevista nella presente relazione è del tutto nuova nel quadro della legislazione dell’Unione europea e ritengo che rivestirà un ruolo indispensabile nelle future politiche economiche degli Stati membri. Oltre a consentire un maggiore coordinamento, favorisce anche una maggiore responsabilità dei governi a livello nazionale ed europeo.</p>
      <p sl="pt">Desidero inoltre soffermarmi sull’introduzione del meccanismo di voto a maggioranza qualificata inversa nel Consiglio quando si prendono decisioni di cruciale importanza per il funzionamento adeguato del pacchetto. Concludo esprimendo le mie congratulazioni all’onorevole Haglund per l’impegno profuso e l’eccellente lavoro svolto.</p>
    </intervention>
    <intervention id="4-495-000" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Il regolamento sulle misure esecutive per la correzione degli squilibri macroeconomici eccessivi nell’area euro è un altro elemento chiave del pacchetto legislativo sulla governance economica. Il presente regolamento prevede un sistema di sanzioni e l’applicazione di ammende agli Stati membri che non rispettino gli obblighi imposti dalla Commissione europea sulla base di atti delegati.</p>
      <p sl="pt">Siamo di fronte a un processo di intervento che invoca l’applicazione dei medesimi criteri e delle medesime politiche monetariste e neoliberiste che hanno condotto all’attuale crisi, che ha colpito in particolare le economie più vulnerabili. Si stringe la morsa imposta agli Stati membri, senza curarsi delle cause reali del problema e senza pensare a politiche alternative che tengano conto dei diversi livelli di sviluppo delle economie.</p>
      <p sl="pt">Nonostante la proposta sia inizialmente mirata agli Stati membri appartenenti all’area euro, il Parlamento europeo sta cercando di ampliarne l’applicazione a qualsiasi Stato membro che abbia manifestato alla Commissione l’intenzione di applicare il presente regolamento, pur non essendo membro dell’area euro. L’intenzione è estendere i meccanismi sanzionatori e l’applicazione di ammende agli Stati membri che non rispettino le imposizioni stabilite, sottoponendoli a un’autentica sottomissione alle istituzioni europee e al direttivo dei poteri che essenzialmente ne sono alla guida …</p>
      <a text="(Dichiarazione di voto abbreviata ai sensi dell’articolo 170 del regolamento)"/>
    </intervention>
    <intervention id="4-496-000" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Il presente regolamento verte sulle misure esecutive per la correzione degli squilibri macroeconomici eccessivi nell’area euro e fa parte del pacchetto sulla governance economica. In particolare, stabilisce meccanismi sanzionatori e l’applicazione di ammende agli Stati membri che non rispettino i requisiti imposti dalla Commissione europea sulla base di atti delegati.</p>
      <p sl="pt">Nonostante la proposta sia inizialmente mirata agli Stati membri appartenenti all’area euro, il Parlamento europeo sta cercando di ampliarne l’applicazione a qualsiasi Stato membro che abbia manifestato alla Commissione l’intenzione di applicare il presente regolamento, pur non essendo membro dell’area euro.</p>
      <p sl="pt">Si tratta dell’ennesima misura interventista che invoca l’applicazione di politiche e criteri monetaristi e neoliberisti, stringendo la morsa imposta agli Stati membri senza curarsi delle reali cause dei problemi e senza considerare politiche alternative che tengano conto dei diversi livelli di sviluppo delle economie. Non si fa altro che estendere l’applicazione di sanzioni e il pagamento di ammende agli Stati membri che non rispettino le imposizioni stabilite, sottoponendoli a un’autentica sottomissione alle istituzioni europee, per servire così gli interessi di grandi aziende e istituti finanziari …</p>
      <a text="(Dichiarazione di voto abbreviata ai sensi dell’articolo 170 del regolamento)"/>
    </intervention>
    <intervention id="4-497-000" speaker_id="23868" name="Monika BEŇOVÁ" is_mep="True" mode="written" nationality="Slovakia" birth_date="15-08-1968" birth_place="Bratislava" m_state="SK">
      <p sl="it">Allo scoppio della crisi, i grandi squilibri macroeconomici, tra cui le significative e persistenti differenze nelle tendenze della competitività, apparivano molto dannosi per l’Unione europea e per l’euro in particolare. I bassi costi della finanza negli anni precedenti la crisi hanno determinato una distribuzione errata delle risorse, che spesso sono state assegnate a fini meno produttivi determinando in alcuni Stati membri un livello di consumi non sostenibile, la formazione di bolle speculative nel mercato immobiliare e l’accumularsi di debito estero e interno. è dunque essenziale mettere a punto un nuovo approccio strutturato per prevenire e correggere gli squilibri macroeconomici indesiderati in tutti gli Stati membri. La strategia Europa 2020 istituisce un modello ambizioso e completo per realizzare la crescita intelligente, sostenibile e inclusiva dell’economia europea. Nello scenario di crisi, la strategia individua nuove aree cui dedicare attenzione per affrontare i punti deboli dell’Europa nel quadro per la sorveglianza dei problemi macrofinanziari e strutturali. La strategia comprende una sfida a elaborare un quadro politico specifico per l’area euro, mirato ad affrontare lo squilibrio macroeconomico eccessivo e che tenga conto in particolare dei profondi legami economici e finanziari all’interno dell’area euro e del loro impatto sulla moneta unica. Per questo motivo, è a mio parere essenziale disporre di un meccanismo per il monitoraggio degli squilibri macroeconomici e, se necessario, garantire l'adozione di misure correttive adeguate. L’aspetto centrale e più importante è il legame tra misure preventive e misure correttive.</p>
    </intervention>
    <intervention id="4-498-000" speaker_id="1431" name="Marietta GIANNAKOU" is_mep="True" mode="written" nationality="Greece" birth_date="05-06-1951" birth_place="Gerakion " p_group="Group of the European People's Party (Christian Democrats)" m_state="GR">
      <p sl="el">I deputati di Nea Dimokratia hanno votato a favore delle sei proposte incluse nel nuovo pacchetto sulla governance economica. Le proposte del Parlamento europeo spianano la strada a condizioni di stabilità economica, permettendo nel contempo lo sviluppo di meccanismi di intervento innovativi quali le euroobbligazioni e le obbligazioni di per i progetti europei.</p>
    </intervention>
    <intervention id="4-498-250" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Ho accolto con favore la presente relazione perché l’applicazione del regolamento sugli squilibri macroeconomici nell’area euro dovrebbe essere rafforzata introducendo depositi fruttiferi per gli Stati membri in caso di inosservanza delle raccomandazioni o mancata applicazione delle azioni correttive raccomandate dal Consiglio. I depositi verrebbero trasformati in un’ammenda annuale in caso di ripetuta mancata applicazione delle raccomandazioni relative agli squilibri macroeconomici eccessivi. Tali misure esecutive si applicano agli Stati membri la cui moneta è l’euro. Per garantire parità di trattamento tra gli Stati membri, il prestito fruttifero e l’ammenda dovrebbero essere identici per tutti gli Stati membri la cui moneta è l’euro e pari allo 0,1 per cento del prodotto interno lordo (PIL) dello Stato membro interessato nell’anno precedente. Ritengo si debba concedere alla Commissione la facoltà di proporre la riduzione dell’importo l’annullamento dell’ammenda o sulla base di circostanze economiche eccezionali, mentre il Consiglio dovrebbe avere la facoltà di adottare decisioni individuali per l’applicazione della sanzione prevista dal presente regolamento.</p>
    </intervention>
    <intervention id="4-498-500" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ho deciso di astenermi dalla votazione. Pur avendo appoggiato la relazione Ferreira, non ho potuto sostenere la presente relazione perché sono fermamente contrario al programma di misure di austerità paralizzanti, promosso dal centro-destra in seno all’Unione europea. Questo pacchetto di riforme della governance economica soffocherà la crescita all’interno dell’Unione europea, proprio quando abbiamo più bisogno di investimenti per la crescita, per la ricerca, per lo sviluppo e l’occupazione e per garantire il futuro economico dell’Europa. Questo pacchetto di riforme finanziarie si ripercuoterà in particolare sui paesi più poveri in Europa, senza toccare il mondo della finanza, vero responsabile della crisi. Sono a favore di un migliore coordinamento delle politiche economiche e di bilancio in Europa, ma mi oppongo con fermezza alla scarsa lungimiranza con cui questo viene imposto. Gli investimenti a lungo termine nell’economia verde, nella ricerca scientifica e nelle infrastrutture sono essenziali per la stabilità economica, la creazione di posti di lavoro e la crescita e mi è impossibile sostenere questo pacchetto di riforme che mira a un’austerità atrofizzante in tutta Europa.</p>
    </intervention>
    <intervention id="4-499-000" speaker_id="4462" name="Clemente MASTELLA" is_mep="True" mode="written" nationality="Italy" birth_date="05-02-1947" birth_place="Ceppaloni " p_group="Group of the European People's Party (Christian Democrats)" m_state="IT">
      <p sl="it">Le proposte della Commissione per una migliore governance economica sono d'importanza cruciale per il futuro dell'Unione europea e per la crescita degli Stati appartenenti all'area dell'euro. Essa dovrebbe basarsi su una maggiore titolarità nazionale delle regole e delle politiche stabilite di comune accordo e su un quadro di sorveglianza più solido delle politiche economiche nazionali a livello europeo. Affinché questo quadro di sorveglianza sia credibile ed efficace occorre rafforzarlo, introducendo ammende annuali in caso di mancata osservanza delle raccomandazioni e dell'obbligo di elaborare un piano d'azione correttivo adeguato.</p>
      <p sl="it">Siamo dell'idea che la governance economica e le politiche economiche nazionali debbano essere considerate un interesse comune per tutte le parti coinvolte, ponendo l'accento sull'individuazione precoce e sulla prevenzione delle disparità economiche potenzialmente deleterie. Risulta quindi necessario un maggiore coinvolgimento dei parlamenti a livello sia nazionale che dell'UE.</p>
      <p sl="it">Riteniamo, infine, che sia indispensabile un ruolo più attivo e indipendente della Commissione nella procedura di sorveglianza, in materia di valutazioni specifiche per paese, monitoraggio, missioni, raccomandazioni, avvertimenti e sanzioni, nonché una maggiore trasparenza e responsabilità, volte a rafforzare il sostegno e la pressione tra pari, e un ruolo più rilevante del Parlamento europeo, benché non esecutivo, nel processo di sorveglianza.</p>
    </intervention>
    <intervention id="4-500-000" speaker_id="96742" name="Jean-Luc MÉLENCHON" is_mep="True" mode="written" nationality="France" birth_date="19-08-1951" birth_place="Tanger" p_group="Confederal Group of the European United Left - Nordic Green Left" m_state="FR">
      <p sl="fr">Di fronte alla minaccia che la Commissione imponga ammende annuali agli Stati membri che ne sfidano l’autorità, la maggioranza non propone nulla di meglio che l’estensione di queste misure. Quel che è peggio, secondo la proposta le somme così ottenute dall’Unione europea dovrebbero essere destinate al Fondo di stabilità dell’UE e del FMI, che sta già facendo sentire i suoi effetti negativi sui cittadini di Grecia, Irlanda e Portogallo. Questo equivale a far pagare il salario del boia alla vittima! Voto contro la relazione.</p>
    </intervention>
    <intervention id="4-501-000" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">La disonestà del governo greco, che ha fornito informazioni false in merito alla situazione di bilancio del paese, ha contribuito a scatenare l’attuale crisi dell’euro e dell’Unione europea. Dopo l’ultimo pacchetto di salvataggio, il governo socialista greco non è riuscito ad attuare le riforme strutturali necessarie, per quanto dolorose. Tutte le misure per la governance europea pianificate mirano a sottrarre potere agli Stati membri, accrescere l’influenza dei poteri centrali di Bruxelles e limitare la democrazia in Europa. La mancata partecipazione di banche e investitori, che hanno tratto considerevoli profitti negli ultimi anni, dimostra la forte influenza esercitata da questi gruppi sulla classe politica europea. Mentre i ricchi continueranno a intascare denaro (tutti gli aiuti finanziari destinati alla Grecia non andranno alla popolazione, ma finiranno nelle tasche degli investitori), i cittadini europei dovranno farsi carico di oneri finanziari crescenti e ingiustificati. Questa politica merita un fermo rifiuto ed ho quindi votato contro la relazione.</p>
    </intervention>
    <intervention id="4-501-250" speaker_id="96981" name="Franz OBERMAYR" is_mep="True" mode="written" nationality="Austria" birth_date="25-05-1952" p_group="Non" m_state="AT">
      <p sl="de">Si preparano nuovi pacchetti di salvataggio per la Grecia, si scialacquano milioni di euro dei contribuenti e si elaborano piani per la governance economica dell’Europa. Tutti gli Stati membri devono risparmiare risorse per fare fronte agli oneri della crisi dell’euro, della rete di salvataggio e dei pacchetti per la Grecia. Queste misure di austerità colpiscono i lavoratori salariati e le fasce più deboli della società. Ho pertanto votato contro la relazione.</p>
    </intervention>
    <intervention id="4-501-375" speaker_id="96694" name="Rolandas PAKSAS" is_mep="True" mode="written" nationality="Lithuania" birth_date="10-06-1956" birth_place="Telšiai" p_group="Europe of Freedom and Direct Democracy Group" m_state="LT">
      <p sl="lt">Un quadro potenziato di governance economica dovrebbe basarsi su una maggiore titolarità nazionale delle norme e delle politiche e su un quadro di sorveglianza più solido delle politiche economiche nazionali a livello europeo. Occorre attuare ampie riforme del quadro di governance. Affinché le normative del regolamento sugli squilibri macroeconomici trovino adeguata attuazione e consentano di raggiungere gli obiettivi delineati, è necessario istituire un sistema differenziato di destinazione delle ammende. Si devono applicare depositi fruttiferi per gli Stati membri in caso di inosservanza delle raccomandazioni o mancata applicazione delle misure correttive proposte dal Consiglio. In casi di ripetuta inosservanza delle raccomandazioni, i depositi fruttiferi andrebbero trasformati in un’ammenda annuale. Sostengo la proposta secondo la quale il prestito fruttifero e l’ammenda dovrebbero essere identici per tutti gli Stati membri la cui moneta è l’euro, al fine di garantire parità di trattamento. Solo una Commissione forte ed indipendente può vigilare adeguatamente e dettare gli orientamenti nel contesto di una nuova, più ampia e approfondita vigilanza sulle politiche economiche. Occorre quindi conferire alla Commissione la facoltà di proporre una riduzione dell’importo o l’annullamento di un’ammenda sulla base di circostanze economiche eccezionali, conferendo al Consiglio il potere di adottare decisioni individuali per l’applicazione dell’ammenda prevista.</p>
    </intervention>
    <intervention id="4-501-500" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Ho votato a favore della relazione sulle misure esecutive per la correzione degli squilibri macroeconomici eccessivi nell’area euro, che fa parte del pacchetto legislativo finalizzato a rafforzare la governance economica nell’Unione europea e nell’area euro. Le proposte per il rafforzamento della governance economica avanzate dalla Commissione sono essenziali per il futuro dell’Unione europea e per la crescita economica, soprattutto nell’area euro. L’importanza delle misure è tale che i relatori del Parlamento hanno deciso di esaminare congiuntamente le proposte della Commissione in un pacchetto e di migliorarle per istituire un quadro solido e coerente per i decenni a venire, considerandole un buon punto di partenza. È la prima volta che il Parlamento partecipa a una codecisione sullo sviluppo macroeconomico dell’Unione assieme al Consiglio. Le nuove competenze conferite dal trattato di Lisbona si sono tradotte in nuove responsabilità e il Consiglio non potrà prendere una decisione definitiva sull’intero pacchetto senza l’accordo del Parlamento. Tale procedura è finalizzata a garantire la coerenza e l’applicazione tempestiva di tutte le misure del pacchetto, obiettivo raggiunto anche grazie alla presente relazione.</p>
    </intervention>
    <intervention id="4-502-000" speaker_id="36392" name="Aldo PATRICIELLO" is_mep="True" mode="written" nationality="Italy" birth_date="27-09-1957" birth_place="Venafro" m_state="IT">
      <p sl="it">Care colleghe e cari colleghi, la governance economica e le politiche economiche nazionali dovrebbero costituire maggiormente un interesse comune per tutte le parti coinvolte. Le proposte della Commissione per una migliore governance economica sono d'importanza cruciale per il futuro dell'Unione europea, queste possono costituire una base di partenza, ma necessitano di un ulteriore rafforzamento. I punti da rafforzare maggiormente sono: una maggiore attenzione alla prevenzione delle politiche fiscali e macroeconomiche non sostenibili; programmi nazionali di riforma, programmi di stabilità e convergenza dovrebbero essere debitamente affrontati a livello nazionale prima di essere sottoposti alla sorveglianza dell'UE; un ruolo più attivo e indipendente della Commissione nella procedura di sorveglianza; maggiore indipendenza della Commissione rispetto al Consiglio in merito alla conformità delle norme dell'UE; la procedura decisionale basata sul voto a maggioranza qualificata inversa in seno al Consiglio dovrebbe essere introdotta nella parte preventiva e in quella correttiva; una maggiore trasparenza e responsabilità, volte a rafforzare il sostegno e la pressione tra pari; maggiore indipendenza della Commissione nella procedura decisionale ma anche una sua maggiore responsabilità e infine il Parlamento dovrebbe avere un ruolo più rilevante, benché non esecutivo, nel processo di sorveglianza. Per questi motivi il mio voto é favorevole.</p>
    </intervention>
    <intervention id="4-502-500" speaker_id="28406" name="Miguel PORTAS" is_mep="True" mode="written" nationality="Portugal" birth_date="01-05-1958" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">La presente relazione mira ad attuare una serie di misure di azione congiunta che consentiranno di correggere i pericolosi squilibri macroeconomici registrati nell’area euro. Le misure variano dai depositi fruttiferi all’imposizione di ammende, allineandosi alla perfezione con la filosofia punitiva dell’intero pacchetto, che mi trova in disaccordo. Di per sé, l’inserimento degli squilibri macroeconomici nell’ambito del coordinamento economico è un fattore positivo, dal quale però non si sono tratte le giuste conclusioni. Durante il processo di applicazione delle sanzioni, per esempio, non si tiene conto della simmetria e dell’interdipendenza tra paesi che registrano un avanzo di bilancio e paesi con disavanzi eccessivi. Si impongono punizioni ai paesi già in difficoltà, anche quando queste sono il risultato di una sopravvalutazione dell’euro rispetto al dollaro.</p>
    </intervention>
    <intervention id="4-503-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="es">Ho deciso di astenermi dalla votazione. Tra gli aspetti negativi, la relazione introduce la possibilità di imporre sanzioni agli Stati membri che non applichino misure volte a correggere squilibri eccessivi; nello specifico, si introduce la possibilità di imporre una sanzione pari allo 0,1 per cento del prodotto interno lordo (PIL) agli Stati membri che non attuino le raccomandazioni. Tra gli aspetti positivi, prevede la richiesta di introdurre la clausola della “votazione a maggioranza inversa”, secondo la quale le sanzioni devono essere adottate ad eccezione dei casi in cui il Consiglio (esclusivamente per gli Stati membri dell’area euro) si oppone a maggioranza qualificata. La richiesta di un rafforzamento della governance e del coordinamento economici deve necessariamente accompagnarsi all’applicazione di misure sanzionatorie. Resta però da capire quale sarebbe l’effetto economico reale e quali sarebbero le conseguenze per i cittadini degli Stati membri qualora venga applicato questo rigido meccanismo sanzionatorio. In assenza di relazioni che forniscano giustificazioni di questo tipo, ho deciso di astenermi dalla votazione.</p>
    </intervention>
    <intervention id="4-504-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Per raggiungere una migliore governance economica europea è necessario garantire subito, nell'ambito di queste procedure, la coerenza e l'approvazione tempestiva del pacchetto in tutte le sue parti. È ormai palese a tutti la necessità di un quadro potenziato di governance economica, in grado di garantire un quadro di sorveglianza più solido delle politiche economiche nazionali a livello europeo. Questa sorveglianza deve essere inoltre ampliata per prevenire dannosi squilibri macroeconomici, garantendo che in futuro non si limiti soltanto alla politica di bilancio, ma ampliando le sue competenze anche all'individuazione precoce e alla prevenzione delle disparità economiche potenzialmente deleterie. La sorveglianza macroeconomica non può basarsi su un quadro di riferimento statico e semplicistico, ma tale procedura deve fondarsi su un'attenta analisi economica, mediante riesami approfonditi che analizzino una vasta gamma di fattori economici.</p>
    </intervention>
    <intervention id="4-505-000" speaker_id="96920" name="Kay SWINBURNE" is_mep="True" mode="written" nationality="United Kingdom" birth_date="08-06-1967" p_group="European Conservatives and Reformists Group" m_state="GB">
      <p sl="en">Il gruppo dei Conservatori e Riformisti europei si è sempre adoperato in modo costruttivo per permettere alla zona euro di trovare una soluzione definitiva alla crisi del debito pubblico. I difetti del Patto di stabilità e crescita, negli aspetti sostanziali ed esecutivi, sono noti ormai da tempo; è giusto che adesso ci si adoperi per assicurare un assetto definitivo che funzioni. Abbiamo offerto il nostro contributo in commissione e nel trilogo, per garantire che l’esito voluto dal Parlamento sia realistico, realizzabile e duraturo. Ci dispiace, tuttavia, che la proposta della Commissione, sostenuta dal Parlamento, non sia una soluzione riservata alla zona euro, ma un progetto che si ripercuote anche sui paesi che non adottano l’euro. Da qualunque prospettiva lo si guardi, il pacchetto oggetto della votazione accresce i poteri dell’UE a spese degli Stati membri. Presenta concetti innovativi, come la votazione a maggioranza qualificata inversa e le sanzioni per gli Stati membri, garantendo che i bilanci nazionali non siano più una questione di competenza esclusiva dei parlamenti nazionali. Quindi, pur approvando gli obiettivi a lungo termine, non sosteniamo i mezzi proposti per perseguirli e abbiamo espresso voto contrario alle relazioni i cui provvedimenti superano i confini della zona euro.</p>
    </intervention>
    <intervention id="4-505-250" speaker_id="96773" name="Rafał TRZASKOWSKI" is_mep="True" mode="written" nationality="Poland" birth_date="17-01-1972" birth_place="Warszawa" p_group="Group of the European People's Party (Christian Democrats)" m_state="PL">
      <p sl="pl">Come dimostrato dagli eventi dello scorso anno, il Patto di stabilità e crescita, che avrebbe dovuto rappresentare uno strumento efficace per impedire agli Stati membri di violare le politiche macroeconomiche dell’area euro, ha avuto poco successo, per usare termini eufemistici. In larga misura, il fallimento è legato al fatto che gli Stati membri sapevano di non andare incontro a sanzioni, dato che i meccanismi sanzionatori previsti dal sistema non avevano applicazione automatica. Le misure proposte vertono principalmente sul rafforzamento del coordinamento della politica fiscale dei singoli Stati membri e sull’applicazione automatica di sanzioni più pesanti volte a indurre i paesi a seguire una disciplina macroeconomica più rigida.</p>
    </intervention>
    <intervention id="4-505-625" speaker_id="28214" name="Jean-Luc BENNAHMIAS" is_mep="True" mode="written" nationality="France" birth_date="02-12-1954" birth_place="Paris" p_group="Group of the Alliance of Liberals and Democrats for Europe" m_state="FR">
      <p sl="it">L’austerità istituzionalizzata non può essere la nostra risposta ai cittadini europei. Il pacchetto sulla “governance” oggetto del voto è per sua natura poco equilibrato nel modo in cui risponde alla crisi. Chiaramente dobbiamo rafforzare il Patto di stabilità e crescita e attuare un controllo più stringente dei disavanzi, che vanno sanzionati; le rigide normative da applicare ai disavanzi e al debito non possono però essere la nostra unica risposta. Dobbiamo ascoltare la voce dei cittadini europei, che sono stati i primi a subire gli effetti economici e sociali della crisi: le sole misure di austerità non sono tollerabili. Il pacchetto sulla governance dovrebbe essere bilanciato da un piano europeo di investimenti che garantisca uno sviluppo sostenibile dal punto di vista economico e sociale e dovrebbe introdurre l’imposta sulle transazioni finanziarie e le euroobbligazioni. Ho quindi votato a favore delle relazioni Feio, Wortmann-Kool e Goulard (per le euroobbligazioni), mentre ho deciso di astenermi dal voto sulle relazioni Ferreira, Ford e Haglund. Questa scelta rispecchia le mie indecisioni in merito a un pacchetto che di certo consente di muovere alcuni passi avanti, ma resta troppo disequilibrato. L’Europa non potrà proseguire sulla strada dello sviluppo senza i suoi cittadini e pertanto dobbiamo discutere pubblicamente delle soluzioni per il futuro.</p>
    </intervention>
    <intervention id="4-505-687" speaker_id="28122" name="David CASA" is_mep="True" mode="written" nationality="Malta" birth_date="16-11-1968" birth_place="Valletta" m_state="MT">
      <p sl="en">In conseguenza della crisi economica globale e dell’instabilità che continua a investire l’area euro, la Commissione ha proposto una serie di iniziative legislative denominate nel loro insieme pacchetto sulla governance economica. Il pacchetto mira ad affrontare le carenze del sistema di governance economica attualmente in vigore a livello europeo. Per evitare il ripetersi della crisi che al momento interessa l’area euro, è essenziale che i paesi esercitino disciplina fiscale. L’appartenenza all’area euro ha aiutato gran parte degli Stati membri ad alleviare le conseguenze della crisi, ma implica anche una serie di responsabilità perché il potenziale fallimento di uno Stato membro si ripercuoterebbe in modo negativo su tutta l’area. Per questa ragione, è essenziale attuare una politica fiscale prudente. Sono favorevole a un pacchetto di misure forti sulla governance europea e ho pertanto deciso di votare a favore delle sei relazioni come emendate.</p>
    </intervention>
    <intervention id="4-505-718" speaker_id="4335" name="Marielle de SARNEZ" is_mep="True" mode="written" nationality="France" birth_date="27-03-1951" birth_place="Paris" p_group="Group of the Alliance of Liberals and Democrats for Europe - Vice" m_state="FR">
      <p sl="it">Nel contesto della crisi dell’euro, gli Stati membri non dovrebbero più sfuggire alle sanzioni nel caso in cui i loro disavanzi diventino incontrollabili. I sei testi adottati oggi consentono l’introduzione di un meccanismo di stabilità e di sanzioni finanziarie da applicare quando il disavanzo di un paese supera il limite del 3 per cento del PIL. Se il pacchetto legislativo rappresenta certamente un passo avanti, le misure sulla stabilità finanziaria sono però lungi dall’essere sufficienti. I governi rifiutano di concedere alla Commissione la facoltà di rivolgere avvertimenti e imporre sanzioni finanziarie e negano ai ministri dell’Economia dei paesi con i conti in rosso di riferire in Parlamento. L’Europa deve disporre anche di una vera politica in materia di investimenti e introdurre un meccanismo per il prestito pubblico a livello europeo. Questo sarebbe indice di una reazione europea forte e unita alla crisi e potrebbe fungere da garanzia contro il rischio del crollo dell’area euro.</p>
    </intervention>
    <intervention id="4-505-750" speaker_id="4429" name="Robert GOEBBELS" is_mep="True" mode="written" nationality="Luxembourg" birth_date="03-04-1944" birth_place="Luxembourg" p_group="Group of the Progressive Alliance of Socialists and Democrats in the European Parliament" m_state="LU">
      <p sl="it">Non ho appoggiato il pacchetto nel suo insieme. Il Parlamento commette un errore nel chiedere sanzioni più severe e automatiche. È innegabile la necessità di una maggiore disciplina di bilancio e una riduzione del debito, ma la politica economica non è una semplice sequenza meccanica di procedure: il potere politico deve essere sempre in condizioni di giudicare il testo e il contesto e decidere in che misura le sanzioni sono opportune e necessarie. La governance economica dovrebbe sempre ambire al miglior futuro possibile, ovvero a una maggiore crescita economica.</p>
    </intervention>
    <intervention id="4-507-500" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ho votato a favore della relazione, che recepisce le principali preoccupazioni del nostro gruppo politico. L’impostazione di fondo della direttiva è ora quella della massima armonizzazione, con poche eccezioni di rilievo. È essenziale che la direttiva si applichi ai prodotti digitali, nonché, in parte, al trasporto passeggeri.</p>
      <p sl="pt">La direttiva contempla un’ampia gamma di informazioni da fornire al consumatore prima della firma del contratto, di persona oppure a distanza. È fondamentale che il consumatore sia informato del prezzo totale e delle caratteristiche principali di un dato prodotto subito prima di effettuare l’ordine.</p>
    </intervention>
    <intervention id="4-507-375" speaker_id="96862" name="Sophie AUCONIE" is_mep="True" mode="written" nationality="France" birth_date="19-08-1963" birth_place="Dugny" p_group="Group of the European People's Party (Christian Democrats)" m_state="FR">
      <p sl="it">È qui in gioco una migliore e più armonizzata tutela del consumatore su scala europea. La proposta appena votata sostituisce quattro direttive esistenti con una soltanto, nell’ottica di semplificare e integrare l’attuale quadro normativo sulla protezione dei consumatori. È questo il voto finale, dopo l’accordo con il Consiglio a seguito della prima votazione in Parlamento il 1° marzo. Il Parlamento ha ottenuto molto più di quanto chiedeva e per questo ho sostenuto appieno la relazione.</p>
    </intervention>
    <intervention id="4-507-000" speaker_id="28114" name="Liam AYLWARD" is_mep="True" mode="written" nationality="Ireland" birth_date="27-09-1952" birth_place="Kilkenny" p_group="Group of the Alliance of Liberals and Democrats for Europe" m_state="IE">
      <p sl="ga">Accolgo con favore la relazione incentrata sulla salvaguardia dei diritti dei consumatori e sull’incoraggiamento degli scambi transfrontalieri in Europa. I diritti dei consumatori sono di capitale importanza per un funzionamento efficace del mercato interno. Ho votato a favore della relazione, che propone misure tese ad assicurare la protezione dei consumatori ovunque nell’UE. Sulla base di queste disposizioni, gli operatori sono tenuti a fornire tempestivamente informazioni chiare e accurate; in caso contrario, il consumatore non può essere vincolato da contratti stipulati a distanza o fuori sede. Accolgo con particolare favore le disposizioni sulla facoltà di recesso dopo un acquisto online, che può essere comunicato per posta elettronica o al telefono entro due settimane. Nell’Unione europea gli acquisti online sono aumentati in modo considerevole e dobbiamo tutelare i consumatori, evitando al contempo oneri amministrativi eccessivi per le PMI. È indispensabile trovare un equilibrio fra maggiori diritti per i consumatori e meno burocrazia.</p>
    </intervention>
    <intervention id="4-507-250" speaker_id="28214" name="Jean-Luc BENNAHMIAS" is_mep="True" mode="written" nationality="France" birth_date="02-12-1954" birth_place="Paris" p_group="Group of the Alliance of Liberals and Democrats for Europe" m_state="FR">
      <p sl="it">Il commercio elettronico è indubbiamente un successo: segna chiaramente una tendenza duratura che resterà tale. Non possiamo che rallegrarcene e il ruolo del legislatore è prevenire il diffondersi di prassi dubbie, anche per evitare che gli acquisti a distanza finiscano in una giungla normativa. Con il suo voto, il Parlamento ha ripristinato una coerenza d’insieme. Nello specifico, il consumatore europeo si vede garantito il diritto di recesso entro 14 giorni. Stando alle nuove norme, ogni bene ordinato a distanza va consegnato entro 30 giorni e la responsabilità di smarrimento o danni durante la consegna ricade sul commerciante. Abbiamo inoltre votato a favore di una reale trasparenza dei prezzi. Tutte ottime notizie per un comparto dell’economia che, da queste novità, ha solo da guadagnare.</p>
    </intervention>
    <intervention id="4-509-000" speaker_id="96922" name="Izaskun BILBAO BARANDICA" is_mep="True" mode="written" nationality="Spain" birth_date="27-03-1961" birth_place="Bermeo" m_state="ES">
      <p sl="es">Ho votato a favore di questa iniziativa mirata a una migliore tutela dei diritti dei consumatori. Essa fissa inoltre il grado di armonizzazione desiderato per i contratti negoziati a distanza o fuori dei locali commerciali, nonché il diritto di recesso su scala comunitaria.</p>
    </intervention>
    <intervention id="4-510-000" speaker_id="97198" name="Mara BIZZOTTO" is_mep="True" mode="written" nationality="Italy" birth_date="03-06-1972" birth_place="Bassano del Grappa " m_state="IT">
      <p sl="it">La direttiva in questione era una grande occasione per cercare di dare vita a standard comuni tra i 27 Paesi Membri, nonché un’ottima possibilità per semplificare la legislazione comunitaria in materia di diritti dei consumatori ancora frammentata in più atti legislativi. Tuttavia, l’esito dei passaggi parlamentari e soprattutto dei triloghi in presenza del Consiglio ci hanno consegnato un testo che personalmente non mi soddisfa; parti sensibili e alcuni aspetti rilevanti del testo uscito dalla Commissione IMCO sono stati eliminati dal Consiglio, e nel complesso il lavoro finale ha risentito della conflittualità tra diversi approcci di base alla materia. Non si poteva aspettarsi, del resto, specie in questo momento, un risultato che mettesse d’accordo tradizioni giuridiche e standard di protezione molto diversi da Stato a Stato. Il mio voto finale sulla direttiva è di astensione.</p>
    </intervention>
    <intervention id="4-510-500" speaker_id="96681" name="Vilija BLINKEVIČIŪTĖ" is_mep="True" mode="written" nationality="Lithuania" birth_date="03-03-1960" birth_place="Linkuva" m_state="LT">
      <p sl="lt">Ho votato a favore di questa relazione in quanto semplifica nettamente la legislazione europea in materia di protezione dei consumatori e ne estende i diritti agli acquisti online. Oltre a una miglior protezione dei diritti dei consumatori, la proposta di direttiva mira a sopprimere inutili ostacoli legali per le imprese che intendano vendere beni e servizi sull’intero territorio UE. Fra i diritti del consumatore così sanciti in relazione ad acquisti online vi sono le facoltà di restituire la merce entro 14 giorni dalla consegna e di recedere dall’acquisto se la consegna non avviene entro 30 giorni dall’ordine, nonché l’obbligo di informare il consumatore del prezzo finale dell’acquisto. Al contempo, per tutelare dettaglianti e prestatori di servizi, la relazione contempla obblighi anche per il consumatore, come sostenere i costi di spedizione in caso di restituzione, mentre nel caso dei servizi l’acquirente deve comunque saldare la quota di servizio già usufruita.</p>
    </intervention>
    <intervention id="4-511-000" speaker_id="96716" name="Zuzana BRZOBOHATÁ" is_mep="True" mode="written" nationality="Czechia" birth_date="11-07-1962" birth_place="Brno" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="it">Il 23 giugno 2011 il Parlamento ha approvato la proposta di un’unica direttiva sui diritti dei consumatori, in sostituzione delle quattro preesistenti. Anzitutto, questo porta a disposizioni più trasparenti nella legislazione europea a tutela del consumatore. Soprattutto, la direttiva pone rimedio alla frammentazione normativa sul commercio transfrontaliero nel quale, soprattutto negli acquisti via Internet, gli operatori sono restii a conformarsi alla diversa normativa di un altro Stato membro. la direttiva ripristina in particolare l’obbligo di informare il consumatore della sede, dei recapiti telefonici e di posta elettronica del commerciante, onde facilitare ogni comunicazione. Un’ulteriore novità sta nel ripristino dell’obbligo, per il commerciante, di rimborsare i costi diretti di restituzione se il prezzo della merce non supera i 50 euro. Salvo questi nuovi sviluppi, però, nella legislazione ceca questa proposta di direttiva non avrà un particolare impatto sulle disposizioni a tutela del consumatore. Le novità riguardano più che altro le vendite a distanza. Ho quindi votato a favore della proposta di direttiva.</p>
    </intervention>
    <intervention id="4-511-500" speaker_id="38420" name="Cristian-Silviu BUŞOI" is_mep="True" mode="written" nationality="Romania" birth_date="01-03-1978" birth_place="Drobeta Turnu-Severin" m_state="RO">
      <p sl="ro">Ho votato per l’adozione del compromesso finale perché segna un importante passo avanti per la protezione dei consumatori, con una maggiore certezza del diritto sia per i consumatori, sia per gli operatori commerciali. La trovo una direttiva dai molteplici meriti, tra cui la massima armonizzazione nelle vendite a distanza e nei contratti negoziati fuori dei locali commerciali, con poche eccezioni.</p>
      <p sl="ro">Per sviluppare il mercato interno dando slancio transazioni agli scambi transfrontalieri e al commercio elettronico, è essenziale che in simili contratti i consumatori usufruiscano di un grado di protezione standard, a prescindere dal paese d’origine. Un altro fattore non meno importante per il commerciante è non doversi adattare a disposizioni eterogenee. Grazie all’obbligo di informare sui dettagli della consegna, all’obbligo di indicare il prezzo finale comprensivo di imposte e al diritto di recesso entro 14 giorni, questa direttiva può far crescere la fiducia del consumatore transazioni negli scambi transfrontalieri.</p>
      <p sl="ro">Apprezzo anche la soluzione individuata sul recesso in caso di acquisti online, un fenomeno in crescita che andava assolutamente affrontato. Infine, la messa al bando delle spese eccessive su certi metodi di pagamento e dei riquadri già contrassegnati online è un’eccellente notizia che la direttiva dà ai consumatori.</p>
    </intervention>
    <intervention id="4-511-750" speaker_id="28148" name="Françoise CASTEX" is_mep="True" mode="written" nationality="France" birth_date="07-02-1956" birth_place="Agadir" p_group="Group of the Progressive Alliance of Socialists and Democrats in the European Parliament" m_state="FR">
      <p sl="it">L’introduzione di questa piattaforma comune di diritti per tutti i consumatori dell’Unione segna un vero passo avanti per i cittadini di altri paesi dove le disposizioni in materia non sono altrettanto avanzate e dove la facoltà di recesso è meno tutelata. I risultati sono contrastanti: lo scopo della Commissione e della destra europea era soprattutto agevolare gli scambi transfrontalieri, e non tanto armonizzare verso l’alto la tutela del consumatore. È dunque un piccolo passo avanti per i consumatori francesi, ma si tratta di un passo ben più grande per i consumatori europei.</p>
    </intervention>
    <intervention id="4-511-875" speaker_id="96603" name="Nessa CHILDERS" is_mep="True" mode="written" nationality="Ireland" birth_date="09-10-1956" birth_place="Dublin" p_group="Group of the Progressive Alliance of Socialists and Democrats in the European Parliament" m_state="IE">
      <p sl="en">È importante ribadire l’importanza dei diritti dei consumatori, soprattutto in relazione agli acquisti online, in questa e in altre future relazioni in materia.</p>
    </intervention>
    <intervention id="4-512-000" speaker_id="1892" name="Carlos COELHO" is_mep="True" mode="spoken" nationality="Portugal" birth_date="20-05-1960" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">La direttiva mira a semplificare e a completare il quadro normativo esistente, fondendo in un unico testo di legge le quattro direttive esistenti che assicurano un’armonizzazione solo minima e lasciano l’adozione di norme più severe alla discrezione dei singoli Stati membri. Questo ha comportato un’enorme frammentazione a livello di UE e costosi oneri per le imprese che commerciano oltrefrontiera.</p>
      <p sl="pt">È necessario dar vita a un vero mercato interno tra aziende e consumatori, un mercato in grado di contribuire a un giusto equilibrio tra elevata tutela del consumatore e competitività delle imprese, ma in grado anche di garantire il rispetto del principio di sussidiarietà. In questo modo i consumatori potranno accedere a offerte competitive oltrefrontiera, con una maggiore scelta, prezzi migliori e con i chiari vantaggi di un mercato unico; al contempo, aumenterà la fiducia del consumatore nella salvaguardia dei suoi diritti e le imprese potranno fornire beni e servizi senza inutili ostacoli legali.</p>
      <p sl="pt">Convengo che la soluzione ideale sarebbe stata l’armonizzazione totale, come inizialmente proposto dalla Commissione e come richiesto da diversi settori di attività. Un approccio, purtroppo, ancora impraticabile a questo stadio …</p>
      <a text="(Dichiarazione di voto abbreviata ai sensi dell’articolo 170, del regolamento)"/>
    </intervention>
    <intervention id="4-512-250" speaker_id="96775" name="Lara COMI" is_mep="True" mode="written" nationality="Italy" birth_date="18-02-1983" birth_place="Garbagnate Milanese" p_group="Group of the European People's Party (Christian Democrats) - Vice" m_state="IT">
      <p sl="it">Accolgo con favore questo voto che rappresenta un significativo passo in avanti per il mercato interno, frutto di negoziati complessi e articolati. Ora attendiamo l'approvazione formale del Consiglio. Ritengo importante che il Parlamento Europeo continui ad avere un ruolo nel monitorare l'attuazione nei prossimi due anni da parte degli Stati membri. Se l'adozione della direttiva rappresenta un importante risultato, il recepimento negli ordinamenti interni, infatti, è il passaggio fondamentale per far sì che la normativa sia ben attuata dagli Stati membri e non si creino ostacoli o barriere al mercato unico. Con questa direttiva, i consumatori europei acquistano nuovi diritti garantiti a livello europeo, superando i confini nazionali. Ciò incrementerà senz'altro il commercio transfrontaliero e potenzierà quello online che rappresenta la vera sfida per le imprese e il rilancio economico del mercato.</p>
    </intervention>
    <intervention id="4-512-500" speaker_id="96914" name="Anne DELVAUX" is_mep="True" mode="written" nationality="Belgium" birth_date="20-10-1970" birth_place="Liège" p_group="Group of the European People's Party (Christian Democrats)" m_state="BE">
      <p sl="it">Oggi il Parlamento ha adottato il testo emendato della direttiva sui diritti dei consumatori, presentato dall’onorevole Schwab. Accolgo con favore l’adozione della direttiva, che contribuirà a potenziare la piattaforma di norme comuni a tutela del consumatore, con particolare riguardo alle vendite di beni online. Sono inoltre lieto del fatto che il legislatore abbia permesso agli Stati membri di inserire nei rispettivi ordinamenti disposizioni più favorevoli al consumatore. Al contrario, e al pari di tante associazioni dei consumatori, deploro il fatto che agli Stati sia lasciata la facoltà di aggirare, a difesa di interessi commerciali o corporativi, alcune disposizioni della direttiva.</p>
    </intervention>
    <intervention id="4-512-656" speaker_id="1289" name="Proinsias DE ROSSA" is_mep="True" mode="written" nationality="Ireland" birth_date="15-05-1940" birth_place="Dublin" p_group="Group of the Progressive Alliance of Socialists and Democrats in the European Parliament" m_state="IE">
      <p sl="en">Ho appoggiato l’accordo tra Parlamento e Consiglio per una direttiva sui diritti dei consumatori. La proposta di direttiva unisce quattro direttive precedenti in un unico strumento legislativo. Avrei auspicato ancor più protezione del consumatore in alcuni ambiti, ma nell’insieme si tratta di un ottimo compromesso che rafforzerà i diritti dei consumatori in tutta l’Unione europea. Numerosi punti importanti significano un vero valore aggiunto per il consumatore europeo: la direttiva si applica ora anche ai prodotti digitali e, in parte, al trasporto passeggeri; il commerciante è ora tenuto a informare in dettaglio il consumatore in fase precontrattuale, sia per i contratti negoziati in sede, sia per quelli stipulati fuori sede o a distanza; subito prima di formalizzare l’ordine, il consumatore deve essere nuovamente informato del prezzo finale e delle principali caratteristiche del prodotto e deve confermare espressamente che l’ordine implica l’obbligo di pagamento. Inoltre, il diritto di recesso sarà ora pienamente armonizzato in tutti gli Stati membri, con un termine di 14 giorni. Vigerà inoltre il divieto dei cosiddetti riquadri precompilati, fonte di problemi soprattutto nel trasporto passeggeri.</p>
    </intervention>
    <intervention id="4-512-687" speaker_id="4335" name="Marielle de SARNEZ" is_mep="True" mode="written" nationality="France" birth_date="27-03-1951" birth_place="Paris" p_group="Group of the Alliance of Liberals and Democrats for Europe - Vice" m_state="FR">
      <p sl="it">La direttiva sui diritti dei consumatori consentirà una piena armonizzazione di tali diritti in Europa. Questo voto è frutto di due anni di dibattito con consumatori e associazioni di categoria, ma soprattutto segna una grande vittoria del Parlamento che, su questo fronte, è rimasto unito. Il testo contempla nuove e importanti norme sul commercio elettronico, stabilendo un sistema che garantirà la corrispondenza dell’ordine con i desideri del consumatore (principali caratteristiche del bene o servizio, prezzo finale, durata del contratto) prima della formalizzazione definitiva. Con le nuove norme, per il commerciante resta l’obbligo di indicare chiaramente il prezzo finale del bene o servizio, comprensivo di ogni onere aggiuntivo. Il consumatore sarà così maggiormente e meglio informato.</p>
    </intervention>
    <intervention id="4-512-750" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ho votato a favore della relazione perché contribuisce a una maggior fiducia e protezione dei consumatori negli acquisti online, nonché a ridurre la riluttanza delle imprese a vendere in un altro paese dell’UE. Questi emendamenti garantiranno ai consumatori una maggiore sicurezza e consentiranno alle aziende, grandi o piccole, di fornire beni e servizi senza imbattersi inutili ostacoli di natura giuridica.</p>
    </intervention>
    <intervention id="4-512-875" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">I diritti e la protezione dei consumatori sono uno dei principi fondamentali alla base del mercato interno. Credo che un’adeguata tutela e sicurezza dei consumatori siano essenziali per il buon funzionamento dei mercati e del commercio, a loro volta indispensabili per la competitività e la crescita.</p>
      <p sl="pt">è dunque essenziale trovare un equilibrio fra elevata protezione dei consumatori (soprattutto rispetto al grado di informazioni da fornire e alle responsabilità qualora subiscano un danno) e i costi che questo comporta per le imprese. Come ho detto in occasione della votazione di marzo, non dobbiamo dimenticare le diverse specificità nazionali e il grado di protezione già offerto, nel rispetto del principio di sussidiarietà.</p>
      <p sl="pt">Credo che questo sia un ambito in cui, da un lato, possa giovare una massima armonizzazione, ma dall’altro possa essere altrettanto utile un’armonizzazione de minimis , a seconda della soluzione più indicata in base alla tipologia di contratto.</p>
    </intervention>
    <intervention id="4-512-937" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">La relazione riguarda la proposta di direttiva del Parlamento europeo e del Consiglio sui diritti dei consumatori. L’Unione europea si è sempre preoccupata della libera circolazione di beni e persone, che però spesso comporta una serie di problematiche da affrontare, e soprattutto da prevedere o da prevenire. In un mondo globalizzato in cui si acquista sempre più su Internet, diviene essenziale adattare la legislazione alle nuove esigenze del mercato, senza dimenticare la tutela dei diritti dei consumatori che, spesso, neppure li conoscono.</p>
      <p sl="pt">Accolgo con favore l’adozione della relazione, che segna un importante passo in avanti nella protezione dei consumatori, e la decisione del Consiglio di limitare questa direttiva alle vendite porta a porta e su Internet (un mercato in netta espansione, ma in cui il consumatore non si raccapezza ancora). Approvo inoltre le misure di semplificazione adottate, in particolare la facoltà per il consumatore, ma non per le imprese, di rescindere il contratto al telefono. Di fatto il mercato unico richiede norme più precise e trasparenti, come l’obbligo di informare sui meccanismi delle transazioni online.</p>
    </intervention>
    <intervention id="4-513-000" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Ecco una nuova proposta di direttiva europea sui diritti dei consumatori, a coronamento di un duro negoziato tra Parlamento europeo, Consiglio e Commissione.</p>
      <p sl="pt">È un compromesso tra norme tese a una migliore protezione del consumatore e la necessità di garantire condizioni comuni chiare per le imprese che competono sul mercato unico.</p>
      <p sl="pt">La proposta contempla diritti nuovi, come il diritto di recesso entro 14 giorni in tutta l’UE, a decorrere dalla consegna del prodotto. In caso di resa della merce, consumatore deve essere rimborsato entro 14 giorni dalla restituzione. Se il commerciante non informa il consumatore del diritto di rendere la merce, l’acquirente ha un anno di tempo per la restituzione. In questa nuova versione della direttiva, la consegna deve avvenire entro 30 giorni; in caso contrario, l’acquirente ha facoltà di cancellare l’ordine e il commerciante è responsabile di ogni danno o smarrimento durante il trasporto, senza poter addebitare alcun importo che non fosse chiaramente indicato nell’originario ordine online. Ogni costo aggiuntivo è a carico del commerciante. Si tratta di una proposta nell’insieme positiva e abbiamo votato a favore.</p>
    </intervention>
    <intervention id="4-514-000" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Questa nuova proposta di accordo per una direttiva europea sui diritti dei consumatori giunge corona un duro negoziato tra Parlamento europeo, Consiglio e Commissione. È un compromesso tra norme tese a una migliore protezione del consumatore e la necessità di garantire condizioni comuni chiare alle imprese che competono sul mercato unico.</p>
      <p sl="pt">Tra i nuovi diritti, spiccano in particolare:</p>
      <p sl="pt">un termine di recesso di 14 giorni in tutta l’UE, a decorrere dalla ricezione della merce, durante il quale il consumatore che acquista a distanza ha diritto di cambiare idea. Se la merce viene restituita, il prezzo corrisposto dall’acquirente va rimborsato entro 14 giorni dalla restituzione. Se il commerciante non informa il consumatore del diritto di restituire la merce, l’acquirente ha un anno di tempo per la restituzione;</p>
      <p sl="pt">la consegna deve avvenire entro 30 giorni; in caso contrario, l’acquirente ha facoltà di cancellare l’ordine;</p>
      <p sl="pt">il venditore è responsabile di ogni danno o smarrimento durante il trasporto, senza poter addebitare alcun importo che non fosse chiaramente indicato nell’originario ordine online. Ogni costo aggiuntivo è a carico del commerciante.</p>
    </intervention>
    <intervention id="4-515-000" speaker_id="23868" name="Monika BEŇOVÁ" is_mep="True" mode="written" nationality="Slovakia" birth_date="15-08-1968" birth_place="Bratislava" m_state="SK">
      <p sl="it">Scopo della proposta è garantire, da un lato, che i consumatori dei 27 Stati membri possano contare su un livello elevato di protezione e, dall’altro, che le imprese, indipendentemente dalle loro dimensioni, possano fornire le loro merci e i loro servizi ai consumatori dei 27 Stati membri dell'Unione senza imbattersi in inutili ostacoli di natura giuridica. La frammentazione delle norme è un deterrente sia per i consumatori sia per le imprese dall’acquistare o vendere oltre frontiera. I consumatori spesso si lamentano di non poter beneficiare appieno del mercato interno, perché le imprese attive in un determinato Stato membro sono restie a osservare norme differenti nel momento in cui entrano in un nuovo mercato e a correre il rischio di essere citate in giudizio in un altro Stato membro. Il nuovo campo d’applicazione della direttiva proposta sembra offrire una soluzione a queste difficoltà: oltre a una chiara modulazione settoriale, la nuova direttiva si applicherebbe sostanzialmente ai soli contratti negoziati fuori dei locali commerciali, ovvero alla maggior parte delle transazioni transfrontaliere. Trovo quindi auspicabile perseguire un’armonizzazione mirata, completa ed esaustiva di aspetti specifici di alcuni contratti, preservando al tempo stesso la massima protezione dei consumatori.</p>
    </intervention>
    <intervention id="4-516-000" speaker_id="96993" name="Lorenzo FONTANA" is_mep="True" mode="written" nationality="Italy" birth_date="10-04-1980" birth_place="Verona" p_group="Non" m_state="IT">
      <p sl="it">Signor presidente, onorevoli colleghi, Vorrei complimentarmi per il lavoro importante e mastodontico fatto dall'on. collega. Forse però questo non era il momento migliore, vista la situazione economica attuale, per adottare questo testo. Lo sforzo di sintetizzare in un testo ventisette tradizioni giuridiche diverse forse é stato troppo audace. I dubbi sulle conseguenze del recepimento della direttiva nei singoli Stati Membri e la scomparsa dal testo dell'emendamento approvato dal nostro membro in commissione mi faranno astenere nella votazione.</p>
    </intervention>
    <intervention id="4-517-000" speaker_id="58758" name="Elisabetta GARDINI" is_mep="True" mode="written" nationality="Italy" birth_date="03-06-1956" birth_place="Padova" p_group="Group of the European People's Party (Christian Democrats)" m_state="IT">
      <p sl="it">Voto a favore di questa relazione perché ritengo che sia giunto il momento di armonizzare il sistema giuridico europeo in tema di tutela dei consumatori.</p>
      <p sl="it">Nel 2008 la Commissione europea ha adottato la proposta di direttiva sui diritti dei consumatori, con la quale sono state riunite le quattro direttive comunitarie esistenti in un unico strumento giuridico, con l'obiettivo di semplificare e uniformare il quadro normativo esistente in materia di tutela dei consumatori. Oramai è fondamentale garantire da un lato un elevato livello di tutela a tutti i consumatori dei 27 Stati membri dell'Unione europea e assicurare alle imprese la possibilità di fornire i propri prodotti e servizi senza affrontare inutili ostacoli giuridici derivanti da sistemi diversificati.</p>
      <p sl="it">Questa situazione sino ad oggi ha fortemente penalizzato il mercato unico europeo. Nell'età degli acquisti online e della globalizzazione dei consumi, ogni commerciante, operativo da un altro Stato membro, deve sentirsi incoraggiato a entrare nel mercato degli altri paesi europei senza avere il gravoso onere di adeguarsi alle normative nazionali. Auspico che il nostro lavoro possa rispondere alla grande sfida della tutela dei consumatori e alla necessità di crescita delle nostre imprese, al fine di consolidare un mercato forte e competitivo.</p>
    </intervention>
    <intervention id="4-517-002" speaker_id="28208" name="Nathalie GRIESBECK" is_mep="True" mode="written" nationality="France" birth_date="24-05-1956" birth_place="Metz" p_group="Group of the Alliance of Liberals and Democrats for Europe" m_state="FR">
      <p sl="it">Dopo settimane di negoziati, finalmente si è giunti all’accordo su un tema tanto cruciale per i cittadini europei: i diritti dei consumatori. Con l’adozione della proposta di direttiva, che unisce le quattro direttive precedenti, confidiamo di migliorare la disciplina della protezione dei consumatori e garantire a tutti un livello minimo di tutela. La direttiva apporta importanti passi avanti, in particolare un maggiore controllo sulle vendite a distanza e online, e contribuirà ad agevolare le migliaia di acquisti che, ogni giorno, sono effettuate in altri paesi europei. In pratica, il cliente francese che acquista da un sito tedesco usufruirà della stessa protezione riconosciuta all’acquirente tedesco. Poiché rappresento una circoscrizione decisamente transfrontaliera e provengo dalla sola regione francese confinare che confina con tre altri Stati membri, sono molto sensibile a queste problematiche e questa direttiva segna un grande passo avanti. Inoltre, uno dei principali successi dell’Unione europea è proprio il mercato unico. Garantendo ai consumatori una chiara protezione, rafforzeremo anche la loro fiducia nel mercato unico e nell’Unione in generale.</p>
    </intervention>
    <intervention id="4-517-003" speaker_id="96892" name="Roberto GUALTIERI" is_mep="True" mode="written" nationality="Italy" birth_date="19-07-1966" birth_place="Roma" p_group="Group of the Progressive Alliance of Socialists and Democrats in the European Parliament - Vice" m_state="IT">
      <p sl="it">Il Parlamento Europeo chiude il lungo iter legislativo sulla direttiva per i diritti dei consumatori, approvando, con la relazione Schwab, un compromesso soddisfacente con il Consiglio e la Commissione. Vengono così compiuti due passi importanti: da un lato, viene adottato uno strumento legislativo unico sui diritti dei consumatori, dando armonia e soluzione di continuità alle precedenti quattro direttive in materia, dall’altro vengono stabilite in modo dettagliato le regole della compravendita online , per incoraggiare il commercio transfrontaliero e per garantire trasparenza sia alle imprese che ai consumatori.</p>
      <p sl="it">La nuova direttiva stabilisce aspetti che vanno verso una maggiore tutela del consumatore europeo, come le informazioni da riportare nei contratti di compravendita, i tempi di consegna, il diritto di recedere o ottenere la riparazione o la sostituzione di un prodotto difettoso, nonché i casi in cui il rischio viene trasferito dal venditore al consumatore. Sebbene in futuro potranno essere stabilite regole ancora più dettagliate, il testo approvato costituisce un compromesso positivo nell’armonizzazione delle norme esistenti, garantendo sicurezza negli acquisti e ponendo fine in modo definitivo ai tipici inganni che si celano dietro gli acquisti telematici.</p>
    </intervention>
    <intervention id="4-517-004" speaker_id="96952" name="Sylvie GUILLAUME" is_mep="True" mode="written" nationality="France" m_state="FR">
      <p sl="it">Ho sostenuto la relazione perché credo che offrirà soprattutto maggiori certezze ai consumatori che acquistano online grazie a una migliore informazione prima dell’acquisto. Colgo l’occasione per precisare che non è stata data la priorità solamente agli interessi del mercato; le nuove norme riconoscono al consumatore un periodo di recesso di 14 giorni dall’acquisto, con una modulistica standard per tutta l’Unione europea. Questo periodo si estende ad addirittura un anno se il commerciante omette di informare l’acquirente sulla facoltà di recesso. Sono state infine previste esenzioni per le PMI che ci hanno presenti informato sui rischi che avrebbero corso in caso di norme troppo rigide. Le loro preoccupazioni sono così state ascoltate.</p>
    </intervention>
    <intervention id="4-518-500" speaker_id="2338" name="Ian HUDGHTON" is_mep="True" mode="written" nationality="United Kingdom" birth_date="19-09-1951" birth_place="Forfar" p_group="Group of the Greens/European Free Alliance" m_state="GB">
      <p sl="en">Mi congratulo con il relatore e i colleghi dei vari gruppi politici per l’eccellente lavoro svolto nella negoziazione del pacchetto. Sin da quando abbiamo ricevuto la prima proposta della Commissione, a quest’Aula è apparso chiaro che i diritti dei consumatori in numerosi Stati membri venivano minacciati, anziché rafforzati. Il pacchetto di compromesso ha eliminato parte di queste minacce e, auspicabilmente, porterà a un ambiente più favorevole ai consumatori nell’intera Unione europea.</p>
    </intervention>
    <intervention id="4-517-500" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Accolgo con favore questo documento perché la direttiva mira a una più elevata protezione dei consumatori e contribuisce al corretto funzionamento del mercato interno, avvicinando tra loro alcune disposizioni legislative, normative e amministrative dei diversi Stati membri in materia di contratti tra commercianti e consumatori. Gli aspetti più importanti trattati negli emendamenti riguardano i contratti a distanza o fuori sede. Il testo offre ai consumatori una maggiore capacità di controllo al momento dell’acquisto, li tutela da attività abusive, ne amplia le possibilità di scelta e aumenta la concorrenza. Può inoltre contribuire a un maggior flusso di scambi transfrontalieri e a stimolare le vendite a distanza. La direttiva non si applica ai contratti relativi a: servizi sociali, sanitari, finanziari, agli immobili e all’edilizia né ai contratti conclusi tramite distributori automatici o tramite locali commerciali automatizzati o conclusi con operatori di telecomunicazione attraverso telefoni pubblici, nella misura in cui hanno per oggetto l'utilizzo o le singole connessioni via telefono, Internet o fax stabilite dal consumatore. Gli Stati membri hanno facoltà di non applicare la direttiva ai contratti negoziati fuori sede quando il prezzo non supera i 50 euro. La direttiva non impedisce agli operatori di proporre ai consumatori disposizioni contrattuali con una tutela del consumatore maggiore rispetto al disposto della direttiva. Si noti che l’Associazione europea dei consumatori accoglie con favore questa proposta.</p>
    </intervention>
    <intervention id="4-517-750" speaker_id="96934" name="Sandra KALNIETE" is_mep="True" mode="written" nationality="Latvia" birth_date="22-12-1952" m_state="LV">
      <p sl="lv">Ho votato a favore della direttiva sui diritti dei consumatori perché credo che semplificherà e migliorerà le norme esistenti in materia di tutela dei consumatori. Per mesi, i membri della commissione per il mercato interno e la protezione dei consumatori hanno cercato un accordo con il Consiglio su aspetti importanti della normativa, per garantire una maggiore protezione del consumatore, senza danneggiare le imprese con norme eccessivamente rigide e inutili che avrebbero ostacolato le attività e aumentato la burocrazia. Siamo così giunti a un risultato equilibrato, che va incontro sia alle imprese, sia ai consumatori. A mio parere, però, non dobbiamo dormire sugli allori. Dopo aver sentito le associazioni per i diritti dei consumatori e i rappresentanti degli imprenditori, mi rendo conto che dobbiamo perseguire una ancor maggiore armonizzazione dei diritti dei consumatori in tutta l’Unione europea. Esistono ancora notevoli differenze che ostacolano agli imprenditori che intendono espandersi sui mercati di altri Stati membri con standard più elevati. La Lettonia è a mio avviso un ottimo esempio quanto a tutela dei consumatori, perché i nostri standard sono fra i più alti, ma sono al contempo congrui, ossia non intralciano le attività economiche con eccessivi adempimenti burocratici.</p>
    </intervention>
    <intervention id="4-518-000" speaker_id="4246" name="Othmar KARAS" is_mep="True" mode="written" nationality="Austria" birth_date="24-12-1957" birth_place="Ybbs an der Donau" m_state="AT">
      <p sl="de">Ho votato a favore del risultato dei negoziati sulla direttiva sui diritti dei consumatori perché è stato raggiunto un buon compromesso fra gli interessi di consumatori e imprese. Armonizzando i diritti del consumatore contribuiamo al rafforzamento del mercato interno, e quindi dell’Europa. La direttiva permette alle aziende di varcare serenamente le frontiere e, in questo modo, il mercato unico si avvicina ancor di più al diventare un mercato interno europeo. Le nuove norme danno maggiori certezze ai consumatori al momento dell’acquisto, soprattutto in Internet.</p>
      <p sl="de">Purtroppo però alcune disposizioni sbagliate non centrano il punto. Avrei preferito, in particolare, che il Consiglio accettasse più soluzioni pratiche a favore delle piccole imprese e soprattutto si sarebbe potuto aggiungere, alla definizione di contratti negoziati fuori sede, l’aspetto delle forniture.</p>
    </intervention>
    <intervention id="4-518-250" speaker_id="101580" name="Constance LE GRIP" is_mep="True" mode="written" nationality="France" birth_date="14-11-1960" birth_place="Chatou" p_group="Group of the European People's Party (Christian Democrats)" m_state="FR">
      <p sl="fr">Ho appoggiato la relazione dell’onorevole Schwab, subordinata a un accordo tra Commissione, Parlamento e Consiglio, nella quale si raggiunge un adeguato equilibrio tra una maggiore protezione per tutti i consumatori europei e un più semplice accesso al mercato europeo per le nostre imprese. Questa direttiva tratta vendite e contratti di servizi, soprattutto quelli negoziati a distanza o fuori sede, ed è particolarmente incoraggiante che il diritto europeo si occupi finalmente del commercio elettronico, destinato a avere un ruolo sempre maggiore nelle nostre economie e nei nostri modelli di acquisto. Garantendo un corpus minimo di norme a tutela dei consumatori, stiamo offrendo ai cittadini e alle imprese la certezza e le garanzie necessarie allo sviluppo degli acquisti transfrontalieri e online. Ci stiamo quindi adoperando per raggiungere un vero mercato interno.</p>
    </intervention>
    <intervention id="4-519-000" speaker_id="23768" name="Bogusław LIBERADZKI" is_mep="True" mode="written" nationality="Poland" birth_date="12-09-1948" birth_place="Sochaczew" m_state="PL">
      <p sl="pl">I diritti dei consumatori richiedono costante attenzione, sia sul piano legislativo (ambito normativo, materia da normare, diritti e doveri delle parti), sia in merito al loro rispetto. È bene che le disposizioni in materia siano monitorate e modificate periodicamente. Le informazioni ai consumatori, il modo per trasmettere tali informazioni, beni di valore commerciale ridotto e la facoltà di restituire la merce sono aspetti della massima importanza oggi. Nella relazione Schwab, le materie e i principi di cui sopra hanno trovato espressione.</p>
    </intervention>
    <intervention id="4-520-000" speaker_id="96823" name="Petru Constantin LUHAN" is_mep="True" mode="spoken" nationality="Romania" birth_date="19-03-1977" birth_place="Jud. Suceava" p_group="Group of the European People's Party (Christian Democrats)" m_state="RO">
      <p sl="ro">La nuova direttiva è un compromesso equilibrato ed offre alcuni vantaggi, come il diritto del consumatore a livello europeo di restituire la merce entro due settimane dalla consegna e l’obbligo per chi opera online di fornire informazioni complete sul prezzo finale e sui propri recapiti. Questo quadro era necessario per le transazioni online, che rappresentano il canale più utilizzato per le vendite transfrontaliere.</p>
      <p sl="ro">In futuro, dovremo mirare a proteggere i consumatori dalle condizioni contrattuali abusive. Nel caso di banche, comunicazioni elettroniche e servizi turistici, le condizioni contrattuali sono spesso scritte in caratteri microscopici e il consumatore le accetta senza averle in realtà comprese appieno.</p>
    </intervention>
    <intervention id="4-521-000" speaker_id="4462" name="Clemente MASTELLA" is_mep="True" mode="written" nationality="Italy" birth_date="05-02-1947" birth_place="Ceppaloni " p_group="Group of the European People's Party (Christian Democrats)" m_state="IT">
      <p sl="it">Lo scopo della direttiva sui diritti dei consumatori è semplificare i rapporti contrattuali tra questi ultimi e le imprese, contribuendo a un migliore funzionamento del mercato interno e aumentando la loro fiducia negli acquisti oltre confine. Essa dovrebbe garantire ai consumatori un elevato livello di protezione e alle imprese la possibilità di fornire le loro merci e i loro servizi senza imbattersi in ostacoli di natura giuridica.</p>
      <p sl="it">La Commissione europea ha proposto l'applicazione del principio di "armonizzazione completa", in quanto l'attuale esistenza di legislazioni nazionali difformi ha contribuito alla frammentazione del mercato e del quadro normativo. Riteniamo tale proposta al momento impraticabile e proponiamo, invece, come norma un'armonizzazione minima a un livello elevato di protezione dei consumatori, sottolineando la necessità di una convergenza delle normative nazionali in materia di esercizio ed effetti del diritto di recesso. Tutto ciò contribuirà a rafforzare la fiducia dei consumatori e a combattere la reticenza delle imprese a intraprendere scambi transfrontalieri. Le persone e le organizzazioni che hanno un interesse alla protezione dei consumatori dovranno presentare alla Commissione un resoconto sui risultati dell'applicazione della presente direttiva. Su detta base, la Commissione dovrà elaborare una relazione, corredandola di eventuali proposte di adeguamento.</p>
    </intervention>
    <intervention id="4-522-000" speaker_id="4275" name="Hans-Peter MAYER" is_mep="True" mode="written" nationality="Germany" birth_date="05-05-1944" birth_place="Riedlingen" p_group="Group of the European People's Party (Christian Democrats)" m_state="DE">
      <p sl="de">La relazione sui diritti dei consumatori presenta ancora molti limiti, soprattutto per gli artigiani. Sono necessari numerosi miglioramenti e dovremo innanzi tutto verificare l’impatto pratico di queste norme sui diritti degli artigiani. Comunque, poiché la relazione segna una serie di passi avanti rispetto alla proposta della Commissione, e soprattutto poiché comporta molteplici benefici per i consumatori europei, ho votato a favore.</p>
    </intervention>
    <intervention id="4-523-000" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Al fine di incentivare le aziende a commerciare oltrefrontiera, è necessario stabilire determinate condizioni, tra cui la protezione del consumatore, che deve essere ugualmente elevata in tutta l’Unione. Vi è molta incertezza soprattutto in relazioni agli acquisti online, in particolare dalla parte del consumatore, in quanto manca una base giuridica chiara per questo tipo di transazione. I malintesi sono all’ordine del giorno, specie in rapporto al diritto di recesso dell’acquirente e ai termini di consegna.</p>
      <p sl="de">Ho votato a favore della relazione perché ritengo essenziale offrire al consumatore un certo livello di protezione anche quando effettua acquisti in un paese diverso dal suo e questa tutela deve essere standardizzata a livello europeo.</p>
    </intervention>
    <intervention id="4-523-500" speaker_id="96760" name="Tiziano MOTTI" is_mep="True" mode="written" nationality="Italy" birth_date="07-02-1966" birth_place="Reggio Emilia" p_group="Group of the European People's Party (Christian Democrats)" m_state="IT">
      <p sl="it">Sono soddisfatto di vedere che dopo anni di negoziati l'accordo tra le diverse parti politiche sia stato finalmente raggiunto e che la nuova Direttiva sui Diritti dei Consumatori venga finalmente approvata oggi. Le nuove norme rafforzeranno notevolmente i diritti dei consumatori, i quali saranno più informati sulle clausole dei contratti e sulle condizioni di vendita, oltre che sui tempi di consegna e sulla possibilità di rescissione dei contratti. Penso per esempio al tempo di rimborso in caso di un bene restituito, che si accorcerà considerevolmente, garantendo il consumatore anche sotto il profilo finanziario. Oppure al diritto di ripensamento, che si estenderà fino a 14 giorni. Piccoli ma importanti passi che saranno apprezzati non solo dai consumatori, perché la Direttiva, così come è stata emendata, porterà vantaggi anche alle piccole e medie imprese, permettendo loro di estendere il proprio business anche nei territori oltre confine, in cui per molti, soprattutto per gli imprenditori più piccoli, è ancora difficile operare a causa della diffidenza che i consumatori mantengono verso le nuove tecnologie, le transazioni on-line , le garanzie di recupero del denaro e di soddisfazione legale nel caso di ripensamento.</p>
    </intervention>
    <intervention id="4-523-625" speaker_id="96981" name="Franz OBERMAYR" is_mep="True" mode="written" nationality="Austria" birth_date="25-05-1952" p_group="Non" m_state="AT">
      <p sl="de">Ora che le imprese vendono regolarmente oltrefrontiera nel mercato interno, al consumatore va offerta una protezione transfrontaliera. Ma l’armonizzazione non si raggiunge con la coercizione. Ho quindi votato a favore della relazione.</p>
    </intervention>
    <intervention id="4-523-687" speaker_id="96694" name="Rolandas PAKSAS" is_mep="True" mode="written" nationality="Lithuania" birth_date="10-06-1956" birth_place="Telšiai" p_group="Europe of Freedom and Direct Democracy Group" m_state="LT">
      <p sl="lt">Occorre compiere ogni sforzo per garantire un’elevata protezione del consumatore nell’intera Unione europea. Solo raggiungendo questo obiettivo il mercato interno può funzionare davvero. Innanzi tutto dobbiamo armonizzare i requisiti legislativi dei vari Stati per i contratti a distanza o negoziati fuori sede. Per garantire un’adeguata tutela del consumatore, queste tipologie di contratto dunque meritano specifici adempimenti informativi. Con l’entrata in vigore di simili disposizioni, il consumatore avrà maggiori certezze al momento dell’acquisto e sarà tutelato da attività abusive. Vi saranno inoltre maggiori scelta, concorrenza, transazioni transfrontaliere e vendite a distanza. Si noti che gli Stati membri hanno la facoltà di non applicare le disposizioni della direttiva ai contratti per importi inferiori a 50 euro, proprio per evitare inutili ostacoli legali.</p>
    </intervention>
    <intervention id="4-523-750" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Ho votato a favore della relazione sulla proposta di direttiva del Parlamento europeo e del Consiglio sui diritti dei consumatori, il cui obiettivo è un elevato livello di protezione del consumatore. Per l’Unione europea, il modo migliore di combinare l’armonizzazione del mercato interno con un elevato livello di protezione dei consumatori è quello di puntare ad aumentare il livello di armonizzazione minimo attuale applicando le migliori prassi nazionali disponibili. In futuro, sarà opportuno mettere a punto un sistema europeo di responsabilità in caso di non conformità, in modo da migliorare la protezione del consumatore e la sua fiducia nei mercati: trattasi di una procedura corretta nei confronti delle imprese, che contribuisce al prolungamento della durata di vita dei prodotti. A tal fine è necessario creare un modello europeo di composizione delle controversie nel settore dei consumi. Questa direttiva non ha soddisfatto le ambizioni più elevate, ma la ritengo un importante passo avanti che comunque non compromette il normale funzionamento del mercato.</p>
    </intervention>
    <intervention id="4-524-000" speaker_id="36392" name="Aldo PATRICIELLO" is_mep="True" mode="written" nationality="Italy" birth_date="27-09-1957" birth_place="Venafro" m_state="IT">
      <p sl="it">Care colleghe e cari colleghi, Questa proposta di direttiva è il risultato della revisione dell’acquis relativo ai consumatori, avviata nel 2004 con l’obiettivo di semplificare e completare il quadro normativo esistente in materia di protezione dei consumatori. La proposta vuole garantire, da un lato, che i consumatori dei 27 Stati membri possano contare su un livello elevato di protezione e, dall’altro, che le imprese, indipendentemente dalle loro dimensioni, possano fornire le loro merci e i loro servizi ai consumatori dei 27 Stati membri dell’Unione senza imbattersi in inutili ostacoli di natura giuridica. Per evitare la sempre maggiore frammentazione di norme esistente in questo settore, si è cercata un’armonizzazione completa mirata, vale a dire un’armonizzazione che si limiti ad aspetti specifici di determinati contratti pur mantenendo un livello elevato di protezione dei consumatori. Per questo occorre rettificare l'ambito di applicazione, infatti, oltre a una serie di esenzioni settoriali in vasti settori la direttiva è limitata ai contratti negoziati fuori dei locali commerciali, che sempre più riguardano una parte assai rilevante dei contratti transfrontalieri. Affinché i cittadini dell'UE possano beneficiare appieno del loro mercato interno, in particolare in relazione al commercio elettronico, esprimo il mio voto favorevole alla proposta in oggetto.</p>
    </intervention>
    <intervention id="4-524-500" speaker_id="107386" name="Phil PRENDERGAST" is_mep="True" mode="written" nationality="Ireland" birth_date="20-09-1959" birth_place="Kilkenny" p_group="Group of the Progressive Alliance of Socialists and Democrats in the European Parliament" m_state="IE">
      <p sl="en">Armonizzare i diritti dei consumatori in Europa attraverso una direttiva ha perfettamente senso in quanto può dare slancio alle vendite a distanza o via Internet, perché i consumatori nutriranno maggiore fiducia verso servizi ubicati in tutta l’Unione europea. Le informazioni fornite rafforzeranno la fiducia dei consumatori e li incoraggerà a effettuare acquisti transfrontalieri, con maggiore scelta e una più elevata qualità. Ogni espansione degli acquisti transfrontalieri gioverà al mercato interno nel suo insieme. Nel 2010, le vendite online e il commercio elettronico in Europa hanno raggiunto un valore totale di 163 miliardi di euro e il Centre for Retail Research prevede che nel 2011 le vendite online cresceranno del 18,7 per cento in Europa, portando il valore totale a 202,9 miliardi di euro. Si tratta di un mercato molto ricco e dobbiamo assicurarci che i consumatori siano adeguatamente tutelati. La direttiva tutela anche le imprese: l’eterogeneità legislativa per la protezione dei consumatori nei vari Stati membri hanno dissuaso le aziende dall’espandere il proprio mercato. Armonizzando il diritto in materia in tutta l’Unione europea, le imprese avranno la certezza che le norme valide sul mercato nazionale varranno anche in tutta l’UE.</p>
    </intervention>
    <intervention id="4-525-000" speaker_id="38595" name="Rovana PLUMB" is_mep="True" mode="written" nationality="Romania" birth_date="22-06-1960" birth_place="Bucureşti" m_state="RO">
      <p sl="ro">La proposta di direttiva sui diritti dei consumatori presentata dalla Commissione unisce quattro direttive precedenti in un unico strumento legislativo, con l’obiettivo di semplificare e completare il quadro normativo esistente in materia di protezione dei consumatori. La proposta persegue il duplice obiettivo di garantire, da un lato che i consumatori dei 27 Stati membri possano contare su un livello elevato di protezione e, dall’altro, che le imprese, indipendentemente dalle loro dimensioni, possano fornire le loro merci e i loro servizi i consumatori dei 27 Stati membri.</p>
      <p sl="ro">Le nuove norme contemplano quasi ogni canale di vendita: in negozio, al telefono o su Internet, ma si soffermano in particolare sulle vendite transfrontaliere. La nuova legislazione specifica le informazioni che il venditore deve fornire all’acquirente, i termini di consegna e le norme applicabili quando a rischiare è l’acquirente, che ha il diritto di annullare o rifiutare l’acquisto, o di farsi riparare o sostituire la merce.</p>
      <p sl="ro">Appoggio la proposta di introdurre una combinazione dei principi della minima e massima armonizzazione, permettendo in questo modo ai consumatori di mantenere i diritti acquisiti attraverso le disposizioni del proprio ordinamento nazionale.</p>
    </intervention>
    <intervention id="4-526-000" speaker_id="96994" name="Fiorello PROVERA" is_mep="True" mode="written" nationality="Italy" birth_date="31-03-1946" birth_place="Vigevano" p_group="Europe of freedom and democracy Group" m_state="IT">
      <p sl="it">In un grande mercato unico, come quello europeo, è necessario garantire la tutela dei diritti dei consumatori. La relazione del collega Schwab ha l'ambizione di fondere insieme quattro direttive diverse: la direttiva sulle vendite porta a porta, quella sulle vendite a distanza, quella sulle garanzie e la direttiva sulle clausole contrattuali. Su questi temi è difficile conciliare 27 tradizioni giuridiche differenti. Probabilmente non è questo il momento storico più adeguato per partorire normative di questa complessità. Sarebbe stato più opportuno, a mio parere, concentrarsi su aspetti e settori specifici, anziché cercare di creare una nuova competenza condivisa tra UE e Stati membri. Infatti, per alcuni Stati questa direttiva comporterà un eccessivo e irruento passo avanti, mentre altri paesi dovranno fare delle rinunce in nome dell'armonizzazione europea. Per questo motivo, pur riconoscendo il grande sforzo compiuto dal collega Schwab, non posso esprimermi a favore di questa relazione.</p>
    </intervention>
    <intervention id="4-527-000" speaker_id="4253" name="Frédérique RIES" is_mep="True" mode="written" nationality="Belgium" birth_date="14-05-1959" birth_place="Balen-Wezel" m_state="BE">
      <p sl="fr">Un consumatore ben tutelato è un cittadino sereno ed è il segno di una democrazia moderna e matura. È questo a rendere così importante la direttiva adottata oggi. Ogni giorno il consumatore europeo, scegliendo di fare un acquisto online o accettando via telefono di modificare un ordine, si chiede se il contratto che ha firmato o approvato sia in regola. In risposta al rapporto spesso sbilanciato fra commercianti e consumatori, il Parlamento europeo ha negoziato alcuni diritti essenziali, e segnatamente: il diritto di recesso entro 14 giorni, sia che l’acquisto sia stato effettuato online, per posta elettronica, al telefono oppure a domicilio. Se il commerciante non ha informato il cliente del diritto di recesso, il termine utile per la restituzione sale a un anno dalla data d’acquisto. Ogni consegna deve avvenire entro 30 giorni, trascorsi i quali l’acquirente può esercitare il recesso senza addurre giustificazioni. La votazione è avvenuta dopo un duro negoziato tra il Parlamento e gli Stati membri e lancia un segnale forte: gli stessi diritti devono valere in tutta l’Unione europea.</p>
    </intervention>
    <intervention id="4-528-000" speaker_id="97199" name="Crescenzio RIVELLINI" is_mep="True" mode="written" nationality="Italy" birth_date="09-07-1955" birth_place="Napoli" p_group="Group of the European People's Party (Christian Democrats)" m_state="IT">
      <p sl="it">Ho votato a favore della relazione Schwab che rafforza i diritti dei consumatori e li tutela in particolare quando sono contraente debole, come ad esempio nelle vendite al di fuori dei locali commerciali. La direttiva, che segna la fine di un lungo dibattito tra Parlamento e Consiglio, prevede tra l'altro il raddoppio del tempo di recesso dall'acquisto, che passa da 7 a 14 giorni, o la tutela per difetto di conformità che viene rafforzata. I venditori, inoltre, avranno l'obbligo di indicare chiaramente quando s'impongono clausole vincolanti o che risultino vessatorie per i consumatori.</p>
    </intervention>
    <intervention id="4-529-000" speaker_id="28409" name="Raül ROMEVA i RUEDA" is_mep="True" mode="spoken" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Le nuove norme approvate oggi dal Parlamento daranno un vero slancio ai diritti dei consumatori in tutta Europa. Un aspetto fondamentale è che i consumatori potranno recedere da un acquisto entro 14 giorni. Le nuove norme riconoscono una maggiore protezione per gli acquisti online e i consumatori sono tutelati dalle stesse regole in tutta Europa, tranquillizzando quanti effettuano acquisti online. I verdi accolgono con favore la più ampia tutela per gli acquirenti di contenuti digitali; d’ora in poi, il consumatore dovrà essere adeguatamente informato al momento dell’acquisto di contenuti digitali online in merito al diritto di recesso secondo determinate condizioni. Le nuove norme comporteranno un netto miglioramento anche per i passeggeri che acquistano biglietti online, con pratiche di addebito più trasparenti e con la garanzia che le imprese non possano più pretendere un ricarico quando il consumatore paga con carta di credito.</p>
    </intervention>
    <intervention id="4-530-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Un europeo su due utilizza Internet e gli acquisti online sono aumentati del 100% negli ultimi sei anni. Eppure, il mercato online continua a essere utilizzato al di sotto delle proprie potenzialità. L'esistenza di clausole minime di armonizzazione ha comportato la frammentazione del quadro normativo, ostacolando il pieno completamento del mercato unico.</p>
      <p sl="it">La relazione approvata contribuisce a migliorare il funzionamento del mercato interno, aumentando al tempo stesso la fiducia del consumatore. Le imprese hanno fino ad oggi troppo spesso riscontrato difficoltà a operare non solo sul mercato nazionale ma anche sui quelli transnazionali. Inoltre, l'eccessiva frammentazione ha ridotto la scelta di milioni di cittadini europei e la loro fiducia negli acquisti oltre confine.</p>
      <p sl="it">La proposta votata oggi introduce l'obbligo di fornire informazioni chiare e leggibili, favorendo scelte attente e consapevoli. I consumatori avranno la possibilità di ricorrere a una serie di rimedi in caso di acquisto di un prodotto non conforme al contratto e potranno chiedere i danni nel caso in cui non venga posto rimedio. È inoltre prevista la pubblicazione di una lista contenente le clausole considerate abusive e pertanto vietate in tutta l'Unione europea.</p>
    </intervention>
    <intervention id="4-531-000" speaker_id="97196" name="Oreste ROSSI" is_mep="True" mode="written" nationality="Italy" birth_date="24-03-1964" birth_place="Alessandria" p_group="Europe of freedom and democracy Group" m_state="IT">
      <p sl="it">"Consumer rights " è solo uno dei tanti esempi di come, in questo momento storico, le Istituzioni europee non siano in grado di compiere atti di grande importanza giuridica e politica. Noi vorremmo che non si perdesse tutto il lavoro fatto e le cose positive raggiunte, come, per esempio, quanto apportato da un nostro emendamento sul diritto di regresso, volto a introdurre un miglioramento netto per l'attività dei piccoli commercianti senza ledere le prerogative dei consumatori.</p>
      <p sl="it">L'esito di questa plenaria è stato quello di cancellare le poche cose buone che il relatore e i gruppi avevano introdotto in una proposta nata male. La responsabilità di questa situazione non è del Parlamento europeo ma della Commissione europea. Ci sono temi dove anche noi euro-critici della Lega Nord siamo pronti a dire sì a un alto livello di armonizzazione, ma solo quando questo coincide con il buon senso, l'interesse dei cittadini, quello delle piccole e medie imprese e perché no, delle prerogative degli Stati membri. Su un tema complesso come quello della protezione dei consumatori occorreva, fin dall'inizio, un approccio che ne tenesse conto. Il nostro voto è di astensione.</p>
    </intervention>
    <intervention id="4-532-000" speaker_id="4345" name="Tokia SAÏFI" is_mep="True" mode="spoken" nationality="France" birth_date="11-07-1959" birth_place="Hautmont" p_group="Group of the European People's Party (Christian Democrats)" m_state="FR">
      <p sl="fr">per iscritto. – Il mercato interno resta uno dei pilastri e dei motori dell’integrazione europea. Ho votato a favore della relazione perché segna non solo un netto passo avanti verso una maggiore integrazione, ma anche perché queste norme, una volta attuate, consentiranno al cittadino lo stesso elevato livello di tutela indipendentemente dal canale di acquisto. Finalmente gli acquisti telematici vengono subordinati a regole chiare: il commerciante deve informare pienamente l’acquirente su costi e caratteristiche della merce, oltre a comunicare i propri recapiti. Ma saranno più tutelati anche gli acquisti “tradizionali”: tutti i consumatori d’Europa avranno diritto a un termine di recesso di 14 giorni, che sarà più lungo qualora non siano state fornite alcune informazioni essenziali. Consumatori e operatori saranno meglio informati e usufruiranno della stessa protezione standard in tutta l’Unione europea, potendo così godere in misura ancora maggiore dei benefici del mercato unico.</p>
    </intervention>
    <intervention id="4-533-000" speaker_id="96718" name="Olga SEHNALOVÁ" is_mep="True" mode="written" nationality="Czechia" birth_date="25-10-1968" birth_place="Kromĕříž" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="it">Ho votato a favore l’adozione della direttiva sui diritti dei consumatori perché credo che finirà per rafforzare i diritti dei consumatori europei. In particolare, il mio gruppo è riuscito a far recepire numerosi aspetti chiave che consolidano l’elevato grado di protezione del consumatore in Paesi in cui questo si sarebbe visto ridotto proprio dall’introduzione di norme comuni. Per il gruppo dell’Alleanza progressista di Socialisti e Democratici al Parlamento europeo, così come per me personalmente, era importante che la direttiva si applicasse ai prodotti digitali proprio come vale, in parte, per il trasporto passeggeri. Un altro punto importante è che la direttiva contempla una lunga lista di obblighi in materia di informazioni che il commerciante è tenuto a fornire ai consumatori in fase precontrattuale, in caso di contratti negoziati a distanza o fuori sede. Un altro aspetto importante è l’obbligo di informare il consumatore sul prezzo totale e sulle principali caratteristiche del prodotto subito prima dell’ordine online; il consumatore inoltre deve confermare espressamente di accettare il prezzo richiesto. Il diritto di recesso sarà pienamente armonizzato in tutti gli Stati membri, con un termine di due settimane. La nuova direttiva abolisce la deroga per i contratti negoziati al di fuori dei locali commerciali dell’operatore, di cui si fa grande abuso nella Repubblica ceca per esempio da parte di chi vende per strada o nel corso di eventi promozionali per anziani, privando i consumatori dei loro diritti (come il diritto di recesso dal contratto) .</p>
    </intervention>
    <intervention id="4-534-500" speaker_id="96770" name="Joanna Katarzyna SKRZYDLEWSKA" is_mep="True" mode="written" nationality="Poland" birth_date="17-02-1977" birth_place="Łódź" p_group="Group of the European People's Party (Christian Democrats)" m_state="PL">
      <p sl="pl">Nel voto odierno, ho appoggiato gli emendamenti alla direttiva sui diritti dei consumatori che agevolerà gli acquisti telematici e segna un importante passo verso la completa eliminazione delle barriere ai flussi commerciali, pur tutelando, al contempo, i diritti dei consumatori. Il diritto riconosciuto a un’informazione puntuale sulla facoltà di recesso, sul prezzo del prodotto, sui costi di consegna e sul prezzo totale o a ricevere comunicazione dei recapiti del commerciante mira a incrementare la sicurezza di queste transazioni e stimoleranno le vendite.</p>
      <p sl="pl">I consumatori spesso si lamentano di non poter beneficiare appieno del mercato unico e questo si riflette nella scarsa fiducia nelle transazioni online e nella sensazione di scarsa certezza attorno giuridica in merito alla tutela dei consumatori. Nel frattempo, i commercianti spiegano che la loro diffidenza negli scambi transfrontalieri è dovuta alle differenze tra le legislazioni nei mercati dei vari Stati. è quindi necessaria una disciplina unica a livello europeo. Secondo gli esperti, entro il 2015, un quarto degli scambi avverrà online e diventa quindi essenziale incrementare la fiducia verso questo tipo di transazioni. Mi congratulo con il relatore e con quanti hanno partecipato alla stesura di questa risoluzione.</p>
    </intervention>
    <intervention id="4-535-000" speaker_id="96905" name="Laurence J.A.J. STASSEN" is_mep="True" mode="written" nationality="Netherlands" birth_date="08-02-1971" birth_place="Sittard" p_group="Non" m_state="NL">
      <p sl="nl">Il Partij voor de Vrijheid (PVV) voterà a favore della direttiva sui diritti dei consumatori, che tutelerà meglio i consumatori olandesi negli acquisti online. Nei Paesi Bassi i consumatori sono ben tutelati, ma questa protezione non è altrettanto garantita o è poco chiara quando effettuano acquisti online, spesso su siti stranieri. Questa direttiva sui diritti dei consumatori migliora la protezione per gli acquisti transfrontalieri via Internet e quindi un valore aggiunto per il consumatore olandese, che avrà 14 giorni di tempo per recedere dall’acquisto in tutta Europa. Un netto miglioramento rispetto agli attuali 7 giorni. Per il PVV è positivo che la direttiva metta fine anche ai costi nascosti e a quelli ricaricati alla fine; sin dall’inizio deve essere indicato il prezzo finale. La direttiva contribuirà insomma a proteggere i consumatori olandesi e a migliorare il mercato interno; il mio partito è assolutamente a favore.</p>
    </intervention>
    <intervention id="4-536-000" speaker_id="29579" name="Marc TARABELLA" is_mep="True" mode="written" nationality="Belgium" birth_date="11-03-1963" birth_place="Ougrée" m_state="BE">
      <p sl="it">La direttiva adottata oggi dal Parlamento a larga maggioranza segna un passo importante verso una maggiore tutela del consumatore nell’Unione europea. Le nuove norme rafforzeranno notevolmente i diritti dei consumatori, in particolare per quanto riguarda l’informazione, la consegna e il termine di recesso, che viene esteso a 14 giorni in tutta l’Unione: un chiaro passo in avanti. Ma il campo in cui la direttiva innova davvero è quello dei diritti del consumatore nel commercio elettronico: divieto di riquadri precompilati e piena informazione sui vari costi sono strumenti per una vera protezione del consumatore.</p>
    </intervention>
    <intervention id="4-536-250" speaker_id="96974" name="Nuno TEIXEIRA" is_mep="True" mode="written" nationality="Portugal" birth_date="13-01-1973" birth_place="Funchal" p_group="Group of the European People's Party (Christian Democrats)" m_state="PT">
      <p sl="pt">La direttiva sui diritti dei consumatori è ora al voto finale; già nella tornata di marzo 2011 avevo votato a favore. La nuova direttiva, che unisce quattro direttive precedenti in una unica, mira a dare nuovo slancio al completamento del mercato interno, rimuovendo gli ostacoli di natura giuridica al commercio transfrontaliero. Dopo lunghi negoziati tra le varie istituzioni, il nuovo quadro giuridico garantirà condizioni chiare e comuni a cittadini e imprese dell’Unione. Le transazioni commerciali transfrontaliere e online sono ora armonizzate, così da garantire maggiore sicurezza e trasparenza a consumatori e imprese in Europa. Le informazioni da fornire al consumatore devono essere chiare, intelligibili e tempestive. A differenza della proposta iniziale, sono ora state tutelate anche le peculiarità dei contratti di prenotazione presso alberghi e ristoranti. Credo che con la nuova direttiva il numero di transazioni in Europa aumenterà, permettendo la tutela dei consumatori e il corretto funzionamento del mercato interno, ai sensi dell’articolo 26, paragrafo 2 del trattato sul funzionamento dell’Unione europea: “Il mercato interno comporta uno spazio senza frontiere interne, nel quale è assicurata la libera circolazione delle merci, delle persone, dei servizi e dei capitali”.</p>
    </intervention>
    <intervention id="4-536-750" speaker_id="96773" name="Rafał TRZASKOWSKI" is_mep="True" mode="written" nationality="Poland" birth_date="17-01-1972" birth_place="Warszawa" p_group="Group of the European People's Party (Christian Democrats)" m_state="PL">
      <p sl="pl">Grazie a questa direttiva gli acquisti online, sempre più popolari, possono essere resi più facili e sicuri. Un’ottima notizia per la Presidenza polacca, perché il commercio elettronico è una delle nostre priorità e intendiamo utilizzarlo per aumentare la competitività dell’economia europea. Con l’entrata in vigore della nuova legislazione, il commerciante avrà l’obbligo di fornire informazioni chiare sui paesi in cui effettua consegne. Oggi, molti negozi non consegnano in tutti gli Stati membri e per questo spesso le nostre transazioni vengono bloccate.</p>
    </intervention>
    <intervention id="4-537-000" speaker_id="96698" name="Viktor USPASKICH" is_mep="True" mode="written" nationality="Lithuania" birth_date="24-07-1959" birth_place="Vilnius" m_state="LT">
      <p sl="lt">Le nuove norme contenute nella relazione comportano una maggiore chiarezza e definiscono criteri accettabili, sia per i consumatori, sia per le imprese, al momento di concludere transazioni online. Confido che queste norme miglioreranno la protezione del consumatore e il funzionamento del mercato interno, stimolando al tempo stesso gli scambi transfrontalieri all’interno dell’Unione europea.</p>
      <p sl="lt">Sono emendamenti più che necessari: le direttive originarie prevedevano la rivoluzione digitale, ma oggi chi acquista online non gode di una tutela adeguata. Le nuove norme sono un’ottima notizia per la Lituania, paese con uno dei più alti tassi di diffusione di Internet in Europa. Stando ai media lituani (Verslo savaitė), nel Paese il numero di consumatori che acquistano online è cresciuto negli ultimi due anni del 73 per cento e la gamma di prodotti acquistati è molto ampia: dai biglietti (32 per cento), all’abbigliamento, calzature e accessori (32 per cento), agli elettrodomestici (23 per cento).</p>
      <p sl="lt">Migliorare i diritti dei consumatori però non si deve limitare agli acquisti online, ma dobbiamo ridurre la burocrazia e promuovere la trasparenza in ogni ambito. Dobbiamo impegnarci per garantire una migliore informazione sui diritti dei consumatori. Ricerche svolte nell’Unione mostrano che sette lituani su dieci vorrebbero essere più informati sui propri diritti al momento di acquistare biglietti aerei o quando devono pagare commissioni sulla carta di credito.</p>
    </intervention>
    <intervention id="4-538-000" speaker_id="96918" name="Derek VAUGHAN" is_mep="True" mode="written" nationality="United Kingdom" birth_date="02-05-1961" birth_place="Merthyr" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ho sostenuto con convinzione la relazione per rafforzare la protezione dei consumatori anche in Galles. La nuova legislazione tutelerà chi effettua acquisti online e l’acquirente avrà ora due settimane di tempo per ripensarci. Le nuove norme tengono conto della “rivoluzione digitale” e semplificano gli scambi transfrontalieri, a vantaggio sia dei consumatori, sia dei commercianti. La direttiva sui diritti dei consumatori segna anche la fine delle salate commissioni su carte di credito e di debito, spesso pagate per gli acquisti online; sono lieto che questa relazione vieti queste spese, che non hanno alcuna attinenza con i costi connessi alla transazione online. Spero che il governo britannico attui senza indugi le nuove norme così da garantire la protezione dei consumatori in tutto il Regno Unito.</p>
    </intervention>
    <intervention id="4-539-000" speaker_id="41007" name="Iva ZANICCHI" is_mep="True" mode="written" nationality="Italy" birth_date="18-01-1940" birth_place="Ligonchio " p_group="Group of the European People's Party (Christian Democrats)" m_state="IT">
      <p sl="it">Ho espresso un voto favorevole al testo presentato dal collega Schwab poiché lo ritengo una buona base di negoziazione con il Consiglio e con la Commissione per raggiungere un accordo riguardo al livello di armonizzazione necessario per ottenere diritti dei consumatori esercitabili in ogni Stato membro.</p>
    </intervention>
    <intervention id="4-541-000" speaker_id="96922" name="Izaskun BILBAO BARANDICA" is_mep="True" mode="written" nationality="Spain" birth_date="27-03-1961" birth_place="Bermeo" m_state="ES">
      <p sl="es">Ho votato a favore della modifica alla direttiva 2000/25/CE, volta a organizzare in fasi temporali successive il percorso di graduale riduzione delle emissioni. Una simile impostazione è stata scelta per tener conto del tempo necessario per sviluppare quelle tecnologie che sono indispensabili per applicare la fase III. Quest’ultima, infatti, impone riduzioni più drastiche delle emissioni e, quindi, importanti modifiche ai motori che ancora non è stato possibile apportare. La crisi economica, poi, ha colpito anche la produzione di trattori. Occorre quindi concedere il tempo necessario e adottare provvedimenti che permettano ai produttori di vendere i trattori e di reperire le risorse necessarie per la ricerca e che al contempo permettano agli agricoltori di sostituire i loro trattori con modelli meno inquinanti, sempre con l'obiettivo di rispettare la legislazione europea in materia ambientale.</p>
    </intervention>
    <intervention id="4-541-500" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">La direttiva in esame riguarda le emissioni dei trattori agricoli e propone una modifica solo quantitativa alla direttiva 2000/25/CE, non alterandone gli obiettivi di tutela dell’ambiente. Alla luce delle difficoltà che il comparto sta attualmente affrontando, un aumento della percentuale del numero di motori immessi sul mercato nel quadro del regime di flessibilità potrebbe giovare al settore. Come ricorda anche il relatore, la proposta presentata consente ai produttori dell’Unione europea di vendere trattori, superare l’attuale difficile momento di crisi economica, trovare nuove risorse per la ricerca e rispettare i limiti della normativa europea per la tutela dell’ambiente e permette al contempo agli agricoltori di sostituire i trattori più vecchi con altri nuovi, dotati di motori meno inquinanti. Se vogliamo che la protezione dell’ambiente sia compatibile con la tutela delle attività agricole e industriali, misure transitorie come quelle proposte per il regime di flessibilità non possono che rivelarsi utili.</p>
    </intervention>
    <intervention id="4-541-750" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">La relazione Tatarella riguarda la proposta di direttiva del Parlamento europeo e del Consiglio che modifica la direttiva 2000/25/CE per quanto riguarda le disposizioni per i trattori immessi sul mercato in regime di flessibilità, ovvero nel quadro del regime stabilito per i gas di scarico. La protezione dell’ambiente rappresenta una delle priorità dell’Unione europea. Per ogni diverso tipo di trattore a motore diesel, la direttiva stabilisce il livello massimo di emissioni, in funzione della potenza del motore utilizzato, e organizza in fasi temporali successive il percorso di graduale riduzione delle emissioni. In considerazione del ritardo tecnologico accumulato e di un calo del fatturato che ha superato il 20 per cento nel 2009 e nel 2010, tuttavia, ora la direttiva impone riduzioni meno drastiche rispetto a quelle inizialmente previste. Alla luce di questo, ho votato a favore delle raccomandazioni proposte dal relatore perché convengo che la direttiva consente non solo ai produttori dell’UE di rispettare la normativa europea e di superare l’attuale difficile momento di crisi economica, ma anche agli agricoltori di sostituire i trattori usati con altri nuovi, dotati di motori più efficienti e meno inquinanti.</p>
    </intervention>
    <intervention id="4-542-000" speaker_id="23868" name="Monika BEŇOVÁ" is_mep="True" mode="written" nationality="Slovakia" birth_date="15-08-1968" birth_place="Bratislava" m_state="SK">
      <p sl="it">La direttiva in esame riguarda le emissioni dei trattori agricoli e propone una modifica solo quantitativa alla direttiva 2000/25/CE. È una direttiva urgente, perché incide in un arco temporale già iniziato il 1° gennaio di quest’anno, e molto importante, per gli effetti positivi attesi nel settore industriale interessato. Per ogni diverso tipo di trattore, la direttiva stabilisce il livello massimo di emissioni, in funzione della potenza del motore utilizzato, e organizza in fasi temporali successive il percorso di graduale riduzione delle emissioni. I limiti assegnati nella fase appena avviata sono molto più rigorosi di quelli indicati nella fase precedente. Per agevolare il passaggio da una fase a un’altra successiva, la direttiva ha introdotto un "regime di flessibilità", che consente ai produttori di trattori di immettere sul mercato un quantitativo limitato di trattori, con motori tarati sui limiti di emissione consentiti nella fase precedente. La direttiva proposta dalla Commissione è senz’altro da accogliere in quanto rispetta gli obiettivi di tutela ambientale che l’UE si è posta da tempo. Se la modifica proposta verrà respinta, paradossalmente otterremmo un risultato opposto a quello che tutti ci proponiamo. Infatti, molti agricoltori, potrebbero decidere di tenere vecchi trattori inquinanti, contribuendo così a peggiorare l’ambiente europeo. A mio parere, è dunque opportuno appoggiare la modifica alla direttiva, che consente di raggiungere gli obiettivi stabiliti in materia di tutela dell’ambiente e di migliorare, al contempo, le prospettive future del comparto industriale interessato.</p>
    </intervention>
    <intervention id="4-543-000" speaker_id="96993" name="Lorenzo FONTANA" is_mep="True" mode="written" nationality="Italy" birth_date="10-04-1980" birth_place="Verona" p_group="Non" m_state="IT">
      <p sl="it">Signor presidente, onorevoli colleghi La proposta della Commissione come la relazione dell'on. Tatarella trova il mio sostegno poiché é assolutamente necessario sostenere un settore in grave difficoltà. Le direttive riguardano le emissioni dei trattori agricoli e dei motori di macchine mobili non stradali. Un settore importante e ben sviluppato nelle nostre regioni che ha bisogno del nostro sostegno visto le perdite del 25% rispetto al periodo pre-crisi e non di ulteriori vincoli.</p>
    </intervention>
    <intervention id="4-544-000" speaker_id="58758" name="Elisabetta GARDINI" is_mep="True" mode="written" nationality="Italy" birth_date="03-06-1956" birth_place="Padova" p_group="Group of the European People's Party (Christian Democrats)" m_state="IT">
      <p sl="it">Il voto di oggi consentirà ai produttori europei di trattori agricoli di far fronte ai limiti più rigorosi per le emissioni di scarico imposti dall'entrata in vigore della fase IIIB della direttiva 2000/25/CE.</p>
      <p sl="it">Dobbiamo ricordare infatti che, per poter rispettare i nuovi limiti, i motori dovranno subire importanti modifiche che comporteranno cambiamenti sostanziali anche nella progettazione dei veicoli. In molti casi le soluzioni per adattare i trattori ai nuovi motori non sono ancora disponibili o definitive.</p>
      <p sl="it">A questo ritardo tecnologico si aggiungono gli effetti della crisi economica che ha colpito molto pesantemente questo settore industriale causando una diminuzione del fatturato del 20- 25% rispetto al 2008.</p>
      <p sl="it">Un rafforzamento del regime di flessibilità consentirà a tal proposito una transizione più morbida tra le diverse fasi che fissano i livelli di emissione permettendo anche alle imprese di diluire su un tempo più lungo gli investimenti necessari, anche nel settore della ricerca e sviluppo.</p>
      <p sl="it">Vorrei infine ricordare che la modifica di questa direttiva avrà un impatto ambientale più che trascurabile ma genererà importanti benefici economici consentendo ai produttori dell'UE di superare l'attuale momento di crisi e di rispettare allo stesso tempo i limiti della normativa europea per la tutela dell'ambiente.</p>
    </intervention>
    <intervention id="4-544-500" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Accolgo con favore il documento in esame. La direttiva riguarda le emissioni dei trattori agricoli e propone una modifica solo quantitativa alla direttiva 2000/25/CE, non alterandone gli obiettivi di tutela ambientale né i termini di operatività e scadenza. È una direttiva urgente, perché incide in un arco temporale già iniziato il 1° gennaio di quest’anno, e molto importante, per gli effetti positivi attesi nel settore industriale interessato. La direttiva 2000/25/CE sulle emissioni dei trattori agricoli fissa i livelli di monossido di carbonio (CO), idrocarburi (HC), ossidi di azoto (NO) e particolato (PM) emessi dai gas di scarico dei motori diesel installati nei trattori. Per ogni diverso tipo di trattore, la direttiva stabilisce il livello massimo di emissioni, in funzione della potenza del motore utilizzato, e organizza in fasi temporali successive il percorso di graduale riduzione delle emissioni. È importante conservare un adeguato sviluppo economico del settore produttivo interessato e, allo stesso tempo, contribuire alla tutela ambientale.</p>
    </intervention>
    <intervention id="4-545-000" speaker_id="96857" name="Cătălin Sorin IVAN" is_mep="True" mode="written" nationality="Romania" birth_date="23-12-1978" birth_place="Galaţi" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Nel votare a favore del compromesso che il relatore ha saputo raggiungere nei negoziati con il Consiglio, ho tenuto conto degli interessi della Romania. Sebbene il mio gruppo politico abbia assunto una posizione diversa, allineandosi a quella definita dalla commissione per l’ambiente, la salute pubblica e la sicurezza alimentare che ha chiesto solamente un aumento dal 20 al 35 per cento del numero di trattori immessi sul mercato, e sebbene il compromesso non rispetti le norme ambientali attualmente in vigore, ho comunque deciso di votare nell'interesse del mio paese. Considerando la situazione attuale, ovvero la crisi economica, la crisi nel settore agricolo e il ritardo tecnologico, la Romania non può che trarre vantaggio da un aumento dei limiti imposti alla produzione.</p>
    </intervention>
    <intervention id="4-545-500" speaker_id="97280" name="Claudio MORGANTI" is_mep="True" mode="written" nationality="Italy" birth_date="14-04-1973" birth_place="Prato " p_group="Europe of freedom and democracy Group" m_state="IT">
      <p sl="it">Signora Presidente, onorevoli colleghi, ho voluto esprimere il mio giudizio positivo a questa relazione riguardante l'immissione sul mercato di trattori in regime di flessibilità poiché introduce misure adeguate, considerando molteplici aspetti. Da un lato si tiene giustamente conto del fatto che la crisi ha stravolto l'intero panorama economico e produttivo, compreso quindi anche il settore dei trattori: questa misura di flessibilità ne può permettere un rilancio immediato, con conseguenze positive anche per l'intera agricoltura. D'altro canto non si tratta di fare marcia indietro riguardo alla pur rilevante questione dell'inquinamento, ma solo di utilizzare un criterio votato al semplice buonsenso. Questa è l'Europa che apprezziamo, ovvero capace di rispondere ad esigenze concrete, e modificare nel caso misure già prese, quando queste non si dimostrino più adeguate alle mutate situazioni.</p>
    </intervention>
    <intervention id="4-545-625" speaker_id="96694" name="Rolandas PAKSAS" is_mep="True" mode="written" nationality="Lithuania" birth_date="10-06-1956" birth_place="Telšiai" p_group="Europe of Freedom and Direct Democracy Group" m_state="LT">
      <p sl="lt">Accolgo con favore la presente risoluzione. Se si vogliono raggiungere gli obiettivi ambientali stabiliti per le emissioni, ritengo giusto che il livello massimo delle emissioni venga fissato sulla base della potenza del motore. Una simile impostazione consente, infatti, un’applicazione efficace del percorso di graduale riduzione delle emissioni in fasi temporali successive. Apprezzo, inoltre, che la direttiva preveda un regime di flessibilità inteso ad agevolare la transizione da una fase a quella successiva. L’applicazione del regime terrà conto del ritardo tecnologico e dell'impatto negativo avuto dalla crisi economica, nel rispetto degli interessi sia dei produttori sia degli agricoltori dell'UE. I produttori non si vedranno accollare ulteriori oneri e avranno a disposizione un tempo sufficiente per adeguare la loro produzione alle diverse fasi, mentre gli agricoltori potranno sostituire i trattori più vecchi con altri nuovi, dotati di motori meno inquinanti. Alla luce di quanto detto, ritengo quindi opportuno aumentare dal 20 al 50 per cento la percentuale di trattori che ogni anno possono essere venduti in deroga alle disposizioni applicabili. Una simile disposizione consente la creazione di un clima favorevole allo sviluppo economico del settore produttivo interessato e, allo stesso tempo, di mantenere inalterata la programmata tutela ambientale.</p>
    </intervention>
    <intervention id="4-545-750" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">La relazione riguarda la proposta di direttiva del Parlamento europeo e del Consiglio che modifica la direttiva 2000/25/CE per quanto riguarda le disposizioni per i trattori immessi sul mercato in regime di flessibilità. La direttiva in esame riguarda le emissioni dei trattori agricoli e propone una modifica solo quantitativa alla direttiva 2000/25/CE, non alterandone gli obiettivi di tutela dell’ambiente e i termini di operatività e scadenza. È una direttiva urgente, perché incide in un arco temporale iniziato il 1° gennaio di quest’anno, e molto importante, per gli effetti positivi attesi nel settore industriale interessato. Per queste ragioni, debitamente riprese dalla relazione, ho votato a favore.</p>
    </intervention>
    <intervention id="4-546-000" speaker_id="36392" name="Aldo PATRICIELLO" is_mep="True" mode="written" nationality="Italy" birth_date="27-09-1957" birth_place="Venafro" m_state="IT">
      <p sl="it">Care colleghe e cari colleghi, la proposta di modifica della direttiva 2000/25/CE, riguardante le emissioni dei trattori agricoli, riguarda solo il lato quantitativo, ma non intacca né altera gli obiettivi prefissati per la tutela dell'ambiente, né intacca i termini di operatività e scadenza. Questa direttiva affronta le emissioni dei gas di scarico per i motori diesel installati nei trattori, stabilendo il livello massimo di emissioni, in funzione della potenza del motore utilizzato, e organizza in fasi temporali successive il percorso di graduale riduzione delle emissioni. Il 31 dicembre 2010 è terminata la fase A e dal 1° Gennaio 2011 é cominciata la fase B. I limiti assegnati nella fase appena avviata sono molto più rigorosi di quelli indicati nella fase precedente. Proprio per agevolare questi passaggi di fase nella direttiva era stato introdotto un "regime di flessibilità", che consente ai produttori di immettere sul mercato un quantitativo limitato di trattori, con motori tarati sui limiti di emissione consentiti nella fase precedente. La modifica consiste nel prevedere un aumento della percentuale di questi trattori dal 20 al 50%. Per questi motivi e poiché il ritardo tecnologico e la crisi finanziaria mondiale non hanno consentito l'adeguamento di questi fattori, esprimo il mio voto favorevole.</p>
    </intervention>
    <intervention id="4-547-000" speaker_id="38595" name="Rovana PLUMB" is_mep="True" mode="written" nationality="Romania" birth_date="22-06-1960" birth_place="Bucureşti" m_state="RO">
      <p sl="en">La direttiva proposta dalla Commissione è senz’altro da accogliere in quanto rispetta gli obiettivi di tutela ambientale che l’UE si è posta da tempo. Di fronte alla grave crisi economica la Commissione avrebbe potuto avanzare proposte più radicali, come una moratoria della direttiva, una modifica temporale delle fasi o una più alta percentuale di flessibilità. La Commissione, invece, ha scelto di introdurre una misura semplice, efficace e tempestiva che consente: a) ai produttori dell’UE di vendere trattori, superare l’attuale difficile momento di crisi economica, trovare nuove risorse per la ricerca e rispettare i limiti della normativa europea per la tutela dell’ambiente; b) agli agricoltori di sostituire i trattori più vecchi con altri nuovi, dotati di motori meno inquinanti. Il compromesso che è stato trovato non può che godere del mio appoggio, dal momento che l’aumento previsto per il regime di flessibilità è provvisorio e si applica solo alla fase III B, ovvero solo per tre anni qualora la fase in questione non sia seguita da una fase successiva. Per questo periodo, il livello di flessibilità sarà al massimo del 37,5 per cento.</p>
    </intervention>
    <intervention id="4-548-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Ho votato contro la proposta. Sebbene l’accordo raggiunto sia leggermente migliore rispetto alla proposta avanzata inizialmente dalla Commissione, il compromesso finisce comunque per ammorbidire la legislazione in vigore. Il gruppo Verde/Alleanza libera europea ha votato contro la relazione della commissione, non ha appoggiato i negoziati per un accordo in prima lettura e, di conseguenza, non ha neanche cofirmato l’accordo in plenaria. Usare la crisi economica come pretesto per ammorbidire i valori massimi esistenti, peraltro già entrati in vigore, significa creare un precedente pericoloso nel quadro della legislazione europea in materia di ambiente, nonché premiare la mancata ottemperanza e punire quelle imprese che si sono preoccupate di fare gli investimenti necessari per rispettare la legislazione entro i termini previsti. Se è vero che l’impatto di questa proposta sulla qualità dell’aria nell’UE è limitato, quella di cui stiamo parlando è comunque un’importante questione di principio.</p>
    </intervention>
    <intervention id="4-549-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Grazie Presidente, Ritengo che la proposta della Commissione in materia di disposizioni per i trattori immessi sul mercato in regime di flessibilità preveda delle misure tempestive, semplici ed efficaci. Permettere la vendita di una percentuale maggiore di trattori tarati secondo i vecchi limiti di emissioni, più permissivi, permetterà infatti di tutelare gli interessi economici di questo settore produttivo strategico, senza alterare gli obiettivi di tutela ambientale già programmati. Se questa richiesta non fosse stata accolta, nella realtà dei fatti la situazione sarebbe peggiorata in maniera significativa. Oggi infatti siamo riusciti ad evitare il rischio che gli agricoltori, considerato il difficile momento economico, si ritrovassero nella condizione di dover tenere più a lungo del dovuto i vecchi trattori, molto più inquinanti.</p>
    </intervention>
    <intervention id="4-550-000" speaker_id="97196" name="Oreste ROSSI" is_mep="True" mode="written" nationality="Italy" birth_date="24-03-1964" birth_place="Alessandria" p_group="Europe of freedom and democracy Group" m_state="IT">
      <p sl="it">Queste due proposte di modifica di direttive sono fondamentali per la tenuta delle imprese di produzione europee. La Commissione ha proposto una deroga pari al 50% rispetto ai mezzi prodotti negli ultimi 5 anni all'interno dell'UE legata al ritardo tecnologico che non permette di rispettare, se non a costi spropositati, le modifiche meccaniche necessarie a passare alla nuova fase e conseguentemente alla crisi economica che ha colpito il mercato dei trattori che vede ormai dal 2008 un calo annuo del 20%.</p>
      <p sl="it">Noi avremmo voluto per ambedue le direttive accettare le proposte della Commissione in quanto l'impatto sulle emissioni sarebbe assolutamente trascurabile. Spiace che la posizione dei gruppi di sinistra e dell'on. Pietikäinen sia contraria solo esclusivamente per questioni di principio e non tenga in minima considerazione il rischio che si correrebbe, non approvando queste deroghe, di chiusure delle nostre fabbriche e di relativa perdita di posti di lavoro.</p>
      <p sl="it">Il compromesso finale raggiunto, a seguito dei triloghi, ha portato a un accordo in prima lettura del 40% di deroga per i trattori e del 37,5% per le macchine mobili non stradali. Anche se non siamo soddisfatti, voteremo a favore delle direttive per i tempi estremamente ristretti che, se non rispettati, comporterebbero l'inutilità delle stesse.</p>
    </intervention>
    <intervention id="4-551-500" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ho votato a favore della proposta in esame, così come modificata dagli emendamenti presentati dal gruppo dell'Alleanza progressista di Socialisti e Democratici al Parlamento europeo. La proposta della Commissione stabilisce norme specifiche per garantire che gli Stati membri istituiscano un quadro normativo e organizzativo nazionale ed elaborino programmi nazionali adeguati relativi alla gestione del combustibile esaurito e dei residui radioattivi, dalla loro produzione fino allo smaltimento.</p>
      <p sl="pt">In tale contesto, è fondamentale vietare l’esportazione dei residui e consentire alle autorità di regolamentazione competenti di fermare le attività che non considerano sicure. Le scorie nucleari che non possono essere riciclate non devono essere esportate in paesi terzi; abbiamo bisogno, invece, di una strategia responsabile e misure adeguate per smaltire tutti i residui nucleari prodotti ai fini della produzione energetica, della ricerca e degli usi medici.</p>
    </intervention>
    <intervention id="4-551-750" speaker_id="28214" name="Jean-Luc BENNAHMIAS" is_mep="True" mode="written" nationality="France" birth_date="02-12-1954" birth_place="Paris" p_group="Group of the Alliance of Liberals and Democrats for Europe" m_state="FR">
      <p sl="it">Il futuro dell’approvvigionamento energetico del pianeta non è l’energia nucleare, bensì un mix energetico equilibrato. Cionondimeno, saremo costretti a gestire questa tecnologia ancora per diversi decenni, dalla dismissione degli impianti nucleari, ai residui radioattivi e al combustibile esaurito; dobbiamo ricordare che questi rifiuti hanno un ciclo di vita di decenni. È dunque fondamentale creare un quadro comune per gli Stati membri e intensificare i controlli volti a valutare come questi scelgono di conservare le scorie. Per questo motivo, ho votato a favore della direttiva concernente la gestione del combustibile esaurito e dei residui radioattivi. Sebbene il testo sia ancora perfettibile e, a mio parere, sia rimasto irrisolto un nodo cruciale, ovvero la definizione di residui radioattivi, ritengo comunque che in questo ambito dobbiamo continuare a fare progressi e che sia inutile chiudere gli occhi di fronte alla necessità di trattare i rifiuti. Un’altra ragione che mi ha spinto a votare a favore della proposta è il divieto imposto all’esportazione verso paesi terzi, una questione davvero fondamentale. Sarebbe assolutamente inaccettabile, infatti, consentire che i residui più pericolosi siano esportati in paesi terzi senza sapere con certezza se questi sono in grado di garantire il livello di sicurezza necessario per il trattamento e la conservazione delle scorie a lungo termine.</p>
    </intervention>
    <intervention id="4-551-875" speaker_id="96681" name="Vilija BLINKEVIČIŪTĖ" is_mep="True" mode="written" nationality="Lithuania" birth_date="03-03-1960" birth_place="Linkuva" m_state="LT">
      <p sl="lt">Ho votato a favore della relazione perché è senza dubbio importante assicurare che questi residui, nocivi per l’ambiente e per l’uomo, siano gestiti e conservati in modo responsabile. Ora, a seguito dell’incidente all’impianto nucleare di Fukushima, ci troviamo a valutare come possiamo assicurare la massima sicurezza delle centrali nucleari e persino a discutere dell'eventualità di vietare questo tipo di produzione energetica in Europa. Con questa relazione, il Parlamento europeo approva in sostanza la proposta di direttiva della Commissione volta a creare un quadro normativo europeo per la gestione del combustibile esaurito e dei residui radioattivi. L’obiettivo del quadro normativo proposto dalla Commissione è di obbligare gli Stati membri a elaborare programmi nazionali per la gestione del combustibile esaurito e dei residui. La relazione del Parlamento propone una serie di migliorie al testo della futura direttiva: in primo luogo, rafforzare il cosiddetto principio di reversibilità, consentendo l’accesso persino ai residui conservati mediante lo smaltimento geologico in profondità nel caso in cui in futuro dovessero essere scoperte nuove soluzioni per il trattamento dei residui; in secondo luogo, introdurre obblighi finanziari più rigorosi per gli Stati membri, che sarebbero, quindi, chiamati a stanziare risorse per l’eventuale gestione delle scorie e a costituire delle riserve finanziarie; infine, creare un quadro per il controllo dei progetti regionali per la gestione delle scorie.</p>
    </intervention>
    <intervention id="4-552-000" speaker_id="29074" name="Vito BONSIGNORE" is_mep="True" mode="written" nationality="Italy" birth_date="03-07-1943" birth_place="Bronte" p_group="Group of the European People's Party (Christian Democrats) - Vice" m_state="IT">
      <p sl="it">Ho votato a favore della relazione relativa alla gestione dei rifiuti radioattivi, perché contribuisce a costituire un corpus legislativo omogeneo per garantire una gestione sicura visto che da tempo il Parlamento chiedeva un’armonizzazione delle norme. Onorando il principio di reversibilità, e' però necessario prevedere progetti e soluzioni tecniche per lo smaltimento definitivo, consentendo così un potenziale accesso ai rifiuti e recupero dei medesimi per ragioni tecniche o nel caso in cui i progressi della scienza favorissero l’affermarsi di nuove soluzioni tecnologiche come la trasmutazione. Concordo con l’obiettivo della proposta di garantire adeguate risorse finanziarie per soddisfare i requisiti di disattivazione degli impianti nucleari e di assicurare la trasparenza della gestione. La responsabilità della gestione sicura del combustibile esaurito e dei residui rimane in capo agli Stati Membri ma il rispetto di quest’obbligo si può conciliare con la ricerca di iniziative comuni volte ad una gestione condivisa in materia di residui radioattivi all’interno di rigorose condizioni opportunamente definite.</p>
    </intervention>
    <intervention id="4-552-250" speaker_id="72775" name="Rachida DATI" is_mep="True" mode="written" nationality="France" birth_date="27-11-1965" birth_place="Saint-Rémy" p_group="Group of the European People's Party (Christian Democrats)" m_state="FR">
      <p sl="fr">La proposta di direttiva su cui è chiamato a pronunciarsi il Parlamento europeo non è che un altro esempio di come l’Europa sa intervenire in modo concreto per proteggere i suoi cittadini. La definizione di norme armonizzate per la gestione del combustibile esaurito e dei residui radioattivi risponde alla richiesta e alla necessità di migliorare il livello di sicurezza nel settore. In particolare, ho apprezzato che la proposta sia persino più rigorosa rispetto ai principi fondamentali per la sicurezza definiti dall'Agenzia internazionale per l'energia atomica (AIEA) e imponga il rispetto dei massimi livelli di sicurezza, rifacendosi alle pratiche più avanzate a livello normativo e operativo e alla migliore tecnologia disponibile (BAT).</p>
    </intervention>
    <intervention id="4-552-500" speaker_id="96914" name="Anne DELVAUX" is_mep="True" mode="written" nationality="Belgium" birth_date="20-10-1970" birth_place="Liège" p_group="Group of the European People's Party (Christian Democrats)" m_state="BE">
      <p sl="fr">L’esito della votazione sulla relazione in esame è senz’altro positivo. Per diverse ragioni, infatti, si imponevano un miglioramento del livello della sicurezza nucleare e un inasprimento della normativa in materia. Il principale motivo è, chiaramente, il grave incidente occorso alla centrale nucleare in Giappone; un’altra ragione, però, va ricercata nel fatto che attualmente quei residui radioattivi definiti “ad alta attività e a vita lunga” sono ancora stoccati in modo provvisorio. Il combustibile esaurito è conservato, di solito, nei pressi dei reattori, ma il deposito permanente richiede un livello di sicurezza molto più elevato. È pertanto nostra responsabilità esigere la massima sicurezza. Per questo, ho votato a favore dell’emendamento inteso a vietare la costruzione di impianti per la gestione delle scorie nucleari in zone sismiche o in aree costiere soggette a un innalzamento del livello del mare e a rischio di tsunami. Dal momento che credo fermamente nel principio per cui chi inquina paga, ho votato a favore anche dell’emendamento che chiede la valutazione dei costi, il monitoraggio, l'invio di relazioni alla Commissione europea su base regolare e la partecipazione dei governi nazionali.</p>
    </intervention>
    <intervention id="4-552-656" speaker_id="1289" name="Proinsias DE ROSSA" is_mep="True" mode="written" nationality="Ireland" birth_date="15-05-1940" birth_place="Dublin" p_group="Group of the Progressive Alliance of Socialists and Democrats in the European Parliament" m_state="IE">
      <p sl="en">Ho votato a favore della relazione sulla proposta di direttiva del Consiglio concernente la gestione del combustibile esaurito e dei residui radioattivi. La direttiva attualmente in vigore si limita a disciplinare lo stoccaggio del combustibile esaurito in impianti attigui alle centrali nucleari, mentre la proposta avanzata ora intende assicurare che la gestione dei residui radioattivi esistenti, nonché di quelli che saranno prodotti in futuro, sia sicura anche a lungo termine. Se vogliamo garantire i massimi livelli di sicurezza possibili, è fondamentale collaborare, in quanto il rischio riguarda anche le generazioni future. La relazione chiede agli Stati membri di accettare norme minime comuni, di investire nelle nuove tecnologie e, soprattutto, di vietare l’esportazione delle scorie nucleari in paesi terzi.</p>
    </intervention>
    <intervention id="4-552-687" speaker_id="4335" name="Marielle de SARNEZ" is_mep="True" mode="written" nationality="France" birth_date="27-03-1951" birth_place="Paris" p_group="Group of the Alliance of Liberals and Democrats for Europe - Vice" m_state="FR">
      <p sl="it">I tragici eventi verificatisi a Fukushima non hanno fatto altro che rafforzare l’intenzione del Parlamento di approvare una direttiva forte e chiara sull’esportazione e sul trattamento delle scorie nucleari. L’esportazione di scorie nucleari verso paesi terzi deve essere vietata, mentre le esportazioni verso altri Stati membri devono essere consentite solo sulla base di accordi bilaterali. Una buona gestione del combustibile esaurito e dei residui radioattivi richiede, inoltre, un inasprimento delle norme volte a proteggere i lavoratori, un migliore monitoraggio e il rafforzamento dei poteri di indagine delle autorità competenti affinché queste possano valutare la sicurezza nucleare con cadenza regolare e condurre indagini e ispezioni. Al contempo, è necessario anche profondere maggiori sforzi per studiare quali possano essere le alternative allo smaltimento in profondità. La questione del nucleare non può più essere affrontata ignorando l’opinione pubblica, sempre più contraria a questa tecnologia. In un tale contesto, dobbiamo definire una politica congiunta per le fonti di energia rinnovabili e per lo sviluppo di fonti di energia alternative, che non ci riporti ai combustibili fossili ma che ci garantisca l’indipendenza.</p>
    </intervention>
    <intervention id="4-552-750" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ho votato a favore della relazione sulla proposta di direttiva del Consiglio concernente la gestione del combustibile esaurito e dei residui radioattivi. A mio parere abbiamo bisogno di una strategia responsabile e di misure adeguate per smaltire tutti i residui nucleari prodotti ai fini della produzione energetica, della ricerca e degli usi medici. Non dobbiamo dimenticare che le scorie nucleari che non possono essere riciclate non devono essere esportate in paesi terzi.</p>
    </intervention>
    <intervention id="4-552-812" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">La proposta di direttiva stabilisce un quadro normativo dell'UE riguardante la gestione del combustibile esaurito e dei residui radioattivi. La proposta stabilisce norme specifiche per garantire che gli Stati membri istituiscano un quadro normativo e organizzativo che consenta loro di affrontare la problematica in modo adeguato. Poiché la proposta si basa sul trattato che istituisce la Comunità europea dell’energia atomica (Euratom), il Parlamento è solo consultato. Il testo affronta una questione ambientale molto sensibile che richiede la massima attenzione da parte dei politici e un controllo affidabile e rigoroso della gestione delle scorie. I terribili eventi verificatisi a Fukushima hanno conferito alla questione un senso di urgenza e di dramma, del quale dovremmo liberarci quando discutiamo questioni relative alle fonti di energia. La tendenza a lasciarsi andare all'emotività che ne è seguita, peraltro comprensibilmente, non mi pare una buona consigliera quando trattiamo argomenti di questa portata. Ovviamente, con questo non intendo certo dire che non dobbiamo portare avanti una politica di controlli e di severo monitoraggio di tutte le attività legate all’energia nucleare.</p>
    </intervention>
    <intervention id="4-552-875" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">La relazione Jordan Cizelj su cui abbiamo appena votato affronta il problema della gestione del combustibile esaurito e dei residui radioattivi. Il disastro di Fukushima ha sollevato una serie di interrogativi in materia di sicurezza, che hanno reso la questione oggetto della relazione ancora più urgente. In realtà, già da tempo il Parlamento europeo chiedeva l’approvazione di una nuova direttiva in materia. La gestione dei residui radioattivi merita particolare attenzione perché da essa dipende la sicurezza non solo dei lavoratori che se ne occupano, ma anche dell'opinione pubblica. Non possiamo dimenticare che queste scorie hanno un impatto negativo sull’ambiente e danneggiano la biodiversità. Per questi motivi, ho votato a favore della proposta in esame, volta ad applicare il principio per cui chi inquina paga, il cui rispetto è molto graduale, e a introdurre misure per limitare l’esportazione di queste sostanze verso paesi terzi. La realtà è che dovremmo essere sempre più consapevoli del fatto che non possiamo lasciare questi problemi in eredità alle generazioni future. Accolgo con favore l’introduzione di un meccanismo finanziario inteso a favorire una buona gestione di queste scorie, e quindi a limitarne la pericolosità, e l’istituzione di autorità di regolamentazione più esigenti e in grado di prevenire eventuali violazioni della direttiva.</p>
    </intervention>
    <intervention id="4-553-000" speaker_id="23868" name="Monika BEŇOVÁ" is_mep="True" mode="written" nationality="Slovakia" birth_date="15-08-1968" birth_place="Bratislava" m_state="SK">
      <p sl="it">A novembre la Commissione ha presentato una proposta di direttiva che stabilisce un quadro normativo dell'UE riguardante la gestione del combustibile esaurito e dei residui radioattivi. La proposta introduce requisiti concreti intesi ad assicurare che il combustibile esaurito e i residui radioattivi siano trattati e gestiti in modo sicuro, dalla loro produzione fino allo smaltimento. Nel definire il concetto di deposito finale e le relative soluzioni tecniche, fondamentalmente lo smaltimento geologico in profondità del combustibile esaurito e dei residui radioattivi, bisogna prestare particolare attenzione al principio di reversibilità. L'obiettivo è di consentire il potenziale accesso ai residui e il loro recupero per ragioni tecniche o qualora i progressi della ricerca favorissero l'affermarsi di nuove soluzioni tecnologiche a più lungo termine. Lo stoccaggio delle scorie nei depositi, comunque, deve sempre rispettare le norme di sicurezza, i requisiti e le metodologie accettati a livello internazionale. In ultima analisi, spetta agli Stati membri la responsabilità della gestione sicura, compreso lo smaltimento, del combustibile esaurito e dei residui radioattivi da loro prodotti. Per quanto sia fondamentale che ciascuno Stato membro elabori un proprio programma nazionale per il combustibile esaurito e i residui radioattivi, non nego che potrebbe essere interessante valutare se è possibile trovare una soluzione comune al problema. A mio parere, una simile soluzione non può assolutamente sostituirsi ai programmi nazionali, altrimenti gli Stati membri finirebbero per sentirsi autorizzati a non rispettare gli obblighi nazionali derivanti dalla gestione dei residui radioattivi.</p>
    </intervention>
    <intervention id="4-554-000" speaker_id="96993" name="Lorenzo FONTANA" is_mep="True" mode="written" nationality="Italy" birth_date="10-04-1980" birth_place="Verona" p_group="Non" m_state="IT">
      <p sl="it">Signora Presidente, onorevoli colleghi, la proposta di direttiva vuole fare in modo che gli Stati membri istituiscano un quadro normativo e organizzativo nazionale ed elaborino programmi nazionali adeguati relativi alla gestione del combustibile esaurito e dei residui radioattivi, a prescindere dalle prospettive dell'energia nucleare e delle applicazioni in campo non energetico.</p>
    </intervention>
    <intervention id="4-555-000" speaker_id="58758" name="Elisabetta GARDINI" is_mep="True" mode="written" nationality="Italy" birth_date="03-06-1956" birth_place="Padova" p_group="Group of the European People's Party (Christian Democrats)" m_state="IT">
      <p sl="it">Ogni anno nell'Unione europea vengono prodotti 40 000 m3 di residui radioattivi, di cui l'80% è costituito da residui ad attività bassa con vita breve, il 5% da residui ad attività bassa con vita lunga e meno del 10% da residui ad alta attività. Dinanzi a questi dati, ritengo importante l'istituzione di un quadro normativo comunitario che disciplini, con l'ausilio di programmi nazionali, il settore della produzione e dello smaltimento del combustibile esaurito e dei residui radioattivi.</p>
      <p sl="it">L'obiettivo di raggiungere uno smaltimento durevole di determinate sostanze richiede un continuo monitoraggio e un progressivo raggiungimento di soluzioni tecnologiche a lungo termine. Ecco perché concordo con la relatrice sul fatto che bisogna puntare sulla reversibilità, sperando che presto la ricerca conduca a una definitiva trasmutazione del combustibile esaurito e dei residui radioattivi per destinarli ad altri consumi. Di fatto la ricerca e lo sviluppo tecnologico sono la chiave di svolta di questo settore, che permetteranno un utilizzo sicuro dell'energia nucleare, capace di far fronte alla richiesta di energia del settore alimentare, medico, industriale, agricolo, della ricerca e dell'istruzione.</p>
      <p sl="it">Auspico, infine, che l'approvazione di questa relazione diventi un passo importante verso il traguardo di un piano energetico europeo.</p>
    </intervention>
    <intervention id="4-556-000" speaker_id="28377" name="Lidia Joanna GERINGER de OEDENBERG" is_mep="True" mode="written" nationality="Poland" birth_date="12-09-1957" birth_place="Wrocław" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">In qualità di relatore permanente per la base giuridica della legislazione in seno alla commissione per gli affari giuridici del Parlamento europeo, vorrei richiamare la vostra attenzione su un aspetto specifico della relazione, ovvero la sua base giuridica. Considerando che il tema dell’energia nucleare è attualmente molto controverso e che l’entrata in vigore del trattato di Lisbona ha cambiato l’assetto istituzionale dell’Unione europea, ritengo che il Parlamento europeo dovrebbe essere maggiormente coinvolto nel processo decisionale relativo all’energia nucleare. Per questo motivo avevo sostenuto che la base giuridica corretta andava ricercata nell'articolo 192 del trattato sul funzionamento dell'Unione europea e negli articoli 31 e 32 del trattato Euratom. Purtroppo, però, a causa di una modifica al calendario dei lavori della commissione per gli affari giuridici, il mio parere non è stato tenuto in considerazione dalla commissione competente per il merito, ovvero la commissione per l’industria, la ricerca e l’energia, che, con uno scarto minimo, ha votato a favore di una base giuridica individuata esclusivamente nel trattato Euratom. A mio parere, una simile decisione va a discapito della trasparenza del processo decisionale relativo all’energia nucleare, una questione che sta molto a cuore ai cittadini europei.</p>
    </intervention>
    <intervention id="4-557-000" speaker_id="96953" name="Estelle GRELIER" is_mep="True" mode="written" nationality="France" birth_date="22-06-1973" birth_place="La Roche sur Yon" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">Ho votato a favore della relazione sulla gestione del combustibile esaurito e dei residui radioattivi per mandare un messaggio chiaro agli Stati membri: chi inquina deve rispondere dei rifiuti che produce. Che si tratti di residui derivanti dalla produzione energetica o dalle attività svolte in altri settori come medicina, ricerca e industria, l’esportazione dei residui radioattivi in paesi terzi è comunque un atto irresponsabile che il Parlamento, con l’approvazione di questa relazione, ha voluto condannare. Se è vero che la votazione ha avuto esito positivo, resta comunque il fatto che l’impatto di queste attività sulla salute e sulla sicurezza dei cittadini europei è di natura transfrontaliera. Per questo motivo, non posso che dispiacermi per il ruolo marginale riservato al Parlamento nelle questioni nucleari, su cui può solamente essere consultato. Grazie a un emendamento presentato dal gruppo dell'Alleanza progressista di Socialisti e Democratici al Parlamento europeo, la relazione sottolinea la necessità di identificare un’altra base giuridica per disciplinare il nucleare affinché gli interessi dei cittadini europei siano meglio rappresentati in una questione che li riguarda così da vicino.</p>
    </intervention>
    <intervention id="4-557-500" speaker_id="96892" name="Roberto GUALTIERI" is_mep="True" mode="written" nationality="Italy" birth_date="19-07-1966" birth_place="Roma" p_group="Group of the Progressive Alliance of Socialists and Democrats in the European Parliament - Vice" m_state="IT">
      <p sl="it">La tragedia del terremoto in Giappone spinge l'Europa a una più profonda riflessione sulle conseguenze dell'utilizzo della tecnologia nucleare, e del suo impatto in termini di sicurezza per i cittadini europei; approvando la relazione sulla proposta di direttiva concernente la gestione del combustibile esaurito e dei rifiuti radioattivi, il Parlamento europeo dimostra di essere particolarmente sensibile a questo tema affermando una chiara volontà di trovare soluzioni definitive e comuni allo stoccaggio delle scorie nucleari in Europa.</p>
      <p sl="it">Chiedendo standard minimi comuni a tutti gli Stati membri, si spingono i governi ad investire nelle nuove tecnologie, nella prospettiva di ottenere risultati concreti e rapidi nello smaltimento di questi rifiuti altamente nocivi.</p>
      <p sl="it">Esprimo dunque la mia soddisfazione per due emendamenti proposti dal Gruppo S&amp;D, attraverso cui viene richiesto che il Parlamento sia in codecisione con il Consiglio per le materie riguardanti l’utilizzo dell’energia nucleare e viene sancito il fondamentale divieto di esportazione delle scorie nei paesi terzi, interdizione che dimostra la determinazione del Parlamento ad assumersi le proprie responsabilità. Il voto del Parlamento è quindi un ulteriore passo verso il progressivo allontanamento del nucleare, in favore di soluzioni energetiche sostenibili e sicure per i cittadini.</p>
    </intervention>
    <intervention id="4-557-750" speaker_id="96952" name="Sylvie GUILLAUME" is_mep="True" mode="written" nationality="France" m_state="FR">
      <p sl="fr">Dopo l’incidente di Fukushima, in Giappone, l’Unione europea deve elaborare norme ambiziose e trattati quadro in materia di energia nucleare e politica energetica. Per questo, ho votato a favore della relazione Jordan Cizelj sulla gestione del combustibile esaurito e dei residui radioattivi prodotti nei settori energetico, medico e della ricerca. I paesi terzi non sono la pattumiera degli Stati membri. Ecco perché apprezzo che gli onorevoli colleghi abbiano votato a favore di un emendamento presentato dal gruppo dell'Alleanza progressista di Socialisti e Democratici al Parlamento europeo volto a proibire che i residui siano esportati in massa in paesi terzi, a meno che non siano esportati per essere riciclati e poi reimportati nell’UE. Consentire l’esportazione dei residui da uno Stato membro a un altro, solo se è stato concluso un accordo bilaterale, è la scelta giusta per assicurare la sicurezza nucleare e ambientale. Osservo, infine, con piacere che il Parlamento si è opposto al deposito di simili residui in zone sismiche e che i poteri delle autorità nazionali sono stati rafforzati. Sebbene il Parlamento debba solo essere consultato in merito a eventuali revisioni del trattato Euratom, i deputati hanno comunque mandato un segnale chiaro al Consiglio: l'Unione europea deve dotarsi degli strumenti necessari per definire una politica energetica responsabile che possa essere trasmessa alle future generazioni.</p>
    </intervention>
    <intervention id="4-557-875" speaker_id="2338" name="Ian HUDGHTON" is_mep="True" mode="written" nationality="United Kingdom" birth_date="19-09-1951" birth_place="Forfar" p_group="Group of the Greens/European Free Alliance" m_state="GB">
      <p sl="en">La tragedia di Fukushima ha messo in luce i rischi che l’industria nucleare inevitabilmente comporta. Per molto tempo il mio partito ha condotto campagne volte a denunciare che la Scozia veniva usata come discarica di altri paesi. Non a caso, una delle prime decisioni prese dal partito nazionale scozzese una volta al governo è stata di cancellare la Scozia dai siti individuati dal Regno Unito per lo smaltimento geologico in profondità. Anche se la relazione votata quest’oggi avrebbe potuto essere molto più ambiziosa, accolgo comunque con favore la decisione del Parlamento di vietare che i paesi terzi siano usati come discariche per le nostre scorie nucleari.</p>
    </intervention>
    <intervention id="4-557-937" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Il documento stabilisce un quadro normativo europeo per la gestione del combustibile esaurito e dei residui radioattivi. Per questo, ho votato a favore della relazione. La proposta della Commissione stabilisce norme specifiche per garantire che gli Stati membri istituiscano un quadro normativo e organizzativo nazionale ed elaborino programmi nazionali adeguati relativi alla gestione del combustibile esaurito e dei residui radioattivi, dalla loro produzione fino allo smaltimento. La gestione del combustibile esaurito e dei residui radioattivi è particolarmente importante, sia per l’ambiente sia per la pubblica sicurezza; senza finanziamenti adeguati, però, non potrà essere garantito il livello di sicurezza auspicato. Ecco perché ritengo che la dismissione di impianti nucleari come quello di Ignalina non sia riguardi un unico Stato membro, in questo caso la Lituania, ma tutta l’Europa.</p>
    </intervention>
    <intervention id="4-558-000" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">La questione della gestione dei residui radioattivi mi lascia scettico e sebbene l’iniziativa in esame proponga alcune idee positive, non risolve comunque il problema alla radice. Per questo, mi sono astenuto dalla votazione. Per quanto l’industria nucleare abbia passato cinquant’anni a cercare una soluzione al problema delle scorie radioattive, siamo ancora al punto di partenza; le scorie nucleari attraversano l’Europa in lungo e in largo in convogli che costano milioni ai contribuenti e rischiano di provocare incidenti. È impossibile conservare le scorie per millenni in modo sicuro e, di conseguenza, è assurdo parlare di un’energia nucleare economica e pulita. Particolarmente rischiosa, poi, è la collocazione dei siti di deposito delle scorie nucleari nei pressi delle centrali nucleari e/o in zone sismiche. Il fatto che il deposito di Krsko si trovi non solo nei pressi di una centrale nucleare ma anche in zona sismica, è fonte di grande preoccupazione.</p>
    </intervention>
    <intervention id="4-558-500" speaker_id="96981" name="Franz OBERMAYR" is_mep="True" mode="written" nationality="Austria" birth_date="25-05-1952" p_group="Non" m_state="AT">
      <p sl="de">Tempo fa ho presentato una mozione per chiedere che i reattori nucleari nella regione danubiana fossero resi più sicuri. Dopotutto, è proprio in questa regione, nel cuore dell’Europa, che si trovano alcuni dei reattori più pericolosi, come quelli di Temelin, Bohunice, Mochovce, Dukovany e Paks. I metodi di costruzione utilizzati, ormai obsoleti, rendono queste centrali poco sicure, dove pericolosi incidenti si verificano con regolarità allarmante, ma sono quasi sempre passati sotto silenzio e paesi confinanti, come l’Austria, spesso non sono neanche informati dell’accaduto. Durante la procedura per la valutazione di impatto ambientale, la consultazione dei paesi vicini è insufficiente o del tutto assente. Ora, però, sono messe a disposizione le risorse necessarie per preparare e finanziare la chiusura di reattori produttivi. Per questi motivi, ho deciso di astenermi dalla votazione.</p>
    </intervention>
    <intervention id="4-558-625" speaker_id="96694" name="Rolandas PAKSAS" is_mep="True" mode="written" nationality="Lithuania" birth_date="10-06-1956" birth_place="Telšiai" p_group="Europe of Freedom and Direct Democracy Group" m_state="LT">
      <p sl="lt">È nostro dovere fare tutto il possibile per assicurarci che le decisioni che prendiamo nell’ambito della gestione del combustibile esaurito e dei residui radioattivi garantiscano il massimo livello di sicurezza possibile. L’incidente verificatosi alla centrale nucleare di Fukushima ha dimostrato che lo smaltimento delle scorie radioattive continua a essere un processo complesso e rischioso che può avere ripercussioni particolarmente dolorose. Le valutazioni della sicurezza nucleare, la ricerca e i controlli devono continuare senza sosta e gli Stati membri devono continuare a scambiarsi le migliori pratiche in materia. Non possiamo permettere che la salute pubblica o l’ambiente siano messi a repentaglio. È fondamentale che gli Stati membri istituiscano un quadro normativo e organizzativo nazionale ed elaborino programmi nazionali relativi alla gestione del combustibile esaurito e dei residui radioattivi, dalla loro produzione fino allo smaltimento. In considerazione dei principi di sicurezza e di economia, ritengo che gli Stati membri possano decidere di condividere un impianto di smaltimento per il combustibile esaurito e i residui radioattivi, ma solo sulla base di un accordo tra le parti. Gli Stati membri potranno così sfruttare i vantaggi geologici o tecnici di un determinato sito e condividere l'onere finanziario del progetto comune. I bacini per il deposito del combustibile esaurito, infine, sono molto pericolosi e, di conseguenza, il combustibile inutilizzato dovrebbe essere trasferito al più presto nei cosiddetti dry cask storage .</p>
    </intervention>
    <intervention id="4-558-750" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">A novembre 2010 la Commissione ha presentato una proposta di direttiva che stabilisce un quadro normativo europeo riguardante la gestione del combustibile esaurito e dei residui radioattivi. La proposta della Commissione stabilisce norme specifiche per garantire che gli Stati membri istituiscano un quadro normativo e organizzativo nazionale ed elaborino programmi nazionali adeguati relativi alla gestione del combustibile esaurito e dei residui radioattivi, dalla loro produzione fino allo smaltimento. La proposta della Commissione è stata accolta con favore perché, seguendo i principi già applicati a livello internazionale, si fonda sull'approccio adottato dagli Stati membri più avanzati e definisce un quadro per una gestione più responsabile grazie a (i) un quadro nazionale che definisce con chiarezza i doveri e le responsabilità di ciascun soggetto, (ii) un programma nazionale che garantisce le tappe fondamentali, gli orizzonti temporali e la chiarezza nel processo decisionale relativo ai residui radioattivi, (iii) norme equilibrate in materia di trasparenza e informazione, sorveglianza e controllo. Condivido le preoccupazioni espresse riguardo agli effetti potenzialmente catastrofici degli errori umani nella gestione dei residui radioattivi e del combustibile esaurito e sottolineo che sono essenziali rigorose norme in materia di formazione, di sicurezza sul lavoro e di ispezioni da parte di autorità indipendenti</p>
    </intervention>
    <intervention id="4-559-000" speaker_id="36392" name="Aldo PATRICIELLO" is_mep="True" mode="written" nationality="Italy" birth_date="27-09-1957" birth_place="Venafro" m_state="IT">
      <p sl="it">Care colleghe e cari colleghi, La proposta di direttiva presentata dalla Commissione che stabilisce un quadro normativo dell'UE riguardante la gestione del combustibile esaurito e dei residui radioattivi. Fissando dei requisiti affinché gli Stati membri possano stabilire un quadro organizzativo e normativo nazionale, in modo da poter elaborare adeguati programmi nazionali per la gestione del combustibile esaurito e dei rifiuti radioattivi, dalla loro generazione al loro smaltimento. La proposta è basata sul trattato Euratom, e in particolare, ci si é basati sulle linee guida fornite nella relazione "Valutazione dell'Euratom - 50 anni di politica europea in materia di energia nucleare". Tra gli emendamenti proposti nel progetto di relazione all'esame dei membri della commissione, il relatore individua quattro priorità principali. La prima risulta essere, la previsione di progetti e soluzioni tecniche per lo smaltimento definitivo, in particolare lo smaltimento geologico in profondità. La seconda risulta essere, quella di garantire l'accantonamento delle risorse finanziarie destinate a soddisfare i requisiti di disattivazione degli impianti nucleari e lo smaltimento delle scorie. La terza riguarda lo sviluppo di impianti di smaltimento regionale. Mentre l'ultima tratta della trasparenza e partecipazione del pubblico. Per questi motivi esprimo il mio voto favorevole alla proposta di direttiva.</p>
    </intervention>
    <intervention id="4-560-000" speaker_id="38595" name="Rovana PLUMB" is_mep="True" mode="written" nationality="Romania" birth_date="22-06-1960" birth_place="Bucureşti" m_state="RO">
      <p sl="ro">La direttiva proposta stabilisce un quadro normativo europeo per la gestione del combustibile esaurito e dei residui radioattivi. Rivede la proposta della Commissione relativa a una direttiva (Euratom) del Consiglio concernente la gestione del combustibile esaurito e dei residui radioattivi.</p>
      <p sl="ro">Per assicurare una gestione sostenibile dei residui radioattivi e del combustibile esaurito, è necessario tener conto dell’intero ciclo di vita delle scorie, dalla loro produzione fino allo stoccaggio temporaneo e definitivo passando per il periodo successivo alla chiusura dei depositi, nonché del ripristino dell'ambiente. In tutto quest’arco di tempo, ovvero durante il deposito dei residui, è necessario monitorare attentamente i fattori ambientali, anche durante il trasporto degli stessi residui e dei prodotti ottenuti attraverso il riciclo del combustibile esaurito. Se vogliamo davvero proteggere la salute umana e l’ambiente, dobbiamo rispettare tutte queste misure.</p>
    </intervention>
    <intervention id="4-560-500" speaker_id="107386" name="Phil PRENDERGAST" is_mep="True" mode="written" nationality="Ireland" birth_date="20-09-1959" birth_place="Kilkenny" p_group="Group of the Progressive Alliance of Socialists and Democrats in the European Parliament" m_state="IE">
      <p sl="en">La relazione in esame mette in luce una grave lacuna nelle politiche europee che va colmata al più presto. Gli Stati membri che ricorrono all’energia nucleare godono di un vantaggio competitivo rispetto ai paesi che hanno scelto di rinunciarvi. Gli Stati adiacenti a quelli che dispongono di centrali nucleari rischiano di subire le conseguenze negative della produzione energetica dei vicini. Come probabilmente ricorderete, in passato le emissioni di anidride carbonica causate da alcuni Stati membri finirono per causare piogge acide in altri; analogamente, anche l’incidente nucleare di Černobyl ha colpito gli Stati membri. E questo è proprio quanto sta accadendo in Irlanda. Ormai dagli anni Cinquanta l'impianto di Sellafield, uno degli impianti di ritrattamento più grandi al mondo, continua a contaminare il mare d’Irlanda a danno del paese. Otre al rischio di incidenti o di attacchi terroristici, è stato dimostrato che gli scarichi dell’impianto di Sellafield hanno un impatto negativo sulla salute degli abitanti della costa orientale irlandese. Sebbene l’Europa sfrutti la tecnologia nucleare da oltre sessant’anni, non esiste ancora nessuna politica per la gestione e lo smaltimento delle scorie nucleari. Al dodicesimo congresso dell’Associazione internazionale per la radioprotezione è stato chiesto di definire un approccio regionale per il trasporto delle scorie nucleari. L’industria e il Parlamento dovrebbero riconoscere che anche lo smaltimento e il ritrattamento richiedono una politica transnazionale e non possono essere lasciati ai singoli Stati membri.</p>
    </intervention>
    <intervention id="4-561-000" speaker_id="96994" name="Fiorello PROVERA" is_mep="True" mode="written" nationality="Italy" birth_date="31-03-1946" birth_place="Vigevano" p_group="Europe of freedom and democracy Group" m_state="IT">
      <p sl="it">Questa direttiva vuole fare in modo che gli Stati membri istituiscano un quadro normativo e organizzativo nazionale ed elaborino programmi nazionali adeguati relativi alla gestione del combustibile esaurito e dei residui radioattivi, a prescindere dalle prospettive dell'energia nucleare e delle applicazioni in campo non energetico.</p>
      <p sl="it">È condivisibile la posizione della Commissione secondo la quale spetta agli Stati membri la responsabilità della gestione sicura, compreso lo smaltimento, del combustibile esaurito e dei residui radioattivi da loro prodotti, sviluppando propri programmi. Sono invece discutibili molti degli emendamenti incorporati nel testo. In un tema delicato come questo, è indispensabile la massima trasparenza e informazione dei cittadini, ma non è possibile vincolare scelte di questo tipo alla partecipazione del pubblico ai processi decisionali. Senza stabilire regole precise, infatti, rischiamo di non prendere le decisioni necessarie per la gestione del combustibile esaurito e dei residui radioattivi. Per questo motivo non posso sostenere questa relazione.</p>
    </intervention>
    <intervention id="4-562-000" speaker_id="4253" name="Frédérique RIES" is_mep="True" mode="written" nationality="Belgium" birth_date="14-05-1959" birth_place="Balen-Wezel" m_state="BE">
      <p sl="fr">La decisione del Parlamento europeo di esprimersi sulla revisione della direttiva sui residui radioattivi è importante. Il Parlamento ha così dato prova di grande responsabilità e maturità, superando le divergenze di opinione riguardo all’abbandono del nucleare e presentando una politica efficace per il deposito delle scorie. Questa è la prima lezione che possiamo trarre della votazione odierna. Ovviamente, garantire la sicurezza nucleare significa anche rafforzare le normative in materia di sicurezza facendo tesoro di quanto imparato dalla tragedia di Fukushima. A tal proposito, accolgo con favore l’approvazione degli emendamenti 124 e 130 che chiedono rispettivamente il divieto di costruire impianti per la gestione delle scorie nucleari in zone sismiche o costiere a rischio e che ogni attività relativa alla gestione dei residui radioattivi sia accompagnata da un’argomentazione per la giustificazione della sicurezza. A questo punto, non ci resta che sperare che i ministri europei per l’Energia ascoltino questo forte messaggio a favore di una cultura della sicurezza. A tal fine, è necessario accordare la priorità a soluzioni, ancora in fase di studio, che prevedano la conservazione in profondità, come il deposito permanente in roccia secca o in cavità profonde dai 3 000 ai 5 000 metri. Un’altra scelta condivisibile, infine, è di ricorrere al trasporto di residui altamente radioattivi solo come extrema ratio .</p>
    </intervention>
    <intervention id="4-563-000" speaker_id="97022" name="Robert ROCHEFORT" is_mep="True" mode="written" nationality="France" birth_date="19-09-1955" p_group="Group of the Alliance of Liberals and Democrats for Europe" m_state="FR">
      <p sl="fr">Il Parlamento è chiamato a esprimersi su una proposta di direttiva concernente la gestione del combustibile esaurito e dei residui radioattivi che trova la sua base giuridica nel trattato Euratom e su cui, purtroppo, il Parlamento è solamente consultato. In ogni caso, mi auguro che il Consiglio voglia comunque tener conto della posizione espressa. Una delle questioni più controverse emerse in questa discussione è l’esportazione delle scorie nucleari in paesi terzi. Al contrario di quanto inizialmente proposto, mi sono espresso nettamente a favore di un divieto delle esportazioni verso paesi terzi e della possibilità di esportare solo quei residui destinati a essere riciclati e poi reimportati nell’UE. A sostenere questa posizione è stata la maggioranza dei colleghi, fatto che apprezzo. I lavoratori coinvolti nella gestione dei residui radioattivi, dalla produzione allo smaltimento, dovrebbero poter contare su una protezione e una formazione adeguate. A differenza della Commissione, per cui la conservazione geologica in profondità sarebbe la soluzione più sicura per i residui radioattivi, ritengo invece opportuno promuovere e ampliare la ricerca di alternative.</p>
    </intervention>
    <intervention id="4-564-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Mi sono astenuto dalla votazione. L'esito della votazione odierna è senz’altro al di sopra di ogni aspettativa, ma le norme proposte sono troppo poco rigorose e ben lungi dal dare una risposta alle reali preoccupazioni in materia di scorie nucleari. La normativa vuole darci l’impressione che i problemi relativi alle scorie nucleari siano tutti risolti, ma non è affatto così. Le norme proposte, per esempio, non si applicano alle scorie nucleari prodotte dall’uso di questa tecnologia a fini militari e dall’estrazione dell’uranio, né al combustibile esaurito destinato agli impianti di ritrattamento. Fortunatamente però il Parlamento ha respinto la proposta finalizzata a consentire l’esportazione delle scorie nucleari nei paesi terzi. A mio parere, è indegno suggerire che, visto che non siamo in grado di risolvere il problema delle scorie nucleari da soli, è consentito andare a scaricarle in altri paesi. Spero che il voto del Parlamento europeo possa persuadere quei governi che invece spingono per l’esportazione a cambiare approccio. Un altro elemento importante è l’approvazione di un emendamento presentato dal gruppo dei Verdi e inteso a vietare il deposito di scorie nucleari in zone sismiche. Il disastro di Fukushima, cui assistiamo ancora oggi, ha fatto suonare il campanello d'allarme riguardo ai rischi comportati dal deposito delle scorie radioattive, un campanello che, noto con piacere, il Parlamento ha saputo ascoltare.</p>
    </intervention>
    <intervention id="4-565-000" speaker_id="2081" name="Peter SKINNER" is_mep="True" mode="written" nationality="United Kingdom" birth_date="01-06-1959" birth_place="Oxford" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Signor Presidente, ho votato a favore della relazione Jordan Cizelj perché ritengo che questa sia la scelta più responsabile per il futuro dell'approvvigionamento energetico in Europa. L'energia nucleare copre circa il 15 per cento dell’attuale fabbisogno di energia dell'UE, ovvero una grossa fetta di un fabbisogno che, nei prossimi decenni, dovrebbe aumentare. Quest’importante fonte di energia, pertanto, non può assolutamente finire ostaggio della paura e del panico seguiti all’incidente di Fukushima. Signor Presidente, il mio timore è che le preoccupazioni suscitate dall’incidente vengano strumentalizzate a fini politici da alcuni gruppi, qui come anche altrove in Europa. Per questo motivo, vorrei dire che per il futuro abbiamo bisogno di un mix energetico libero da ogni forma di paura e di panico e che affronti la questione del nucleare sulla base della realtà e dei dati scientifici. In conclusione, vorrei ringraziare la relatrice Jordan Cizelj e l’onorevole Herczog, amica e collega, per gli sforzi profusi. L’energia e la ricerca nucleare saranno parte del nostro mix energetico anche in futuro e per questo ho votato a favore della relazione: per assicurare che i residui radioattivi e il combustibile esaurito siano gestiti in modo adeguato. Grazie.</p>
    </intervention>
    <intervention id="4-566-000" speaker_id="4751" name="Bart STAES" is_mep="True" mode="written" nationality="Belgium" birth_date="07-08-1958" birth_place="Izegem" p_group="Group of the Greens/European Free Alliance" m_state="BE">
      <p sl="nl">Mi sono astenuto dalla votazione sulla relazione Jordan Cizelj sulla proposta di direttiva del Consiglio concernente la gestione del combustibile esaurito e dei residui radioattivi. Per quale motivo? Non ho votato contro la relazione perché in questo modo il Commissario per l’energia Oettinger può attenersi alla sua proposta originaria e vietare l’esportazione di materiale radioattivo in paesi terzi, a dispetto di quegli Stati membri che vorrebbero abrogare il divieto attualmente in vigore. Considerando che molti paesi in via di sviluppo ignorano, del tutto o in parte, il problema della gestione delle scorie e dell’impatto sull’ambiente, per non parlare, poi, della necessità di una cultura rigorosa in materia di sicurezza nucleare, mi pare del tutto irresponsabile consentire queste esportazioni. Se vuole così tanto l’energia nucleare, l’Europa deve imparare a gestire da sé le scorie radioattive. Quello che chiedono alcuni Stati membri rasenta la criminalità istituzionale in Europa. Purtroppo non sono state vietate le esportazioni di combustibile esaurito per il trattamento in Russia e Ucraina. Il gruppo Verde/Alleanza libera europea apprezza che la maggioranza di quest’Assemblea abbia manifestato la sua contrarietà ad altre esportazioni e abbia appoggiato un emendamento del nostro gruppo volto a proibire il deposito di residui radioattivi in zone sismiche. D’altro canto, non avrei neanche potuto votare a favore della relazione perché le norme proposte sono troppo poco incisive.</p>
    </intervention>
    <intervention id="4-566-500" speaker_id="36281" name="Silvia-Adriana ȚICĂU" is_mep="True" mode="written" nationality="Romania" birth_date="14-11-1970" birth_place="Galaţi" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Ho votato a favore della relazione sulla proposta di direttiva del Consiglio concernente la gestione del combustibile esaurito e dei residui radioattivi perché la sicurezza nucleare nell’UE dipende proprio da una loro adeguata gestione, responsabilità che spetta agli Stati membri. Sono gli Stati membri, inoltre, a dover assicurare che le informazioni relative alla gestione del combustibile esaurito e dei residui radioattivi siano messe a disposizione delle autorità locali e regionali competenti, dei lavoratori e dell'opinione pubblica e che tutti questi attori siano effettivamente coinvolti nel processo decisionale. La Commissione e gli Stati membri devono stanziare, a lungo termine, risorse sufficienti per finanziare le attività e gli impianti necessari per la gestione del combustibile esaurito e dei residui radioattivi.</p>
      <p sl="ro">Gli emendamenti che abbiamo presentato chiedono che siano portati avanti programmi di istruzione e formazione professionale per trasmettere e migliorare le conoscenze e le competenze necessarie per la gestione di queste sostanze. Una forza lavoro ben qualificata e condizioni di lavoro adeguate non possono che andare a beneficio della sicurezza nucleare. Sebbene non sia favorevole al divieto delle esportazioni di residui radioattivi, chiedo comunque che i singoli contratti conclusi tra gli Stati membri e i paesi terzi rispettino il disposto della raccomandazione 2008/956/Euratom relativa ai criteri per l’esportazione di rifiuti radioattivi e di combustibile nucleare esaurito verso i paesi terzi.</p>
    </intervention>
    <intervention id="4-567-500" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Concordo con il messaggio politico di base della relazione preliminare, secondo il quale il bilancio dell’Unione europea svolge un ruolo essenziale nel coadiuvare gli Stati membri a uscire dalla crisi economica e sociale, promuovendo crescita e occupazione.</p>
      <p sl="pt">La relazione respinge pure un approccio fondato esclusivamente sull’austerità come soluzione ai problemi economici dell’Unione. Non posso fare a meno di notare che occorrono maggiori investimenti per contribuire all’attuazione della strategia Europa 2020, come appunto si sottolinea nella relazione.</p>
      <p sl="pt">Sottolineo infine il punto realmente importante, ossia l’esortazione rivolta al Consiglio a evitare tagli puramente aritmetici, e nel caso a spiegare quali sono le priorità definite.</p>
    </intervention>
    <intervention id="4-568-000" speaker_id="96954" name="Marta ANDREASEN" is_mep="True" mode="written" nationality="United Kingdom" birth_date="26-11-1954" birth_place="Buenos Aires " p_group="Europe of freedom and democracy Group" m_state="GB">
      <p sl="en">Ho votato contro la relazione Balzani, della commissione per i bilanci, sul mandato per i negoziati del trilogo, perché propone di incrementare il bilancio dell’Unione europea per il 2012 del 3,7 per cento per gli stanziamenti d’impegno e del 4,9 per cento per gli stanziamenti di pagamento. Non ho potuto votare per l’emendamento del partito conservatore che intende congelare il bilancio ai livelli del 2011, poiché sono fermamente convinta che sia necessaria una riduzione, e che quindi la posizione dei conservatori rappresenti un debole punto di partenza per i negoziati.</p>
    </intervention>
    <intervention id="4-569-000" speaker_id="28497" name="Gerard BATTEN" is_mep="True" mode="written" nationality="United Kingdom" birth_date="27-03-1954" birth_place="London" p_group="Europe of Freedom and Direct Democracy Group" m_state="GB">
      <p sl="en">Ho votato contro la relazione Balzani, della commissione per i bilanci, sul mandato per i negoziati del trilogo, perché propone di incrementare il bilancio dell’Unione europea per il 2012 del 3,7 per cento per gli stanziamenti d’impegno e del 4,9 per cento per gli stanziamenti di pagamento. Non ho potuto votare per l’emendamento del partito conservatore che intende congelare il bilancio ai livelli del 2011, poiché sono fermamente convinto che sia necessaria una riduzione, e che quindi la posizione dei conservatori rappresenti un debole punto di partenza per i negoziati.</p>
    </intervention>
    <intervention id="4-569-500" speaker_id="28214" name="Jean-Luc BENNAHMIAS" is_mep="True" mode="written" nationality="France" birth_date="02-12-1954" birth_place="Paris" p_group="Group of the Alliance of Liberals and Democrats for Europe" m_state="FR">
      <p sl="fr">Come e in che misura finanziare ITER? L’interrogativo è diventato un tema ricorrente nell’ordine del giorno del Parlamento europeo, ed è stato sollevato ancora una volta nel momento in cui ci è stato chiesto di votare sul bilancio 2012. Il costo del progetto è cresciuto in maniera esponenziale da quando esso è stato varato nel 2006 (passando da 6 a 16 miliardi di euro) mentre io credo che esso ora debba continuare con le risorse disponibili: per ITER non si deve spendere un solo euro in più. Ho votato quindi per gli emendamenti che si opponevano all’incremento delle spese per ITER, che purtroppo non sono stati adottati non avendo ottenuto la maggioranza. Se da un lato la ricerca (sia nel campo della fusione che in quello della fissione) è una risorsa preziosa (benché sia opportuno diversificarla), dall’altro deploro vivamente l’incremento degli stanziamenti (700 000 euro per il 2012) nonché il preannunciato bricolage finanziario, che ci porterebbe a svuotare una parte del bilancio europeo per la ricerca all’unico scopo di finanziare ITER – senza parlare del fatto che in questo settore si prevedono tagli di bilancio destinati ad accentuare lo squilibrio tra le spese per la ricerca nel settore dell’energia nucleare e quelle per le energie rinnovabili. È invece essenziale ristabilire l’equilibrio fra i due settori, soprattutto in Francia, ove quasi l’80 per cento del bilancio della ricerca è destinato all’energia nucleare.</p>
    </intervention>
    <intervention id="4-569-750" speaker_id="96681" name="Vilija BLINKEVIČIŪTĖ" is_mep="True" mode="written" nationality="Lithuania" birth_date="03-03-1960" birth_place="Linkuva" m_state="LT">
      <p sl="lt">Ho votato a favore di questa relazione che delinea gli orientamenti generali per la preparazione del bilancio 2012 dell’Unione europea e conferisce ad alcuni deputati al Parlamento i poteri per rappresentare il Parlamento stesso nei negoziati del trilogo con il Consiglio e la Commissione europea per il progetto di bilancio 2012. La relazione ribadisce che il bilancio dell’anno prossimo va strutturato in maniera tale da aiutare l’Europa a uscire il più rapidamente possibile dalla crisi economica e sociale. Di conseguenza si esortano gli Stati membri a continuare gli investimenti nei settori che rafforzano la crescita e l’occupazione, ma si osserva altresì che il bilancio dell’Unione è chiamato a contribuire agli sforzi collettivi degli Stati membri per consolidare i bilanci nazionali in tempi di austerità. La relazione invita a proseguire gli investimenti per l’occupazione, la mobilità e l’istruzione dei giovani, sostenendo e promuovendo le piccole imprese, l’innovazione scientifica, l’integrazione sociale e la riduzione della povertà.</p>
    </intervention>
    <intervention id="4-570-000" speaker_id="96798" name="John BUFTON" is_mep="True" mode="written" nationality="United Kingdom" birth_date="31-08-1962" birth_place="Llanidloes " p_group="Europe of freedom and democracy Group" m_state="GB">
      <p sl="en">Ho votato contro la relazione Balzani, della commissione per i bilanci, sul mandato per i negoziati del trilogo, perché propone di incrementare il bilancio dell’Unione europea per il 2012 del 3,7 per cento per gli stanziamenti d’impegno e del 4,9 per cento per gli stanziamenti di pagamento. Non ho potuto votare per l’emendamento del partito conservatore che intende congelare il bilancio ai livelli del 2011, poiché sono fermamente convinto che sia necessaria una riduzione, e che quindi la posizione dei conservatori rappresenti un debole punto di partenza per i negoziati.</p>
    </intervention>
    <intervention id="4-570-500" speaker_id="photo_generic" name="Lena Ek, Marit Paulsen, Olle Schmidt e Cecilia Wikström" is_mep="True" mode="written">
      <p sl="sv">Congelare o ridurre drasticamente il bilancio dell’Unione europea per l’anno prossimo non sarebbe un approccio responsabile; abbiamo quindi deciso di votare contro le proposte che invocavano tale soluzione. D’altra parte, ci associamo all’invito a rivedere le spese in tutte le aree di attività, per verificare che tutte le spese garantiscano un valore che le giustifichi, e individuare i settori in cui esistono possibilità di risparmio. Riteniamo inoltre opportuno ridistribuire anzitutto i fondi esistenti, prima di richiedere nuove risorse. Dal momento però che tale proposta non ha ricevuto un’accoglienza positiva, abbiamo deciso di astenerci nella votazione finale.</p>
    </intervention>
    <intervention id="4-570-750" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ho votato a favore della relazione sul mandato per il trilogo relativo al progetto di bilancio 2012, in quanto il bilancio dell’Unione europea deve stimolare la ripresa dalla crisi economica e sociale negli Stati membri, promuovendo la crescita, l’occupazione e gli investimenti indispensabili per realizzare gli obiettivi della strategia Europa 2020.</p>
    </intervention>
    <intervention id="4-570-875" speaker_id="photo_generic" name="Göran Färm, Anna Hedh, Olle Ludvigsson, Marita Ulvskog e Åsa Westlund" is_mep="True" mode="written">
      <p sl="sv">Abbiamo deciso di votare a favore della relazione sul mandato per il trilogo relativo al progetto di bilancio 2012. Riteniamo importantissimo operare affinché la strategia Europa 2020 abbia avvio immediato e riceva adeguate risorse finanziarie, in modo da scongiurare il ripetersi del fallimento della strategia di Lisbona; e riteniamo pure importante che l’Unione europea possa disporre delle risorse necessarie per svolgere i nuovi compiti che le sono stati attribuiti in base al trattato di Lisbona.</p>
      <p sl="sv">Non giudichiamo opportuno congelare il livello dei pagamenti a titolo del bilancio dell’Unione europea durante il 2012, e per questo siamo contrari all’emendamento 16. I pagamenti dipendono da decisioni di bilancio degli anni precedenti, relative agli impegni, e dunque il livello dei pagamenti è una semplice conseguenza di impegni precedenti: l’Unione deve inevitabilmente pagare ciò che ha promesso di pagare. Allo stesso tempo, auspichiamo che l’Unione persegua una politica di bilancio responsabile e quindi accogliamo con favore i passaggi in cui si afferma che continueremo a individuare e valutare anche le priorità negative.</p>
      <p sl="sv">Desideriamo ribadire che a nostro avviso non è necessario proseguire il sostegno dell’Unione europea ai programmi rientranti nell’iniziativa “Frutta nelle scuole” e al programma di aiuto a favore degli indigenti; riteniamo più opportuno adottare a livello nazionale le misure rientranti in tali programmi. Non siamo neppure d’accordo sul fatto che le iniziative miranti a promuovere un’agricoltura più sostenibile e valida dal punto di vista ambientale si debbano introdurre solo senza compromettere la competitività degli agricoltori dell’Unione europea. Purtroppo non è stato possibile votare separatamente su questi aspetti.</p>
    </intervention>
    <intervention id="4-571-000" speaker_id="4525" name="Nigel FARAGE" is_mep="True" mode="written" nationality="United Kingdom" birth_date="03-04-1964" birth_place="Farnborough" p_group="Non" m_state="GB">
      <p sl="en">Ho votato contro la relazione Balzani, della commissione per i bilanci, sul mandato per i negoziati del trilogo, perché propone di incrementare il bilancio dell’Unione europea per il 2012 del 3,7 per cento per gli stanziamenti d’impegno e del 4,9 per cento per gli stanziamenti di pagamento. Non ho potuto votare per l’emendamento del partito conservatore che intende congelare il bilancio ai livelli del 2011, poiché sono fermamente convinto che sia necessaria una riduzione, e che quindi la posizione dei conservatori rappresenti un debole punto di partenza per i negoziati.</p>
    </intervention>
    <intervention id="4-571-250" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">La strategia europea per una crescita sostenibile e inclusiva rimane ai primi posti nell’elenco delle priorità dell’Unione europea, e non può certo mancare nella preparazione del bilancio 2012 dell’Unione. Il ruolo riservato alle piccole e medie imprese (PMI) è rilevantissimo, poiché proprio le PMI si trovano nella posizione migliore per stimolare questo tipo di crescita. Questo bilancio si discute in un momento di particolare difficoltà a causa della crisi che attanaglia i paesi periferici (tra cui il Portogallo) e può rivelarsi uno strumento prezioso per aiutare questi paesi a tornare sulla strada della stabilità finanziaria e del risanamento dei conti pubblici. Inoltre le nuove competenze (come quelle relative allo spazio di libertà, sicurezza e giustizia) esigono il rafforzamento delle risorse e della capacità d’azione dell’Unione. Potrebbe poi sorgere l’esigenza di incrementare le risorse per far fronte agli sviluppi dei conflitti nell’area mediterranea. Mi auguro che il trilogo relativo al progetto di bilancio 2012 si svolga in un clima costruttivo e non dimentichi le esigenze e le preoccupazioni più vive dei cittadini europei, contribuendo a dotare l’Unione di risorse sufficienti ad adempiere adeguatamente i suoi compiti e le responsabilità che ne derivano.</p>
    </intervention>
    <intervention id="4-571-500" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Si vuole che la strategia Europa 2020 funga già ora da guida per il bilancio 2012. Bisogna notare che l’attuazione della strategia presupporrà ingenti investimenti orientati al futuro fino al 2020, stimati a circa 1 800 miliardi di euro. Fin da ora, dobbiamo cercare di migliorare il livello di istruzione, promuovere l'inclusione sociale, in particolare mediante la riduzione della povertà, e favorire lo sviluppo di una società della conoscenza basata sulla capacità scientifica e tecnologica di tutta l’Unione europea; a tale riguardo, occorre insistere sulla necessità di sostenere la ricerca, lo sviluppo, l’innovazione e le PMI. Il progetto di bilancio dell’Unione europea per il 2012 presentato dalla Commissione prevede 147 435 milioni di euro in stanziamenti d'impegno e 132 738 milioni di euro in stanziamenti di pagamento. Tali importi corrispondono rispettivamente all’1,12 per cento e all’1,01 per cento del reddito nazionale lordo dell’Unione europea previsto per il 2012. Vale la pena di notare che il tasso d’inflazione annuo dell’UE a 27 per il 2011 è stimato al 2,7 per cento, il che significa che gli aumenti nominali del 3,7 per cento per gli stanziamenti d’impegno e del 4,9 per cento per gli stanziamenti di pagamento, proposti per il 2012, rappresentano rispettivamente, in termini reali, l’1 per cento e il 2,2 per cento rispetto al bilancio 2011.</p>
    </intervention>
    <intervention id="4-572-000" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Non è accettabile subordinare ancora una volta la strategia di bilancio dell’Unione europea (questa volta per il 2012) agli obiettivi della cosiddetta strategia Europa 2020, erede della fallita “strategia di Lisbona”, i cui obiettivi dichiarati di riduzione della povertà e creazione di occupazione erano pura e semplice propaganda.</p>
      <p sl="pt">Lo dimostra la situazione specifica di paesi come il Portogallo, in cui aumentano i poveri, si diffonde la disoccupazione e si aggravano le disuguaglianze. Il progetto di bilancio per il 2012 deve tener conto di tale situazione, promuovendo la produzione in ogni Stato membro, la creazione di ricchezza, la lotta contro la disoccupazione e la creazione di posti di lavoro dotati di diritti, la guerra alla disuguaglianza sociale e alla povertà, e infine la difesa e la promozione dei servizi pubblici.</p>
      <p sl="pt">Gli orientamenti per il bilancio, approvati dalla maggioranza del Parlamento, sono “totalmente in linea con le dinamiche del semestre europeo” e cercano di imporre adeguamenti strutturali di contenuto neoliberistico. È inaccettabile che, di fronte alla gravissima crisi abbattutasi sulle economie più vulnerabili dell’Unione europea, continuino a sussistere intollerabili requisiti di cofinanziamento per l’utilizzo dei fondi dell’Unione e soprattutto dei Fondi strutturali; ecco perché abbiamo chiesto l’abolizione o la drastica riduzione – a un massimo del 10 per cento – dei contributi nazionali.</p>
      <p sl="pt">Per tutte queste ragioni abbiamo espresso voto contrario.</p>
    </intervention>
    <intervention id="4-573-000" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Consideriamo inaccettabile subordinare ancora una volta la strategia di bilancio dell’Unione europea – questa volta per il 2012 – agli obiettivi della cosiddetta strategia Europa 2020, erede della fallita “strategia di Lisbona”, i cui obiettivi dichiarati di riduzione della povertà e creazione di occupazione erano pura e semplice propaganda. Lo dimostra la situazione specifica di paesi come il Portogallo, in cui aumentano i poveri, si diffonde la disoccupazione e si aggravano le disuguaglianze.</p>
      <p sl="pt">Gli orientamenti per il bilancio, approvati dalla maggioranza del Parlamento, sono “totalmente in linea con le dinamiche del semestre europeo” e cercano di imporre adeguamenti strutturali di contenuto neoliberistico. È inaccettabile che, di fronte alla gravissima crisi abbattutasi sulle economie più vulnerabili dell’Unione europea, continuino a sussistere intollerabili requisiti di cofinanziamento per l’utilizzo dei fondi dell’Unione e soprattutto dei Fondi strutturali; ecco perché abbiamo chiesto l’abolizione o la drastica riduzione – a un massimo del 10 per cento – dei contributi nazionali.</p>
      <p sl="pt">Il progetto di bilancio per il 2012 deve tener conto di tale situazione, promuovendo la produzione in ogni Stato membro, la creazione di ricchezza, la lotta contro la disoccupazione e la creazione di posti di lavoro dotati di diritti, la guerra alla disuguaglianza sociale e alla povertà, e infine la difesa e la promozione dei servizi pubblici.</p>
    </intervention>
    <intervention id="4-574-000" speaker_id="23868" name="Monika BEŇOVÁ" is_mep="True" mode="written" nationality="Slovakia" birth_date="15-08-1968" birth_place="Bratislava" m_state="SK">
      <p sl="it">Ridurre gli investimenti pubblici degli Stati membri in un certo numero di settori selezionati non è una soluzione opportuna, in quanto la lotta contro la crisi portata avanti dall’Unione europea e dai singoli Stati membri con il metodo del taglio dei costi non è davvero l’approccio più proficuo. Se siamo veramente decisi a rilanciare la crescita economica e l’occupazione e ad attuare la strategia Europa 2020, allora dobbiamo intensificare energicamente gli investimenti pubblici. Oltre che con la strategia Europa 2020, tale azione sarebbe totalmente in linea con il semestre europeo; in tal modo, fra l’altro, i bilanci nazionali degli Stati membri e quello dell’Unione europea si integrerebbero a vicenda, operando in maniera sinergica per la realizzazione degli obiettivi in gioco. La Commissione tende però a rimandare l’immenso salto di qualità, che sarà necessario imprimere allo sforzo finanziario comune, al quadro finanziario pluriennale che entrerà in vigore dopo il 2013. Una posizione siffatta pregiudica la possibilità di raggiungere gli obiettivi principali entro il 2020; è quindi auspicabile che la Commissione ripensi il proprio punto di vista, eliminando qualsiasi ambiguità.</p>
    </intervention>
    <intervention id="4-575-000" speaker_id="96714" name="Jiří HAVEL" is_mep="True" mode="written" nationality="Czechia" birth_date="20-08-1957" birth_place="Praha" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="cs">Il progetto di bilancio europeo per il 2012 è appena il secondo che discutiamo da quando è entrato in vigore il trattato di Lisbona. Dopo gli ardui e complessi negoziati dell’anno scorso, anche quest’anno dobbiamo attenderci sul bilancio una lotta accanita e protratta fino all’ultimo minuto. L’autentica battaglia istituzionale, comunque, inizierà solo in un secondo tempo, allorché l’Unione dovrà decidere in merito al nuovo quadro finanziario. Proprio per questo motivo, sarà opportuno insistere sulla necessità di coordinare meglio l’operato di tutti i partecipanti al processo negoziale nella fase di preparazione dell’attuale trilogo, in modo da garantire al bilancio europeo finanziamenti sufficienti per realizzare gli obiettivi della strategia Europa 2020. Tali obiettivi comprendono la promozione di una crescita intelligente, sostenibile ed inclusiva, e di conseguenza investimenti miranti alla creazione di posti di lavoro decorosi. Concordo senza riserve con le priorità indicate dalla relatrice, onorevole Balzani, e ritengo altresì che il bilancio dell’Unione europea debba fungere da principale meccanismo di stimolo e rilancio della crescita e dell’occupazione. Sottolineo inoltre che le conclusioni della relatrice sono totalmente in linea con le dinamiche del semestre europeo; quest’ultimo, in quanto nuovo strumento per il rafforzamento della governance economica europea, mira a intensificare la coesione e irrobustire la complementarità, nonché a coordinare il bilancio dell’Unione europea e quelli nazionali nell’attuazione degli investimenti comuni dell’Unione, relativi alla realizzazione degli obiettivi della strategia Europa 2020.</p>
    </intervention>
    <intervention id="4-575-250" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Accolgo con favore il documento in discussione, in quanto occorre effettuare fin d’ora, senza ulteriori indugi, i necessari investimenti a livello di Unione europea e di Stati membri per migliorare il livello di istruzione, promuovere l’inclusione sociale, in particolare mediante la riduzione della povertà, e favorire lo sviluppo di una società della conoscenza basata sulla capacità scientifica e tecnologica di tutta l’Unione europea. In tale contesto dobbiamo sostenere la ricerca, lo sviluppo, l’innovazione e le PMI, nonché lo sviluppo di tecnologie efficienti sotto il profilo delle risorse. Il bilancio dell’Unione europea deve accordare priorità al sostegno alla formazione, alla mobilità e all’occupazione dei giovani, alle PMI, alla ricerca e allo sviluppo.</p>
    </intervention>
    <intervention id="4-575-500" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Signora Presidente, onorevoli colleghi, con il voto di oggi è stato approvato il mandato per il trilogo per il bilancio 2012. In quanto relatore ombra per il PPE, sono molto soddisfatto del documento finale, capace di fornire un indirizzo per le trattative con il Consiglio, che ci consentiranno di giungere all'approvazione del bilancio generale dell'UE per il 2012 al termine dell'intera procedura. Il documento individua specificamene le priorità del Parlamento europeo, ponendo al cuore del bilancio 2012 l'esigenza di una crescita intelligente, sostenibile e solidale, nel solco della strategia "Europa 2020". Inoltre intendiamo sostenere la ricerca, lo sviluppo, l'innovazione, il lavoro e le PMI. Credo, infatti, che gli investimenti in questi settori siano l'unico modo per portare l'Europa fuori dalla crisi e che il bilancio dell'UE, anche in tempi di austerità, possa rappresentare uno strumento chiave in grado di rilanciare l'azione europea.</p>
    </intervention>
    <intervention id="4-576-000" speaker_id="4560" name="Antonius MANDERS" is_mep="True" mode="written" nationality="Netherlands" birth_date="14-03-1956" birth_place="Stiphout" m_state="NL">
      <p sl="nl">Il Volkspartij voor Vrijheid en Democratie olandese (VVD) è contrario all’incremento in termini assoluti del bilancio dell’Unione europea per il 2012. Mentre tutti gli Stati membri devono attualmente praticare gravi tagli alle finanze pubbliche, l’Unione europea non può restare da parte e anch’essa deve scegliere, distinguendo tra le iniziative da realizzare e quelle cui rinunciare.</p>
    </intervention>
    <intervention id="4-577-000" speaker_id="33982" name="Marian-Jean MARINESCU" is_mep="True" mode="written" nationality="Romania" birth_date="11-08-1952" birth_place="Râmnicu Vâlcea" m_state="RO">
      <p sl="ro">Ho votato a favore della relazione sul mandato per il trilogo relativo al progetto di bilancio 2012. Alcuni affermano che in un periodo di gravi deficit di bilancio ed elevati livelli di debito gli Stati membri devono contribuire il meno possibile al bilancio dell’Unione europea: a mio avviso si tratta di un’impostazione erronea.</p>
      <p sl="ro">Il 2012 è il penultimo anno dell’attuale periodo finanziario; dal punto di vista finanziario è un anno importante per i programmi dell’Unione europea. In momenti di crisi occorre investire in occupazione e sviluppo, e gli investimenti rappresentano il 95 per cento del bilancio dell’Unione. I fondi vengono distribuiti per finanziare politiche e progetti UE in tutti gli Stati membri, dichiaratamente in proporzioni variabili: tutti gli Stati membri ne traggono un beneficio diretto o indiretto.</p>
      <p sl="ro">L’aumento del bilancio proposto è una necessità assoluta, e non vedo ragioni per opporvisi. Alcune politiche sono essenziali; sono state approvate dagli Stati membri, e quindi è necessario finanziarle per poterle attuare.</p>
    </intervention>
    <intervention id="4-578-000" speaker_id="28255" name="Andreas MÖLZER" is_mep="True" mode="written" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">L’Unione europea deve stringere la cinghia, non solo perché un incremento del bilancio sarebbe uno schiaffo per i cittadini alla luce dei programmi nazionali di austerità, ma anche perché i pagamenti dell’anno prossimo si devono effettuare nell’ambito del meccanismo permanente di stabilizzazione dell’euro. Il denaro si deve perciò rastrellare dai già magri bilanci nazionali. Forse in questo momento non è possibile tagliare le spese di parecchi programmi pluriennali e i relativi finanziamenti, poiché in tal caso l’Unione si esporrebbe all’accusa di violazione di contratto; le possibilità di risparmio sono però ugualmente moltissime. Ecco i motivi per cui ho votato contro questo progetto di bilancio.</p>
    </intervention>
    <intervention id="4-579-000" speaker_id="97280" name="Claudio MORGANTI" is_mep="True" mode="written" nationality="Italy" birth_date="14-04-1973" birth_place="Prato " p_group="Europe of freedom and democracy Group" m_state="IT">
      <p sl="it">Signor Presidente, onorevoli colleghi, ritengo questa relazione sul mandato per il trilogo abbastanza soddisfacente. Trovo positivo il fatto che, in un periodo di crisi e giuste riduzioni, vi sia comunque un aumento delle risorse destinate dal bilancio europeo nella rubrica 3a, ovvero per quanto riguarda la gestione del fenomeno dell'immigrazione. Spero quindi che l'Unione europea non si voglia più nascondere dietro a un dito e non lasci l'Italia da sola a gestire questa situazione problematica.</p>
      <p sl="it">Alcuni tagli sono doverosi e quindi alcune priorità possono anche passare in secondo piano. È sempre difficile dire dove e come fare, ma da qualche parte è necessario agire. Si potrebbe cominciare con le spese amministrative, per esempio, e qui siamo ancora distanti dalla richiesta del Commissario di rimanere al di sotto del punto percentuale di aumento. Sicuramente casi come quello di EPSO sono emblematici di una cattiva gestione ed è da qui, come da alcune agenzie, che si può partire per cercare di limitare i costi dell'amministrazione europea. Per i motivi appena elencati, ho quindi optato per un voto di astensione.</p>
    </intervention>
    <intervention id="4-579-250" speaker_id="96981" name="Franz OBERMAYR" is_mep="True" mode="written" nationality="Austria" birth_date="25-05-1952" p_group="Non" m_state="AT">
      <p sl="de">La linea adottata dai governi dei principali Stati membri dell’Unione europea, dalla Commissione europea e dalla Banca centrale europea diviene sempre più chiara. Le proposte della Commissione mirano essenzialmente a irrigidire le condizioni del Patto di stabilità e crescita. In futuro, il rispetto dei criteri di Maastricht verrà assicurato da avvertimenti precoci e da severe sanzioni; ma il patto non ha funzionato in passato e ben difficilmente funzionerà in futuro. È giunto per noi il momento di concentrarci sulla stabilità delle economie sovrane nazionali e sulla riduzione del debito nazionale dei singoli Stati. È scandaloso che alcuni paesi laboriosi (sempre gli stessi) siano costantemente chiamati a pagare i debiti altrui.</p>
    </intervention>
    <intervention id="4-579-375" speaker_id="96902" name="Maria do Céu PATRÃO NEVES" is_mep="True" mode="written" nationality="Portugal" birth_date="26-04-1959" birth_place="Lisboa" p_group="Group of the European People's Party (Christian Democrats)" m_state="PT">
      <p sl="pt">Questa relazione sul mandato per il trilogo relativo al progetto di bilancio 2012 suscita particolare interesse alla luce del periodo economico che stiamo attraversando: 11 delle 22 commissioni permanenti del nostro Parlamento hanno presentato un parere sulla relazione. Quello che stiamo esaminando è il secondo bilancio che viene adottato in base alle norme previste dal trattato di Lisbona, ed è quindi importante individuare i punti deboli dell’anno scorso, in modo da migliorare il processo. Ho votato a favore della relazione perché approvo in generale il mandato che la relazione stessa conferisce ai rappresentanti del Parlamento nel trilogo su questo tema, che avrà luogo l’11 luglio 2011. Sottolineo i seguenti punti di particolare interesse nel mandato conferito per il trilogo: 1) gli stanziamenti da iscrivere nel bilancio 2012 dell’Unione europea per finanziare la strategia Europa 2020; 2) la proposta di revisione dell’attuale quadro finanziario pluriennale (2007-2013) per tener conto dei fabbisogni finanziari supplementari legati al progetto del reattore sperimentale termonucleare internazionale (ITER); e 3) la sostenibilità finanziaria e la buona gestione della rubrica 4 nel 2012, in particolare in considerazione della prossima lettera rettificativa mirata a far fronte alla transizione democratica nel Mediterraneo meridionale.</p>
    </intervention>
    <intervention id="4-579-500" speaker_id="28166" name="Vincent PEILLON" is_mep="True" mode="written" nationality="France" birth_date="07-07-1960" birth_place="Suresnes" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">Ho votato a favore della relazione della collega, onorevole Balzani, che definisce la posizione del Parlamento in occasione dei prossimi negoziati sul bilancio 2012. Oggi il Parlamento europeo ha fornito istruzioni ai deputati che lo rappresenteranno dinanzi al Consiglio e alla Commissione nei negoziati sul bilancio che avranno inizio l’11 luglio. Se questo voto contiene un messaggio, si tratta del fatto che la vasta maggioranza della nostra Assemblea ammonisce il Consiglio a non cercare di ridurre in alcun modo il bilancio europeo. Non siamo naturalmente fautori di spese fine a se stesse, e non ignoriamo certo la terribile crisi che devasta il nostro continente. Ma l’Europa (come i socialisti affermano da lungo tempo) non supererà certo questa crisi sacrificando il proprio futuro e svendendo la crescita di domani. Dobbiamo avere il coraggio di parlar chiaro, senza temere di sfidare il populismo: non abbiamo bisogno di meno Europa, bensì di più Europa. Fino a quando non daremo all’Unione le risorse necessarie per realizzarne le ambizioni, sarà illusorio pensare di poter ritornare sulla strada che i cittadini vogliono percorrere.</p>
    </intervention>
    <intervention id="4-580-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="en">Contrario. Anche se la relazione è largamente positiva, le parti concernenti ITER rappresentano per noi un problema insormontabile.</p>
    </intervention>
    <intervention id="4-580-500" speaker_id="96974" name="Nuno TEIXEIRA" is_mep="True" mode="written" nationality="Portugal" birth_date="13-01-1973" birth_place="Funchal" p_group="Group of the European People's Party (Christian Democrats)" m_state="PT">
      <p sl="pt">Gli obiettivi di crescita intelligente, sostenibile e inclusiva indicati dalla strategia Europa 2020 devono costituire priorità fondamentali nella discussione sul futuro bilancio per il 2012. Le piccole e medie imprese dell’Unione europea meritano attenzione particolare, e in tal senso sarà opportuno insistere sull’esigenza di chiarire le implicazioni di bilancio delle iniziative faro della strategia Europa 2020. Bisogna ricordare che, nel contesto di ripresa osservato in molti Stati membri, il bilancio dell’Unione europea svolge un ruolo importante grazie al sostegno che offre agli investimenti nazionali per incoraggiare la crescita. Occorre quindi conservare il livello degli stanziamenti di pagamento, come propone la Commissione europea, tenendo conto del fatto che tutti i programmi devono procedere rapidamente. Occorre perciò definire con precisione le priorità e cercare di ridistribuire le risorse. Anche altri settori devono avere un equivalente a livello di bilancio, come lo spazio di libertà, sicurezza e giustizia, e occorre infine reagire agli eventi del Mediterraneo.</p>
    </intervention>
    <intervention id="4-581-000" speaker_id="97203" name="Ramon TREMOSA i BALCELLS" is_mep="True" mode="written" nationality="Spain" birth_date="30-06-1965" birth_place="Barcelona" p_group="Group of the Alliance of Liberals and Democrats for Europe" m_state="ES">
      <p sl="en">Voterò contro l’emendamento 11, che invita a non erogare fondi europei alle regioni che applicano in maniera retroattiva la Ley de Costas (legge sulle coste), senza compensazioni per i cittadini colpiti. Il mio giudizio sull’attuale situazione della Ley de Costas è totalmente negativo ma, soprattutto in questo periodo di crisi economica, mi sembra poco responsabile adottare un atteggiamento così intransigente, poiché la mancata erogazione dei fondi colpirebbe centinaia di migliaia di cittadini. La situazione dei cittadini interessati dalla Ley de Costas va affrontata direttamente, e invito la Commissione a esercitare tutte le pressioni possibili sul governo spagnolo per giungere a un esito positivo a favore dei cittadini interessati e tutelarne i diritti di proprietà.</p>
    </intervention>
    <intervention id="4-582-500" speaker_id="96976" name="Luís Paulo ALVES" is_mep="True" mode="written" nationality="Portugal" birth_date="19-09-1961" birth_place="Horta" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">ho votato a favore della presente relazione perché propone, inter alia, di valutare entro marzo 2015 la situazione specifica del settore e dei prodotti lattiero-caseari, al fine di garantire il funzionamento e la stabilità del mercato del latte. L’adozione di questo documento è un messaggio importante del Parlamento europeo, affinché la Commissione sappia, senza dogmi, se una decisione presa anni prima sulla base di determinate disposizioni introdurrà benefici reali al momento della sua entrata in vigore, considerando la situazione 12 anni dopo, o se contribuirà invece ad aggravare la situazione.</p>
      <p sl="pt">La relazione chiede che la politica agricola comune sia più equa e giusta, con una distribuzione più equilibrata delle risorse finanziarie tra i paesi e un sistema di sostegno diretto per gli agricoltori più bilanciato e basato su criteri ambientali e sociali.</p>
    </intervention>
    <intervention id="4-583-000" speaker_id="96954" name="Marta ANDREASEN" is_mep="True" mode="written" nationality="United Kingdom" birth_date="26-11-1954" birth_place="Buenos Aires " p_group="Europe of freedom and democracy Group" m_state="GB">
      <p sl="en">Ho votato contro l’emendamento 21 della relazione Dess, che cerca di rimuovere dalla PAC il vincolo di cofinanziamento degli stanziamenti per la modulazione e i massimali come sostegno forfettario. In tal modo, l’UE potrebbe elargire ai vari beneficiari europei il denaro dei contribuenti britannici con meno ostacoli, senza restituirlo nemmeno al ministero delle Finanze britannico qualora rimanesse inutilizzato. In breve, questo emendamento aumenterebbe l’onere contributivo dei cittadini britannici per l’Unione, avvalorando la tesi di chi vuole eliminare la correzione a favore del Regno Unito, poiché potrà affermare che tale denaro sarà destinato anche agli agricoltori del nostro paese.</p>
    </intervention>
    <intervention id="4-584-000" speaker_id="97228" name="Pino ARLACCHI" is_mep="True" mode="written" nationality="Italy" birth_date="21-02-1951" birth_place="Gioia Tauro" p_group="Group of the Alliance of Liberals and Democrats for Europe" m_state="IT">
      <p sl="en">Ho votato a favore della presente relazione perché chiede che il bilancio agricolo dell'Unione per il prossimo periodo finanziario mantenga per lo meno lo stesso importo del bilancio agricolo per l'esercizio 2013, considerando che solo con adeguate risorse finanziarie si potrà far fronte alle sfide della sicurezza alimentare e della tutela dell'ambiente. Grazie agli emendamenti del gruppo dei Socialisti, la relazione è ora più equilibrata e in linea con la comunicazione della Commissione, che riconosce la necessità di un'ulteriore riforma della PAC che tenga conto della mutevole natura del settore agricolo nell'Unione a 27 e del nuovo contesto internazionale della globalizzazione.</p>
    </intervention>
    <intervention id="4-584-500" speaker_id="96862" name="Sophie AUCONIE" is_mep="True" mode="written" nationality="France" birth_date="19-08-1963" birth_place="Dugny" p_group="Group of the European People's Party (Christian Democrats)" m_state="FR">
      <p sl="fr">In un momento in cui i diversi settori agricoli sono preoccupati per il loro futuro, ho votato a favore della relazione Dess, perché chiede una politica agricola comune (PAC) forte e sostenibile, che vada a vantaggio di tutti gli agricoltori. Nel contesto attuale, l’Unione europea deve più che mai assicurare la propria indipendenza alimentare, la qualità dei suoi prodotti, la protezione dell’ambiente ed entrate adeguate a chi contribuisce al raggiungimento di tali obiettivi. I cambiamenti, naturalmente, sono necessari, ma la PAC deve evolversi e non essere rivoluzionata. Apprezzo dunque il lavoro svolto dal relatore.</p>
    </intervention>
    <intervention id="4-585-000" speaker_id="4507" name="Bas BELDER" is_mep="True" mode="written" nationality="Netherlands" birth_date="25-10-1946" birth_place="Ridderkerk" p_group="European Conservatives and Reformists Group" m_state="NL">
      <p sl="nl">Una PAC forte è fondamentale per garantire la sicurezza alimentare. Questa relazione dimostra che i rappresentanti eletti dal popolo e i cittadini europei sono d’accordo. In merito alla struttura dei pagamenti diretti, sono pienamente a favore del mantenimento dei premi di base. La produzione alimentare europea, infatti, deve soddisfare severi requisiti che comportano molti costi aggiuntivi per gli agricoltori, che non ricevono però una ricompensa adeguata dal mercato. La Commissione e il Parlamento hanno proposto l’erogazione di servizi ecologici a pagamento come “integrazione” ai premi di base. Voglio però sottolineare che questi non devono comportare un incremento della burocrazia ma, semplicemente, nuove opportunità. Tali servizi devono essere forniti su base volontaria e dalla relazione emerge che anche il Parlamento è contrario all’obbligatorietà delle integrazioni proposta dalla Commissione. Chiedo che, quando si elencheranno le varie opzioni per i servizi ecologici, si cerchino progetti vantaggiosi per l’ambiente e per gli agricoltori, che portino più innovazione e crescita sostenibile, come la conversione del letame in energia. Le summenzionate proposte potranno però essere applicate solo se il bilancio per l’agricoltura verrà incrementato.</p>
    </intervention>
    <intervention id="4-585-500" speaker_id="28214" name="Jean-Luc BENNAHMIAS" is_mep="True" mode="written" nationality="France" birth_date="02-12-1954" birth_place="Paris" p_group="Group of the Alliance of Liberals and Democrats for Europe" m_state="FR">
      <p sl="fr">Questo voto ha fatto meno scalpore del pacchetto sulla governance economica, ma è comunque molto rilevante per la seduta plenaria di Bruxelles. La politica agricola comune (PAC) sta diventando sempre più importante e, alla vigilia della grande discussone sulla PAC post-2013, questo voto fornisce una road map particolarmente interessante. Ci aspettano questioni di portata monumentale. Gli onorevoli europarlamentari hanno stabilito le loro priorità; la PAC deve essere un’occasione per muoverci verso pratiche più ecologiche e il voto di oggi muove proprio in questa direzione. Il Parlamento europeo è chiamato a ripartire in modo più equo gli aiuti ai paesi e agli agricoltori europei, come confermato anche dal voto attraverso il quale il Parlamento dimostra ancora una volta di essere un luogo di consenso costruttivo, in cui ci si impegna per il futuro.</p>
    </intervention>
    <intervention id="4-585-750" speaker_id="96681" name="Vilija BLINKEVIČIŪTĖ" is_mep="True" mode="written" nationality="Lithuania" birth_date="03-03-1960" birth_place="Linkuva" m_state="LT">
      <p sl="lt">Ho votato a favore della presente risoluzione perché il cambiamento demografico, il cambiamento climatico e gli obiettivi della politica di coesione territoriale richiedono una revisione e una modernizzazione della PAC. La relazione Dess ci invita a mantenere l’attuale importo del bilancio agricolo e a eliminare le disparità nell’allocazione dei fondi agli Stati membri; propone inoltre di utilizzare i fondi per introdurre un regime di incentivazione che consenta agli agricoltori di lavorare in modo ecologico ed ecocompatibile, gestendo efficacemente le scarse risorse disponibili e riducendo nel contempo i costi di produzione. Il documento propone anche di differenziare i pagamenti tra i vari settori agricoli e tra gli agricoltori e di rafforzare il potere contrattuale di questi ultimi nella filiera alimentare. Si solleva poi l’attenzione anche sull’influenza della politica agricola sulla riduzione delle disparità tra le varie regioni europee in termini di sviluppo territoriale ed economico, sulle aree rurali e sull’incoraggiamento dei giovani agricoltori.</p>
    </intervention>
    <intervention id="4-586-000" speaker_id="28354" name="Jan BŘEZINA" is_mep="True" mode="written" nationality="Czechia" birth_date="14-04-1954" birth_place="Konice" p_group="Group of the European People's Party (Christian Democrats)" m_state="CZ">
      <p sl="it">Mi sorprende che il massimale per i pagamenti diretti agli agricoltori non sia stato eliminato dalla relazione sulla nuova PAC post-2013, approvata oggi dal Parlamento. Tale massimale prevede in pratica un limite sui sussidi diretti, stabilito in base alle dimensioni dell’impresa agricola. In Repubblica ceca si trovano le imprese agricole più grandi dell’Unione europea, con un’estensione media di 85 ettari (la media europea è di 15 ettari circa), che si troverebbero a pagare un prezzo oneroso per il massimale dei pagamenti diretti. Questa misura sarebbe dunque disastrosa, non solo per gli agricoltori cechi che, nella peggiore delle ipotesi, perderebbero fino 13 miliardi di corone a causa della posizione competitiva più debole sul mercato. Il voto di oggi va dunque a vantaggio degli agricoltori dei vecchi Stati membri, le cui aziende agricole sono più piccole. Un massimale per i pagamenti diretti sarebbe discriminatorio per le grandi aziende e le spingerebbe a dividersi artificialmente per ridurre le perdite finanziarie, anche a costo di maggiori oneri burocratici. Tutta l’agricoltura europea pagherebbe poi il prezzo di una divisione artificiale e forzata delle aziende agricole.</p>
    </intervention>
    <intervention id="4-586-500" speaker_id="96849" name="Alain CADEC" is_mep="True" mode="written" nationality="France" birth_date="21-06-1953" birth_place="Saint-Brieuc" p_group="Group of the European People's Party (Christian Democrats)" m_state="FR">
      <p sl="fr">Ho votato a favore della relazione Dess sulla PAC verso il 2020: rispondere alle future sfide dell'alimentazione, delle risorse naturali e del territorio. Sono lieto che questo documento chieda di portare avanti una PAC forte e sostenibile, richiedendo a tale scopo un bilancio che sia all'altezza degli ambiziosi obiettivi da perseguire. L’Unione chiede che il bilancio agricolo per il prossimo periodo finanziario mantenga per lo meno lo stesso importo del bilancio agricolo per l'esercizio 2013. Questa relazione completa prende in considerazione gli interessi di tutte le parti coinvolte: lo sviluppo rurale e gli interessi degli agricoltori sono salvaguardati, così come lo sono la tutela delle risorse e la politica ambientale.</p>
    </intervention>
    <intervention id="4-587-000" speaker_id="96733" name="Antonio CANCIAN" is_mep="True" mode="written" nationality="Italy" birth_date="02-07-1951" birth_place="Mareno di Piave " p_group="Group of the European People's Party (Christian Democrats)" m_state="IT">
      <p sl="it">Ho votato a favore di questa relazione perché credo tenga in dovuto conto il ruolo che il settore dell´agricoltura svolge dal punto di vista economico e occupazionale, oltre che sul piano dello sviluppo sostenibile e della conservazione della biodiversità. L’Europa ha bisogno di una politica agricola solida, fatta di norme trasparenti e strumenti di prevenzione efficienti e rapidi, che permettano di ridurre i costi della burocrazia, di gestire i rischi e di adottare politiche efficaci contro le crisi. "Innovazione" e "rete infrastrutturale ben organizzata" sono i criteri fondamentali per rendere le imprese agricole competitive, competenti e preparate, e per far sì che anche nelle zone rurali si abbia accesso alla cultura e alla formazione. Maggiore supporto deve essere dato ai giovani imprenditori agricoli al fine di evitare la fuga dalle campagne e puntare ad un ricambio generazionale che possa dare continuità alle attività in essere. Tutto ciò deve essere accompagnato da un bilancio congruo alle esigenze, individuando strumenti che non si prestino ad abusi e lavorando al contenimento della volatilità dei prezzi. Non dobbiamo dimenticare, infine, che la sfida agricola è direttamente collegata a quella alimentare, ed è quindi fondamentale per preservare la salute dei cittadini europei.</p>
    </intervention>
    <intervention id="4-587-500" speaker_id="28148" name="Françoise CASTEX" is_mep="True" mode="written" nationality="France" birth_date="07-02-1956" birth_place="Agadir" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">Noi del gruppo dell'Alleanza progressista di Socialisti e Democratici al Parlamento europeo abbiamo modificato radicalmente il progetto del relatore conservatore tedesco del gruppo del Partito popolare europeo (Democratico cristiano), considerato da molti insufficiente, e siamo riusciti a ottenere la maggioranza del Parlamento sull’obiettivo di una ripartizione più equa degli aiuti agricoli. L’abolizione dei riferimenti storici, gli aiuti alle piccole aziende agricole, un riequilibrio a favore del settore dell’allevamento e, soprattutto, l’adozione di un sistema di pagamenti diretti degressivi in funzione dell’occupazione e dell’ambiente costituiscono un progresso importante. Accolgo con favore il lavoro svolto, che permetterà l’attuazione di strumenti che impegnino l’agricoltura verso uno sviluppo più sostenibile, prendendo in considerazione gli obiettivi di sicurezza alimentare, ambientali, territoriali e occupazionali. La componente ecologica degli aiuti del primo pilastro consentirà di incoraggiare gli agricoltori ad adottare le buone pratiche agricole e a essere più efficienti a livello economico ed ecologico. Il Commissario responsabile per l’agricoltura e lo sviluppo rurale, Dacian Cioloş, deve ora sfruttare la presente relazione per avanzare proposte valide entro la fine dell’anno.</p>
    </intervention>
    <intervention id="4-587-562" speaker_id="96775" name="Lara COMI" is_mep="True" mode="written" nationality="Italy" birth_date="18-02-1983" birth_place="Garbagnate Milanese" p_group="Group of the European People's Party (Christian Democrats) - Vice" m_state="IT">
      <p sl="it">Ho votato per l'approvazione di questa relazione perché ritengo che sia stato svolto un ottimo lavoro, nonostante la complessità della problematica. Coniugare la sicurezza dell'approvvigionamento alimentare con la sostenibilità ambientale nel medio e lungo periodo, con lo sviluppo rurale, con una marcata attenzione all'oculata gestione delle risorse finanziarie e con gli aspetti legati ai pattern del commercio internazionale ha richiesto una notevole abilità ma ritengo che il relatore abbia assolto molto bene al suo compito, e mi congratulo con lui. Ho apprezzato, in modo particolare, il riferimento alla qualità come base sulla quale costruire tutto il resto. Non è banale, inoltre, riconoscere che i pagamenti basati sui due pilastri della PAC non sono meri finanziamenti pubblici, ma acquistano un bene di pubblico interesse che il mercato potrebbe non remunerare in proporzione alla sua importanza. La condizionalità incrociata, per di più, è un ottimo criterio per evitare sprechi, per quanto il suo utilizzo pratico vada migliorato. La relazione offre la risposta alle maggiori questioni che l'impianto della PAC lasciava aperte. Ritengo positivo anche il continuo monitoraggio delle questioni meno evidenti.</p>
    </intervention>
    <intervention id="4-587-625" speaker_id="1746" name="Luigi Ciriaco DE MITA" is_mep="True" mode="written" nationality="Italy" birth_date="02-02-1928" birth_place="Nusco " p_group="Group of the European People's Party (Christian Democrats)" m_state="IT">
      <p sl="it">Signora Presidente, onorevoli colleghi, il settore agricolo svolge ancora oggi un ruolo strategico nelle nostre società ed economie. Lo svolge innanzitutto dal punto di vista alimentare, in quanto non solo fornisce le materie prime per l´alimentazione, ma anche perché la sua sicurezza è determinante per la salute. Lo svolge poi dal punto di vista ambientale, dato che la vitalità del settore e la qualità dei processi produttivi consentono una gestione ecocompatibile del territorio. Lo svolge inoltre dal punto di vista sociale, poiché costituisce una sfida per un´occupazione di qualità, giovane e innovativa. Lo svolge, infine, dal punto di vista economico, perché se affrontato sull´asse locale/globale consente la valorizzazione economica dei prodotti tipici, di qualità, certificati e ad alto valore aggiunto, attraverso l´adozione di modelli di gestione che renda cooperanti e competitive su scala mondiale le imprese e i relativi prodotti. Una PAC equa, che favorisca le micro, piccole e medie imprese agricole e i prodotti tipici, certificati e di qualità, che sostenga processi ecocompatibili, che stabilisca massimali agli aiuti e che preveda adeguate risorse per lo sviluppo rurale è una politica ambiziosa e di prospettiva a favore di cittadini, consumatori e operatori agricoli. La relazione approvata ritengo offra questa prospettiva.</p>
    </intervention>
    <intervention id="4-587-687" speaker_id="4335" name="Marielle de SARNEZ" is_mep="True" mode="written" nationality="France" birth_date="27-03-1951" birth_place="Paris" p_group="Group of the Alliance of Liberals and Democrats for Europe - Vice" m_state="FR">
      <p sl="fr">Gli europei devono poter godere di una dieta sana, varia, equilibrata e diversificata. L’agricoltura e la produzione alimentare sono oggi elementi strategici e la loro regolamentazione a livello internazionale è di fondamentale importanza. L’alimentazione è una questione molto specifica e la competizione in materia di agricoltura tra le varie regioni del mondo compromette la sicurezza alimentare delle popolazioni. Solo migliorando la produttività dei territori e la competitività a livello internazionale, l’Unione europea raggiungerà un maggiore livello di autosufficienza. L’Unione dovrebbe cercare inoltre di garantire le entrate dei produttori, frutto del loro stesso lavoro. In vista della riforma attuabile nel 2014, la PAC deve rispondere alle seguenti priorità: produzione alimentare praticabile, gestione sostenibile delle risorse naturali, misure per la lotta al cambiamento climatico e sviluppo territoriale equilibrato. Se la politica agricola comune deve garantire la sicurezza dell’approvvigionamento e alimenti di qualità, contribuendo allo stesso tempo alla tutela dell’ambiente e alle energie rinnovabili, i finanziamenti dovranno essere all’altezza degli obiettivi.</p>
    </intervention>
    <intervention id="4-587-750" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ho votato a favore della relazione sulla PAC verso il 2020: rispondere alle future sfide dell'alimentazione, delle risorse naturali e del territorio, perché avanza proposte che rispondono alle nuove sfide, quali la sicurezza alimentare, la tutela ambientale e il cambiamento climatico, e garantisce allo stesso tempo un maggiore equilibrio territoriale nelle aree rurali europee.</p>
    </intervention>
    <intervention id="4-588-000" speaker_id="4525" name="Nigel FARAGE" is_mep="True" mode="written" nationality="United Kingdom" birth_date="03-04-1964" birth_place="Farnborough" p_group="Non" m_state="GB">
      <p sl="en">Gli emendamenti 10 e 11 sono stati sostenuti per evitare l’introduzione di un massimale per i pagamenti diretti, che si sarebbe trasformato in un incubo amministrativo e burocratico, poiché avrebbe portato gli agricoltori a suddividere le loro ampie proprietà per evitare che il massimale riducesse drasticamente le loro entrate: è il peggior tipo di incentivo burocratico perverso per un comportamento discutibile ma probabilmente legale.</p>
    </intervention>
    <intervention id="4-588-500" speaker_id="96977" name="Diogo FEIO" is_mep="True" mode="written" nationality="Portugal" birth_date="06-10-1970" birth_place="Porto" p_group="Group of the European People's Party (Christian Democrats)" m_state="PT">
      <p sl="pt">L’agricoltura deve essere considerata un’attività economica che genera benessere e sviluppo, nel quadro della strategia Europa 2020. Le riforme in questo settore devono quindi essere ideate nell’ambito della competitività e della sostenibilità della produzione europea. A tale scopo, serve nuova linfa, che può derivare da una semplificazione delle procedure, ma anche da un rafforzamento del bilancio della politica agricola comune (PAC). È positivo che la relazione chieda di mantenere il bilancio della PAC almeno fino al 2013, anche perché difficilmente il Parlamento accetterà riduzioni.</p>
      <p sl="pt">Desidero ribadire l’importanza per il Portogallo delle quote latte o di qualsiasi altro meccanismo per la regolamentazione del mercato e io, in quanto membro di questa Camera, mi impegnerò a difenderli.</p>
    </intervention>
    <intervention id="4-588-750" speaker_id="96899" name="José Manuel FERNANDES" is_mep="True" mode="written" nationality="Portugal" birth_date="26-07-1967" birth_place="Vila Verde" m_state="PT">
      <p sl="pt">Un’agricoltura europea sostenibile, produttiva e competitiva consente di affrontare le sfide della sicurezza dell’approvvigionamento nel settore alimentare ed energetico, del cambiamento climatico, dell’ambiente e della biodiversità, della salute e del cambiamento demografico nell’UE. La FAO stima che la popolazione mondiale aumenterà da 7 a oltre 9 miliardi di abitanti entro il 2050 e per far fronte a questo incremento la produzione agricola mondiale dovrà aumentare del 70 per cento; sarà dunque necessario produrre più cibo a fronte di costi di produzione più elevati, di una forte volatilità dei mercati agricoli e di una crescente pressione sulle risorse naturali. Gli agricoltori dovranno produrre di più utilizzando meno terra, meno acqua e meno energia. Dobbiamo quindi conservare una politica agricola comune (PAC) basata su due pilastri, in cui la struttura e gli obiettivi di ciascun pilastro siano definiti con chiarezza e progettati in modo da integrarsi a vicenda e confido in una maggiore equità in merito al primo pilastro. Credo inoltre si debba riservare particolare attenzione ai piccoli agricoltori, perché contribuiscono in modo significativo agli obiettivi della PAC. È fondamentale mantenere l’attuale sistema delle quote latte.</p>
    </intervention>
    <intervention id="4-589-000" speaker_id="96706" name="João FERREIRA" is_mep="True" mode="written" nationality="Portugal" birth_date="20-11-1978" birth_place="Lisboa" m_state="PT">
      <p sl="pt">Il presente documento è stato elaborato sulla scia della precedente relazione Lyon, sulle linee generali della riforma della PAC e sulla comunicazione della Commissione sulla PAC, che la relazione accoglie con favore. Nonostante gli aspetti importanti, che riconosciamo, come il rifiuto di tagliare il bilancio generale della PAC o la proposta di mantenere i diritti di impianto nel settore vinicolo, il contenuto della relazione è profondamente negativo, in quanto definisce una PAC le cui conseguenze costituiscono un chiaro passo verso il declino e la distruzione dell’agricoltura portoghese.</p>
      <p sl="pt">In linea con le riforme precedenti, il testo ribadisce e approfondisce la deregolamentazione e la liberalizzazione dei mercati e l’orientamento al mercato della produzione, minacciando il diritto dei paesi di produrre, la loro sicurezza e sovranità alimentare, così come la sopravvivenza delle piccole e medie aziende agricole. Continuiamo a sostenere la subordinazione dell’agricoltura alle regole dell’OMC, promuovendo in tal modo modelli di produzione intensa e orientati all’esportazione, a spese della produzione e del consumo locali, sostenibili a livello sociale e ambientale. Data la profonda ingiustizia esistente oggi tra i vari paesi, produttori e prodotti, la ridistribuzione dei fondi PAC non può essere dissociata dalla garanzia di minimizzare le perdite da parte dei maggiori beneficiari …</p>
      <a text="(Dichiarazione di voto abbreviata ai sensi dell’articolo 170 del regolamento)"/>
    </intervention>
    <intervention id="4-590-000" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Abbiamo votato contro la presente relazione perché non risponde né alle sfide del futuro, né ai gravi problemi del presente. Abbiamo presentato una serie di progetti di emendamento che per noi sono fondamentali per una profonda modifica dell’attuale politica agricola comune. Ci spiace che non siano stati adottati nella loro interezza, in particolar modo gli emendamenti a sostegno degli strumenti per la regolamentazione dei mercati e dei meccanismi di intervento che garantiscano un prezzo equo agli agricoltori e il diritto di ciascun paese a produrre.</p>
      <p sl="pt">Continueremo però a difendere il mantenimento di un sistema di quote per la produzione del latte come condizione essenziale per tutelare i produttori nei paesi più sensibili, il mantenimento dei diritti di impianto nel settore vinicolo e dei sussidi per la distillazione di alcol per usi alimentari e per la distillazione di crisi. Continueremo anche a batterci per la creazione di un sistema assicurativo agricolo pubblico basato sui fondi UE, che garantisca agli agricoltori un’entrata minima in caso di catastrofi naturali.</p>
    </intervention>
    <intervention id="4-591-000" speaker_id="23868" name="Monika BEŇOVÁ" is_mep="True" mode="written" nationality="Slovakia" birth_date="15-08-1968" birth_place="Bratislava" m_state="SK">
      <p sl="it">La politica agricola comune (PAC) affronta una serie di sfide (alcune specifiche, altre inaspettate), per le quali l’UE dovrebbe adottare decisioni strategiche sul futuro a lungo termine dell’agricoltura e delle aree rurali. Perché la PAC possa rispondere in maniera efficace a tali sfide, deve essere attuata in un quadro di rigorose politiche economiche e di finanziamenti pubblici sostenibili, contribuendo al raggiungimento degli obiettivi UE. In futuro, la PAC dovrà rimanere una politica comune forte, che miri a garantire la sicurezza a lungo termine dei cittadini europei e a sostenere le comunità agricole, che garantiscono ai cittadini un’ampia gamma di beni alimentari sani e di qualità. Questa politica deve inoltre contribuire a mantenere vive le comunità rurali per cui l’agricoltura rappresenta un’attività economica importante che crea posti di lavoro in loco. La riforma della PAC dovrebbe perseguire una crescita più sostenibile, intelligente e inclusiva per le aree rurali europee.</p>
    </intervention>
    <intervention id="4-591-002" speaker_id="2125" name="Pat the Cope GALLAGHER" is_mep="True" mode="written" nationality="Ireland" birth_date="10-03-1948" birth_place="Dungloe " p_group="Group of the Alliance of Liberals and Democrats for Europe" m_state="IE">
      <p sl="en">Ho votato a favore della relazione Dess sulla politica agricola comune, che valuta la comunicazione della Commissione europea sulla PAC verso il 2020. È significativo che la relazione sottolinei l’importante ruolo che l’agricoltura può svolgere nella strategia Europa 2020, in particolare come fonte di occupazione nelle aree rurali. La relazione contiene elementi positivi e negativi, ma fornisce una base valida e solida per un pacchetto di riforme. L’aspetto più importante nel processo di riforma è mantenere l’attuale bilancio a sostegno della PAC per il periodo 2014-2020.</p>
    </intervention>
    <intervention id="4-592-000" speaker_id="58758" name="Elisabetta GARDINI" is_mep="True" mode="written" nationality="Italy" birth_date="03-06-1956" birth_place="Padova" p_group="Group of the European People's Party (Christian Democrats)" m_state="IT">
      <p sl="it">C'è una grande aspettativa per un settore così importante e sensibile, come quello della politica agricola europea. Noi siamo nel mezzo di un cammino che sarà lungo e complesso perché dobbiamo dare risposte agli agricoltori e allo stesso tempo far fronte alle sfide globali della sicurezza alimentare.</p>
      <p sl="it">Nella nuova PAC il progresso e le innovazioni tecnologiche avranno un ruolo chiave.</p>
      <p sl="it">Un altro dei punti cardine della relazione sancisce una decisa riduzione della burocrazia per gli agricoltori e per le autorità nazionali, semplificando i numerosi obblighi amministrativi del settore.</p>
      <p sl="it">La PAC è chiamata inoltre a contribuire al raggiungimento degli ambiziosi traguardi contenuti nella Strategia Europa 2020, quindi una PAC più verde e più sostenibile, che assicuri agli agricoltori dei finanziamenti aggiuntivi riconoscendo il loro ruolo nella tutela dell'ambiente e li aiuti nella scelta di tecniche agricole ecocompatibili.</p>
      <p sl="it">Sarà infine importante sviluppare strumenti trasparenti ed efficienti in grado di aiutare gli agricoltori a gestire le filiere territoriali corte, di promuovere la qualità e di fornire informazioni ai consumatori favorendo così meccanismi di formazione dei prezzi equi e trasparenti.</p>
    </intervention>
    <intervention id="4-592-500" speaker_id="28208" name="Nathalie GRIESBECK" is_mep="True" mode="written" nationality="France" birth_date="24-05-1956" birth_place="Metz" p_group="Group of the Alliance of Liberals and Democrats for Europe" m_state="FR">
      <p sl="fr">Ho votato a favore della presente relazione sul futuro della politica agricola comune (PAC). Grazie ai negoziati e al voto nella commissione per l'agricoltura e lo sviluppo rurale, questo documento, seppur ancora troppo vago, è stato migliorato in modo significativo e sta cercando ora di ottenere una vera riforma della PAC. Il mantenimento del bilancio della PAC dopo il 2013 era un punto fondamentale: ci auguriamo che il bilancio agricolo europeo rimanga invariato fino al 2020, per incoraggiare gli agricoltori a garantire la sicurezza dell’approvvigionamento alimentare e la tutela dell’ambiente, per creare nuovi posti di lavoro e per assicurare la competitività del settore agricolo. Ho votato contro il paragrafo sugli aiuti a sostegno degli OGM e sono, invece, favorevole del paragrafo sul loro ritiro. Ho accolto con favore anche il paragrafo contro i finanziamenti per la produzione di alimenti ottenuti da animali clonati, dalla loro prole e dai loro discendenti. Per quanto concerne la riforma del mercato vinicolo, sono a favore del mantenimento dei diritti di impianto. Ho votato, infine, a favore di un punto che mi sta particolarmente a cuore: il mantenimento del sistema di sostegno alle fasce meno abbienti della società; tale sistema rappresenta chiaramente la solidarietà tra i cittadini europei e spero che i sussidi a esso allocati possano essere mantenuti.</p>
    </intervention>
    <intervention id="4-592-750" speaker_id="96892" name="Roberto GUALTIERI" is_mep="True" mode="written" nationality="Italy" birth_date="19-07-1966" birth_place="Roma" p_group="Group of the Progressive Alliance of Socialists and Democrats in the European Parliament - Vice" m_state="IT">
      <p sl="it">La relazione Dess votata dalla Plenaria si inserisce pienamente all'interno delle linee direttrici già tracciate dalla Commissione europea, e chiede una revisione della Politica Agricola Comune per il periodo 2014-2020 capace di cogliere la sfida dell’eco-sostenibilità, della creazione di posti di lavoro e della garanzia della qualità e della sicurezza degli alimenti.</p>
      <p sl="it">Approvando questo testo, il Parlamento Europeo dimostra di essere contrario a spinte regressive e propone che il bilancio futuro della PAC resti almeno ai livelli del 2013, assicurando così agli agricoltori il supporto necessario per investire in nuove tecnologie, passo fondamentale per mantenere la competitività in questo settore.</p>
      <p sl="it">Il Gruppo S&amp;D ha dato un decisivo contributo, grazie anche ai numerosi emendamenti proposti sia in Commissione Agricoltura che in Plenaria, per raggiungere un risultato convincente, inviando così alla Commissione europea un chiaro messaggio in vista delle proposte legislative attese per ottobre.</p>
    </intervention>
    <intervention id="4-592-875" speaker_id="96952" name="Sylvie GUILLAUME" is_mep="True" mode="written" nationality="France" m_state="FR">
      <p sl="fr">La presente relazione è un chiaro passo verso una PAC forte e sostenibile e per questo ho votato a favore. Abbiamo inviato un messaggio chiaro, strutturato attorno a tre priorità: garantire l’accesso al cibo a tutti i cittadini europei; incoraggiare gli agricoltori a cambiare il proprio metodo di lavoro concentrandosi sulle questione legate alla biodiversità, sul problema dell’inquinamento idrico e del suolo e sul riciclaggio dei rifiuti; preservare l’occupazione nel settore agricolo riducendo allo stesso tempo l’impatto sui territori. Questi obiettivi possono essere raggiunti mediante una migliore allocazione dei pagamenti diretti, una diversa regolamentazione del mercato e accordando la priorità allo sviluppo sostenibile. Chiedo una PAC più equa, che possa sostenere le persone e i settori più in difficoltà.</p>
    </intervention>
    <intervention id="4-592-937" speaker_id="2338" name="Ian HUDGHTON" is_mep="True" mode="written" nationality="United Kingdom" birth_date="19-09-1951" birth_place="Forfar" p_group="Group of the Greens/European Free Alliance" m_state="GB">
      <p sl="en">È importante avere una PAC forte e sostenibile e la riforma in corso è fondamentale per questo Parlamento. Il settore agricolo deve essere innovativo e competitivo e quanti nel mio paese lavorano in questo settore si impegnano per svolgere il loro significativo ruolo nel più ampio contesto europeo.</p>
    </intervention>
    <intervention id="4-592-968" speaker_id="96693" name="Juozas IMBRASAS" is_mep="True" mode="written" nationality="Lithuania" birth_date="08-01-1941" birth_place="Ukmergė" p_group="Europe of freedom and democracy Group" m_state="LT">
      <p sl="lt">Ho accolto con favore il presente documento, perché un settore agricolo europeo produttivo e competitivo può contribuire in modo significativo a raggiungere gli obiettivi della strategia Europa 2020 e può aiutare ad affrontare le nuove sfide politiche, quali la sicurezza dell’approvvigionamento alimentare, energetico e delle materie prime industriali, il cambiamento climatico, l’ambiente e la biodiversità, la salute e il cambiamento demografico nell’UE. Mi compiaccio della comunicazione della Commissione “La PAC verso il 2020: rispondere alle future sfide dell'alimentazione, delle risorse naturali e del territorio”. Riconosco la necessità di un'ulteriore riforma della PAC che tenga conto della mutevole natura del settore agricolo nell'Unione a 27 e del nuovo contesto internazionale della globalizzazione. In futuro, dobbiamo mantenere una PAC forte e sostenibile, con una dotazione di bilancio all'altezza degli obiettivi ambiziosi da perseguire per far fronte alle nuove sfide. L’obiettivo più importante è ripartire equamente gli aiuti tra gli Stati membri e le varie categorie di agricoltori; attualmente infatti i nuovi Stati membri, come la Lituania, ricevono un’assistenza finanziaria minore rispetto ai vecchi Stati membri. Sono certo che l’armonizzazione dei pagamenti diretti sia una condizione indispensabile per creare un mercato agricolo europeo unico. La scorsa primavera, insieme a un gruppo di onorevoli colleghi, ho presentato una dichiarazione alla Commissione, al Consiglio e al Parlamento sull’armonizzazione dei pagamenti diretti per gli agricoltori di tutti gli Stati membri.</p>
    </intervention>
    <intervention id="4-592-984" speaker_id="96934" name="Sandra KALNIETE" is_mep="True" mode="written" nationality="Latvia" birth_date="22-12-1952" m_state="LV">
      <p sl="lv">La risoluzione di oggi rappresenta un passo nella giusta direzione, affinché dopo la riforma la PAC possa essere più equa ed efficace. Abbiamo registrato progressi significativi sui pagamenti diretti, sottolineando l’importanza di definire appropriati livelli di sostegno minimi e massimi che gli agricoltori degli Stati membri possono ricevere, espressi come percentuale media europea. Possiamo in tal modo cambiare la situazione attuale, assurda e ingiusta, dove la quantità di aiuti può variare in base a una serie di fattori (da uno a un massimo di sei), mettendo gli agricoltori di molti Stati membri in una situazione iniqua e distorcendo la concorrenza. Il periodo di transizione deve essere il più breve possibile e credo che, per quegli Stati membri i cui agricoltori ricevono i pagamenti diretti minori, il processo di perequazione debba iniziare nel 2014. Un periodo di transizione fino al 2020 costringerebbe un’intera generazione di agricoltori a lavorare in una situazione di concorrenza iniqua. Il Parlamento europeo ha ancora molto lavoro da portare a termine: la soluzione ad alcuni problemi è infatti delineata in termini generali solo nella relazione Dess, dato che le opinioni degli onorevoli parlamentari erano molto diverse o addirittura diametralmente opposte.</p>
    </intervention>
    <intervention id="4-594-000" speaker_id="96882" name="Elisabeth KÖSTINGER" is_mep="True" mode="written" nationality="Austria" birth_date="22-11-1978" birth_place="Wolfsberg" p_group="Group of the European People's Party (Christian Democrats)" m_state="AT">
      <p sl="de">Con il voto in merito alla relazione sulla PAC, stabiliamo i pilastri della futura politica agricola comune. Concordo sulla necessità che la politica agricola diventi più sostenibile, la competitività dell’agricoltura europea più forte e l’equilibrio tra i vecchi e i nuovi Stati membri più solido. Sono fermamente contraria ai tagli al bilancio agricolo europeo, perché ritengo che la PAC debba rimanere un settore chiave. Per i cittadini europei i servizi sono fondamentali per la qualità e la sicurezza alimentare, il benessere degli animali, le norme ambientali e la vitalità delle aree rurali. Il mercato però non ricompensa questi servizi aggiuntivi e i fondi agricoli sono pagamenti legati a servizi che consentono una pianificazione affidabile per le famiglie degli agricoltori. È indispensabile aderire al “modello a due pilastri”; solo l’interazione tra il primo e il secondo pilastro consente di raggiungere competitività innovativa e sostenibilità. Il secondo pilastro è un elemento forte per l’agricoltura sostenibile e spostare l’indennità compensativa per le zone svantaggiate nel primo pilastro avrebbe conseguenze disastrose per la maggior parte delle regioni. Accolgo con favore il maggiore sostegno destinato alle piccole aziende agricole mediante un livellamento dei pagamenti, e rimane aperta anche la questione in merito al massimale per i pagamenti diretti. La decisione fondamentale presa oggi dal Parlamento definisce i parametri che la Commissione dovrà adottare al momento di preparare il pacchetto legislativo. La politica agricola deve rimanere un elemento chiave della politica europea.</p>
    </intervention>
    <intervention id="4-594-250" speaker_id="96816" name="Giovanni LA VIA" is_mep="True" mode="written" nationality="Italy" birth_date="28-06-1963" p_group="Group of the European People's Party (Christian Democrats)" m_state="IT">
      <p sl="it">Signora Presidente, cari colleghi, ho votato a favore della relazione del collega Albert Deß, che rappresenta un documento strategico per l'agricoltura europea. Negli ultimi mesi ha avuto luogo un intenso dibattito finalizzato a conciliare esigenze, aspettative e necessità non solo degli agricoltori ma anche di tutti i cittadini europei. La PAC è una politica di tutti e per tutti. Essa dispone di risorse per la competitività delle imprese, per la sicurezza alimentare, per garantire prezzi equi ai consumatori e per offrire alla collettività beni pubblici sempre più tutelati. Dalla sua origine ad oggi la PAC ha vissuto alcune riforme che testimoniano l'aderenza di tale strumento ad un'agricoltura in continuo cambiamento nella direzione di una maggiore rispondenza alle molteplici sfide che si è trovata ad affrontare. Sono lieto di questo voto che è un traguardo per il Parlamento europeo che per la prima volta esprime la volontà di 27 Paesi sul futuro agricolo dell'UE.</p>
    </intervention>
    <intervention id="4-594-500" speaker_id="101580" name="Constance LE GRIP" is_mep="True" mode="written" nationality="France" birth_date="14-11-1960" birth_place="Chatou" p_group="Group of the European People's Party (Christian Democrats)" m_state="FR">
      <p sl="fr">Ho votato a favore della relazione Dess sul futuro della politica agricola comune (PAC) dopo il 2013. Con il presente documento, il Parlamento europeo ha dimostrato nuovamente la sua determinazione a mantenere una PAC forte e ambiziosa, con un livello elevato di finanziamenti. L’obiettivo della PAC è sostenere i nostri agricoltori e rispondere a una serie di sfide fondamentali: produrre cibo per soddisfare il fabbisogno di 500 milioni di cittadini europei e contribuire all’alimentazione del resto del mondo. Dall’ultima riforma della PAC, le sfide si sono evolute: la crescita del fabbisogno alimentare a livello mondiale, l’internazionalizzazione del commercio agricolo, la volatilità dei prezzi, il cambiamento climatico, la crisi energetica, la scarsità delle risorse naturali disponibili e le domande sul ruolo e l’obiettivo della PAC da parte nei nostri cittadini. La PAC post-2013 deve contemplare simili questioni, che devono essere presi in debita considerazione nell’ambito della riforma. Accolgo con favore anche il desiderio del Parlamento europeo di aiutare i piccoli agricoltori e i giovani nell’avvio della propria attività. È importante infine che la PAC garantisca agli agricoltori entrate migliori, che negli ultimi decenni hanno subito un calo costante e sono ora pari alla metà delle entrate delle famiglie che vivono in aree urbane.</p>
    </intervention>
    <intervention id="4-595-000" speaker_id="96791" name="Elżbieta Katarzyna ŁUKACIJEWSKA" is_mep="True" mode="written" nationality="Poland" birth_date="25-11-1966" birth_place="Jasło" m_state="PL">
      <p sl="pl">La crescita economica e lo sviluppo della società dipendono in gran parte dalla salute dei cittadini. La qualità degli alimenti e le modalità di produzione sono fondamentali per la nostra salute e per questo motivo la salute dei cittadini europei deve occupare un posto di rilievo nella nostra politica agricola. Grazie a una PAC più informata potremo combattere in modo più efficace le malattie della civiltà legate a uno stile di vita poco salutare e a una dieta povera.</p>
      <p sl="pl">L’obesità, il diabete, il cancro e diverse forme di patologie circolatorie rappresentano una minaccia reale per i cittadini. Secondo le statistiche, ogni anno le patologie cardiovascolari causano la morte di 4,3 milioni di cittadini europei, mentre il cancro determina oltre 1,7 milioni di vittime. Credo che la relazione sulla PAC verso il 2020: rispondere alle future sfide dell'alimentazione, delle risorse naturali e del territorio muova nella direzione sbagliata e per questo ho espresso voto contrario.</p>
    </intervention>
    <intervention id="4-595-500" speaker_id="96813" name="Barbara MATERA" is_mep="True" mode="written" nationality="Italy" birth_date="09-12-1981" birth_place="Foggia" p_group="Group of the European People's Party (Christian Democrats)" m_state="IT">
      <p sl="it">Ho espresso il mio voto favorevole alla relazione Deß poiché appoggio una riforma della PAC che tenga conto della mutevole natura del settore agricolo nell'Unione europea. La relazione prevede di semplificare la PAC articolandola in due pilastri: il primo pienamente finanziato dal bilancio dell'UE e il secondo che prevede la programmazione pluriennale e un approccio di cofinanziamento. Questo disegno a pilastri contribuisce alla chiarezza della PAC per gli operatori agricoli interessati e alla eliminazione di duplicazioni. Inoltre sostengo questa relazione perché è sollevata la necessità di mantenere il bilancio agricolo dell'Unione per il prossimo periodo finanziario post 2013. Sono indispensabili adeguate risorse finanziarie per affrontare le sfide della sicurezza alimentare, la tutela dell'ambiente, il cambiamento climatico e l'equilibrio territoriale dell'Unione in seguito all'allargamento a Est. La relazione Deß richiede inoltre lo sviluppo della politica di qualità per prodotti alimentari con termini d'indicazione geografica protetta (IGP e DOP), misura necessaria per garantire l'autenticità di specialità alimentari locali e regionali. Appoggio la relazione perché include la dimensione di genere alla PAC. Afferma che entrambi i coniugi che lavorano nel settore agricolo dovrebbero avere stessi dritti. Il 42% delle persone occupate nell'agricoltura sono donne, ma solo un'azienda agricola su cinque è diretta da una donna.</p>
    </intervention>
    <intervention id="4-595-750" speaker_id="4412" name="Véronique MATHIEU HOUILLON" is_mep="True" mode="written" nationality="France" birth_date="28-10-1955" birth_place="Nancy" p_group="Group of the European People's Party (Christian Democrats)" m_state="FR">
      <p sl="fr">Ho votato a favore della relazione sulla PAC dopo il 2013 per garantire il mantenimento del relativo bilancio al livello attuale fino al 2020. Desidero che gli agricoltori siano ricompensati per il loro lavoro a favore della tutela della biodiversità, che dovrebbe diventare una priorità dell’Unione, in tutti i suoi domini di competenza. La maggior parte degli agricoltori è sensibile a questo problema e sceglie metodi produttivi eco-compatibili. Il contributo dell’agricoltura alla tutela dell’ambiente deve essere riconosciuto e incluso negli obiettivi della PAC post-2013. A questo proposito, sostengo le proposte della Commissione per un sistema di incentivi finanziato dall’UE a sostegno degli agricoltori che si muovono verso lo sviluppo sostenibile.</p>
    </intervention>
    <intervention id="4-596-000" speaker_id="96820" name="Marisa MATIAS" is_mep="True" mode="written" nationality="Portugal" birth_date="20-02-1976" birth_place="Coimbra" m_state="PT">
      <p sl="pt">La presente relazione chiede che il nuovo sistema di sostegno diretto agli agricoltori sia dissociato dalla produzione e si basi invece su criteri ambientali e sociali; chiede l’introduzione di un sistema di pagamenti diretti degressivi in funzione delle dimensioni delle aziende agricole e mira a che tali aiuti siano riservati esclusivamente agli agricoltori attivi che utilizzano le superfici agricole per la produzione e le mantengono in buone condizioni agronomiche e ambientali. Si è compiuto dunque un passo verso l’interruzione dell’allocazione di sussidi assurdi ai proprietari terrieri feudali.</p>
      <p sl="pt">Il documento introduce cambiamenti relativi alla volatilità dei prezzi e chiede soluzioni globali per combattere le speculazioni sulle materie prime agricole e l’estrema volatilità dei prezzi; sostiene anche una rete di sicurezza e promuove l’associazione dei piccoli agricoltori. Il testo analizza alcuni problemi causati dal mercato e pone maggiore enfasi sulle questioni ambientali e sociali; questi punti dovrebbero essere valorizzati e approfonditi. Le soluzioni presentate nella relazione vanno ad accentuare gli stessi meccanismi di mercato responsabili dell’attuale crisi della volatilità dei prezzi e della distribuzione iniqua dei profitti in tutta la filiera. Per questi motivi, mi sono astenuta dalla votazione.</p>
    </intervention>
    <intervention id="4-597-000" speaker_id="4275" name="Hans-Peter MAYER" is_mep="True" mode="written" nationality="Germany" birth_date="05-05-1944" birth_place="Riedlingen" p_group="Group of the European People's Party (Christian Democrats)" m_state="DE">
      <p sl="de">Ho votato a favore della presente relazione perché ritengo che il compromesso trovato dall’onorevole Dess sia positivo e dimostri molta sensibilità verso la situazione degli agricoltori europei. Dovremmo però garantire che le promesse di ridurre la burocrazia non rimangano vane, ma siano realmente attuate.</p>
    </intervention>
    <intervention id="4-598-000" speaker_id="96742" name="Jean-Luc MÉLENCHON" is_mep="True" mode="written" nationality="France" birth_date="19-08-1951" birth_place="Tanger" p_group="Confederal Group of the European United Left - Nordic Green Left" m_state="FR">
      <p sl="fr">Il presente documento avanza molte proposte interessanti, come la libertà dall’energia fossile, il sostegno alle filiere territoriali corte, il rafforzamento del potere negoziale dei produttori e la creazione di un sistema di notifica e di azione coordinata a livello mondiale per le scorte agricole. Purtroppo queste proposte non sono accompagnate da dati economici. La relazione non tratta l’abolizione delle quote latte né lo smantellamento dei meccanismi di protezione dei mercati agricoli. Ho quindi votato contro il presente documento.</p>
    </intervention>
    <intervention id="4-599-000" speaker_id="96670" name="Louis MICHEL" is_mep="True" mode="written" nationality="Belgium" birth_date="02-09-1947" birth_place="Tirlemont" p_group="Group of the Alliance of Liberals and Democrats for Europe" m_state="BE">
      <p sl="fr">La PAC dovrebbe essere rivista per rispondere meglio alle sfide della sicurezza alimentare, del cambiamento climatico, della gestione sostenibile delle risorse naturali, della gestione del paesaggio e del mantenimento di una vivace economica rurale. Il settore deve essere reso più competitivo e la PAC più equa, ecologica, vantaggiosa, efficace ed efficiente; dovrebbe essere di facile comprensione per essere alla portata di tutti, non solo degli agricoltori, ma anche dei consumatori e dei contribuenti. La relazione muove nella giusta direzione, poiché si impegna a rendere l’agricoltura più dinamica e competitiva, affinché sia pronta a raggiungere gli obiettivi della strategia Europa 2020. Il documento prevede inoltre il mantenimento di risorse di bilancio appropriate dopo il 2013, una vittoria già di per sé.</p>
    </intervention>
    <intervention id="4-599-500" speaker_id="97280" name="Claudio MORGANTI" is_mep="True" mode="written" nationality="Italy" birth_date="14-04-1973" birth_place="Prato " p_group="Europe of freedom and democracy Group" m_state="IT">
      <p sl="it">Signora Presidente, onorevoli colleghi, la Politica Agricola Comune è storicamente stata la principale e più importante linea d'intervento dell'Unione europea, ed ancora oggi riveste un'importanza essenziale. Bene fa questa relazione, che trova il mio pieno sostegno, a sottolineare il valore dell'agricoltura, da un punto di vista sia alimentare che di sviluppo rurale e di tutela del territorio. La PAC è già stata profondamente (e giustamente) riformata nel passato: le nuove sfide che ci attendono riguardano una sua ulteriore semplificazione e condizionalità. Le imprese agricole più piccole sono spesso soggette a oneri gravosi, da un punto di vista di rispetto di regole sanitarie ed ambientali: ben venga quindi la richiesta di un possibile adeguamento di queste norme in base alle differenti condizioni di un'azienda. La PAC si può prestare a truffe e raggiri, e quindi è altresì giusto che vengano identificati a livello europeo gli agricoltori realmente "attivi", onde evitare un inammissibile spreco di risorse. Infine vorrei sottolineare come sia necessario contrastare fermamente le speculazioni dei mercati internazionali sui prezzi dei prodotti agricoli: non ritengo ammissibile che la grande finanza possa condizionale a suo piacere un settore strategico come questo, che riguarda l'alimentazione e la sopravvivenza stessa degli individui.</p>
    </intervention>
    <intervention id="4-600-000" speaker_id="96848" name="Mariya GABRIEL" is_mep="True" mode="written" nationality="Bulgaria" birth_date="20-05-1979" birth_place="Gotse Delchev" p_group="Group of the European People's Party (Christian Democrats) - Vice" m_state="BG">
      <p sl="bg">Ho votato a favore della relazione Dess per una PAC più equa dopo il 2013. Il testo chiede la riduzione delle disparità tra Stati membri, regioni e settori nella ripartizione dei pagamenti diretti. Questa misura, seppur modesta, muove nella giusta direzione e per questo la sostengo. La relazione Dess inoltre tiene conto del problema degli allevatori nei paesi che applicano il regime di pagamento unico per superficie (RPUS), la maggior parte dei quali non possiede terreni e non riceve quindi pagamenti diretti. Spero che la Commissione prenda in considerazione la questione e proponga una soluzione. Durante il voto ho espresso anche il mio sostegno per i piccoli produttori agricoli, per un approvvigionamento di gasolio più economico e per accise più basse per scopi agricoli. La relazione Dess sostiene anche la mia proposta per una maggiore flessibilità nel secondo pilastro e anche per questo ho espresso voto favorevole. Gli Stati membri e le regioni devono poter stabilire le proprie priorità in modo autonomo, affinché si possa registrare un reale sviluppo nelle aree rurali. La flessibilità è molto importante alla luce delle diverse situazioni nei vari Stati membri è differente. Accolgo con favore le misure che il testo propone a sostegno dei giovani nel settore agricolo in quanto lo ritengo un metodo efficace per combattere lo spopolamento delle aree rurali.</p>
    </intervention>
    <intervention id="4-600-500" speaker_id="1318" name="James NICHOLSON" is_mep="True" mode="written" nationality="United Kingdom" birth_date="29-01-1945" p_group="European Conservatives and Reformists Group" m_state="GB">
      <p sl="en">Il gruppo dei Conservatori e Riformisti europei ha votato a sostegno della relazione Dess perché migliora in modo significativo la comunicazione della Commissione e conserva lo spirito delle precedenti riforme basate sul mercato. Il testo si concentra sulla sfida di una PAC più ecologica, ottenibile attraverso misure per lo sviluppo rurale. Il nostro gruppo non sostiene però il massimale per i pagamenti alle grandi aziende agricole o le proposte per estendere l’intervento sul mercato ad altri settori; queste misure infatti istituzionalizzerebbero le inefficienze del settore agricolo. Ci siamo espressi dunque a favore di tutti gli emendamenti, a eccezione del massimale. La relazione Dess è in generale migliore rispetto alla proposta della Commissione, che include pagamenti più verdi nel pilastro uno e la reintroduzione del ritiro obbligatorio, ponendo inoltre l’accento sulla politica sociale ed enfatizzando l’importanza dell’articolo 68, che prevede la reintroduzione di pagamenti accoppiati in alcuni settori. Si tratta di passi indietro che complicheranno ulteriormente la PAC, senza aiutare gli agricoltori a rispondere alle forze del mercato. Sebbene la relazione Dess includa solo deboli elementi per alcune di queste proposte, a differenza della comunicazione della Commissione non compromette l’orientamento al mercato delle riforme precedenti. Il gruppo ECR ha votato a favore della relazione finale, pur non approvando tutte le disposizioni in essa contenute.</p>
    </intervention>
    <intervention id="4-600-750" speaker_id="96694" name="Rolandas PAKSAS" is_mep="True" mode="written" nationality="Lithuania" birth_date="10-06-1956" birth_place="Telšiai" p_group="Europe of Freedom and Direct Democracy Group" m_state="LT">
      <p sl="lt">Un settore agricolo sostenibile, produttivo e competitivo garantisce sicurezza in termini di risorse alimentari, naturali e di equilibrio territoriale. Poiché la popolazione mondiale è destinata ad aumentare, la produzione agricola dovrà crescere di conseguenza. Dobbiamo dunque cercare di creare una PAC forte e sostenibile, che tenga conto della mutevole natura dell’industria agricola in tutti gli Stati membri. Siamo chiamati ad adottare le migliori decisioni per combattere il declino rurale e contrastare l’eventuale pressione sull’economia agricola da parte dei paesi terzi. Dobbiamo porre maggiore enfasi sulle PMI ed eliminare le disparità nella ripartizione degli aiuti e dell’assistenza agli agricoltori; i pagamenti diretti sono una fonte di reddito legittima per gli agricoltori europei e il sistema deve garantire una distribuzione corretta e una situazione equa in tutta l’Unione. Ogni Stato membro deve ricevere una percentuale minima della media europea dei pagamenti diretti e si deve quindi fissare un massimale. È fondamentale attuare le misure per la regolamentazione del mercato e i meccanismi di intervento, affinché i prodotti presentino prezzi equi e gli agricoltori possano contare su entrate adeguate, che garantiscano la prosecuzione della produzione e un regolare approvvigionamento alimentare.</p>
    </intervention>
    <intervention id="4-601-000" speaker_id="28406" name="Miguel PORTAS" is_mep="True" mode="written" nationality="Portugal" birth_date="01-05-1958" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">La presente relazione chiede che il nuovo sistema di sostegno diretto agli agricoltori sia slegato dalla produzione e basato invece su criteri ambientali e sociali. Chiede l’introduzione di un sistema di pagamenti diretti degressivi in funzione delle dimensioni delle aziende agricole e chiede che tali aiuti siano riservati esclusivamente agli agricoltori attivi che utilizzano le superfici agricole per la produzione e le mantengono in buone condizioni agronomiche e ambientali. Si è compiuto dunque un passo verso l’interruzione dell’allocazione di sussidi assurdi ai proprietari terrieri feudali.</p>
      <p sl="pt">Il documento introduce cambiamenti relativi alla volatilità dei prezzi e chiede soluzioni globali per combattere le speculazioni sulle materie prime agricole e l’estrema volatilità dei prezzi; sostiene inoltre una rete di sicurezza e promuove l’associazione dei piccoli agricoltori. Il testo analizza alcuni problemi causati dal mercato e pone maggiore enfasi sulle questioni ambientali e sociali. Questi punti vanno valorizzati e approfonditi.</p>
      <p sl="pt">Le soluzioni presentate nella relazione accentuano gli stessi meccanismi di mercato responsabili dell’attuale crisi della volatilità dei prezzi e della distribuzione iniqua dei profitti in tutta la filiera. Per questi motivi mi sono astenuto dalla votazione.</p>
    </intervention>
    <intervention id="4-601-250" speaker_id="107386" name="Phil PRENDERGAST" is_mep="True" mode="written" nationality="Ireland" birth_date="20-09-1959" birth_place="Kilkenny" p_group="Group of the Progressive Alliance of Socialists and Democrats in the European Parliament" m_state="IE">
      <p sl="en">Accolgo con favore la proposta della relazione di tutelare e incoraggiare i giovani agricoltori mediante finanziamenti e altre misure. L’età media degli agricoltori europei tende a essere elevata: il 34,1 per cento ha più di 65 anni e solo il 6,1 per cento ha meno di 35 anni. Una PAC rivista deve tenere conto di questi dati. La riforma è necessaria anche in altre aree che comportano grandi cambiamenti per alcuni agricoltori; la nuova PAC deve dunque includere accordi transitori nei settori che nei prossimi anni saranno soggetti a cambiamenti radicali. I cambiamenti sono sempre difficili, ma il settore agricolo deve adattarsi alle realtà del mercato. La domanda mondiale e la necessità di sicurezza alimentare portano l’agricoltura a essere un settore di crescita per l’UE nei prossimi anni, in particolare per le economie meno sviluppate. La nuova PAC deve affrontare in modo efficace le aree di inefficienza, incentivando nuove pratiche. In Irlanda, per esempio, le aziende agricole manifestano la necessità di un maggiore equilibrio e i cambiamenti che si registrano nell’Unione alla tradizionale lavorazione delle superfici agricole offrono grandi opportunità; il turismo e le attività ricreative, per esempio, possono costituire un impulso importante per le economie rurali. Questo implica il mantenimento del bilancio della PAC dopo il 2013 al suo livello attuale e indicizzato.</p>
    </intervention>
    <intervention id="4-601-500" speaker_id="96875" name="Britta REIMERS" is_mep="True" mode="written" nationality="Germany" birth_date="27-07-1971" birth_place="Itzehoe" p_group="Group of the Alliance of Liberals and Democrats for Europe" m_state="DE">
      <p sl="de">Ho espresso voto contrario all’inclusione della riforma del mercato vinicolo e di altri settori specifici, non perché mi opponga in termini generali, ma perché in questa fase della PAC non si dovrebbero citare singoli settori produttivi; dovremmo piuttosto discutere dei principi della PAC per il futuro.</p>
    </intervention>
    <intervention id="4-602-000" speaker_id="4253" name="Frédérique RIES" is_mep="True" mode="written" nationality="Belgium" birth_date="14-05-1959" birth_place="Balen-Wezel" m_state="BE">
      <p sl="fr">La politica agricola comune è l’unica politica realmente europea. Per molto tempo ha posto rimedio allo scarso approvvigionamento alimentare e alle crisi settoriali, ma ora non costituisce più un rifugio per gli agricoltori e le loro famiglie, soggetti alla volatilità dei prezzi delle materie prime e alla concorrenza globale. A dimostrazione di quanto detto vi è la continua diminuzione del numero delle aziende agricole in Belgio e la sconcertante riduzione di posti di lavoro (circa il 56 per cento in 30 anni). Per questo motivo la PAC deve essere riformata per adattarsi alle sfide di oggi: la produzione e la sicurezza alimentare, la tutela dell’ambiente e la produzione di energie rinnovabili. La relazione Dess, votata a mezzogiorno, è in linea con i principali orientamenti stabiliti dalla Commissione europea a favore di una riforma graduale basata su un sistema di pagamenti più bilanciati o mirati e con un marcato orientamento “ecologico”; questa è una buona notizia. Chiaramente, è necessario stabilire una serie di norme per regolamentare il mercato e dobbiamo aiutare le piccole aziende agricole, fino ad ora dimenticate dalle riforme. Questa è l’unica via da seguire per infondere nuova fiducia nei giovani, per motivarli a rilevare le aziende agricole di famiglia e convincerli che l’agricoltura è un settore con un futuro.</p>
    </intervention>
    <intervention id="4-603-000" speaker_id="97199" name="Crescenzio RIVELLINI" is_mep="True" mode="written" nationality="Italy" birth_date="09-07-1955" birth_place="Napoli" p_group="Group of the European People's Party (Christian Democrats)" m_state="IT">
      <p sl="it">In reazione a voci sul taglio degli aiuti al secondo pilastro della PAC, ripeto il mio sostegno per assicurare adeguate risorse finanziarie anche per lo sviluppo rurale. Dobbiamo mantenere invariato fino al 2020 il bilancio UE per il settore agricolo, per far sì che agli agricoltori siano garantiti gli incentivi per fornire scorte di prodotti alimentari sicuri, per la protezione dell'ambiente, per creare nuovi posti di lavoro e per assicurare la competitività del settore agricolo comunitario.</p>
      <p sl="it">Questo voto invia un segnale chiaro e forte al Commissario per l'agricoltura e lo sviluppo rurale, Dacian Cioloş. Se la politica agricola dell'UE mira a fornire prodotti alimentari sicuri e di alta qualità e contribuisce alla protezione dell'ambiente e alle energie rinnovabili, tale politica deve essere finanziata adeguatamente in modo da fornire agli agricoltori un incentivo all'utilizzo di tecniche moderne ed ecocompatibili. La lotta alla speculazione per le materie prime agricole e l'estrema volatilità dei prezzi richiedono una soluzione a livello globale in modo da garantire una maggiore stabilità per gli agricoltori e le forniture su larga scala di prodotti alimentari sicuri. Sostengo pertanto un sistema mondiale di notifica dello stato attuale delle scorte, per contrastare la speculazione selvaggia delle materie prime agricole.</p>
    </intervention>
    <intervention id="4-603-500" speaker_id="97022" name="Robert ROCHEFORT" is_mep="True" mode="written" nationality="France" birth_date="19-09-1955" p_group="Group of the Alliance of Liberals and Democrats for Europe" m_state="FR">
      <p sl="fr">Sebbene l’idea di introdurre un massimale per i pagamenti diretti in funzione delle dimensioni delle aziende agricole possa sembrare apprezzabile, sono certo che porterebbe all’attuazione di accordi tecnici da parte delle imprese che supererebbero il limite consentito per continuare a ricevere i sussidi europei. Sono però favorevole all’introduzione di altri strumenti per allocare maggiori fondi alle piccole aziende agricole, per esempio mediante l’introduzione di un sistema degressivo di pagamenti diretti sulla base delle dimensioni dell’azienda. Per questo ho votato a favore degli emendamenti 10 e 11 e del paragrafo 25. Sono lieto inoltre del fatto che, in questa relazione, il Parlamento inviti la Commissione a proporre il mantenimento dei diritti di impianto nel settore vinicolo oltre il 2015; è molto importante per i numerosi produttori di vino nel sud-ovest della Francia ed ho per questo votato a favore. Per quanto concerne il mercato del latte, il testo finale è molto equilibrato dal mio punto di vista. La relazione gode dunque del mio supporto.</p>
    </intervention>
    <intervention id="4-604-000" speaker_id="28409" name="Raül ROMEVA i RUEDA" is_mep="True" mode="written" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="fr">Favorevole. Come ha dichiarato l’onorevole Bové, con la votazione odierna il Parlamento accorda la fiducia al Commissario Cioloş; le sue proposte devono ora trovare attuazione nelle misure legislative che saranno proposte nel mese di ottobre 2011. Sarà difficile conciliare da un lato le misure per promuovere l’occupazione, il mantenimento delle attività in tutti i territori coinvolti, la tutela dell’ambiente e la prevenzione del cambiamento climatico, e dall’altro la tesi ormai logora su concorrenza, competitività e liberalismo. Il rischio di incontrare un ampio divario è reale. Dopo questo voto storico del Parlamento, l’Europa si impegna a voltare la pagina del produttivismo in agricoltura. Gli Stati membri devono ancora assumersi la responsabilità collettiva e la Commissione deve trasporre questo nuovo orientamento in legge. Dopo i fallimenti delle riforme del 1992, 1999 e del 2003, un’altra resa nei confronti delle lobby metterebbe fine alle speranze di milioni di agricoltori e di 500 milioni di cittadini europei.</p>
    </intervention>
    <intervention id="4-605-000" speaker_id="96819" name="Licia RONZULLI" is_mep="True" mode="written" nationality="Italy" birth_date="14-09-1975" birth_place="Milano" p_group="Group of the European People's Party (Christian Democrats)" m_state="IT">
      <p sl="it">Ho votato a favore di questa relazione perché condivido le posizioni del relatore rispetto ai punti focali della riforma della PAC per il periodo successivo ad aprile 2013.</p>
      <p sl="it">Innanzitutto, affinché la PAC possa contribuire al raggiungimento degli obiettivi di UE 2020, il bilancio agricolo dell'Unione per il prossimo periodo finanziario dovrebbe mantenere perlomeno lo stesso importo del bilancio agricolo per l'esercizio 2013. In particolare, è necessario semplificare la PAC, riducendo la burocrazia per gli enti amministrativi e per gli agricoltori e i costi di gestione della politica a livello degli Stati membri.</p>
      <p sl="it">Infine, per consentire all'Unione europea di mantenere il suo ruolo guida in questo settore, occorre rafforzare ulteriormente la qualità e la sicurezza alimentare, che sono la ragion d'essere dell'agricoltura a livello comunitario e mondiale.</p>
    </intervention>
    <intervention id="4-606-000" speaker_id="4345" name="Tokia SAÏFI" is_mep="True" mode="written" nationality="France" birth_date="11-07-1959" birth_place="Hautmont" p_group="Group of the European People's Party (Christian Democrats)" m_state="FR">
      <p sl="fr">La politica agricola comune è una delle politiche più antiche a livello comunitario e deve ora adeguarsi alle nuove necessità e aspettative, ma non deve scomparire. È una politica che ha dimostrato il suo valore e che sostengo con fermezza, così come molti colleghi e cittadini. La presente relazione, che ho sostenuto in plenaria, mostra chiaramente gli sviluppi del mondo agricolo e le conseguenti nuove sfide per il futuro: lo sviluppo demografico, l’invecchiamento della popolazione agricola e gli ostacoli che i giovani agricoltori incontrano nell’avviare la propria attività. Ci sono anche nuove problematiche, come la necessità di combattere la volatilità dei prezzi agricoli al fine di garantire una maggiore sicurezza alimentare o la necessità di prendere in considerazione la tutela ambientale. A fronte di tutte queste sfide, la soluzione va ricercata unicamente a livello europeo, proprio come proposto nella presente relazione: la PAC deve rimanere una politica puramente comunitaria, ma il suo funzionamento deve essere rivisto affinché diventi più equa ed efficace.</p>
    </intervention>
    <intervention id="4-607-000" speaker_id="4751" name="Bart STAES" is_mep="True" mode="written" nationality="Belgium" birth_date="07-08-1958" birth_place="Izegem" p_group="Group of the Greens/European Free Alliance" m_state="BE">
      <p sl="nl">La PAC del futuro deve garantire a tutti l’accesso ad alimenti sani e prodotti in loco. Mi batto per le aziende agricole a gestione familiare, per prezzi equi e stabili (sia per gli agricoltori, sia per i consumatori) e per il passaggio a un’agricoltura sostenibile e sociale che rispetti i limiti delle nostre risorse naturali. Chiedo che si ponga fine alla svendita della sovrapproduzione europea sui mercati del sud, perché questa pratica danneggia il mercato e i produttori di tale area; è impossibile competere con le esportazioni europee sottocosto. Dobbiamo ristrutturare l’allevamento e trasformarlo in una produzione rispettosa degli animali ed ecologica, che ponga fine alla nostra dipendenza dalle importazioni di soia per i mangimi. Ho dunque votato a favore di tutti gli emendamenti che limitano i finanziamenti basati sulla persona e sull’azienda, che garantiscono sussidi più verdi, che sostengono un’agricoltura con un basso impiego di risorse e che combattono la concentrazione del potere nelle mani delle imprese agroalimentari e di vendita al dettaglio. Ho votato altresì a favore degli emendamenti a sostegno delle piccole imprese a conduzione familiare e contro le pericolose importazioni di massa di soia in Europa. Ho votato dunque a favore della sovranità alimentare.</p>
    </intervention>
    <intervention id="4-607-500" speaker_id="96974" name="Nuno TEIXEIRA" is_mep="True" mode="written" nationality="Portugal" birth_date="13-01-1973" birth_place="Funchal" p_group="Group of the European People's Party (Christian Democrats)" m_state="PT">
      <p sl="pt">Il principale obiettivo della politica agricola comune (PAC), sancito nell’articolo 39 del trattato sul funzionamento dell’Unione europea, è “incrementare la produttività dell'agricoltura, sviluppando il progresso tecnico, assicurando lo sviluppo razionale della produzione agricola come pure un impiego migliore dei fattori di produzione, in particolare della manodopera”. Ho votato a favore di questa relazione perché credo che contenga misure volte a rafforzare e garantire la sostenibilità della PAC dopo il 2013, contribuendo altresì al raggiungimento degli obiettivi della strategia Europa 2020; prende inoltre in considerazione le chiare differenze tra i nuovi e i vecchi Stati membri. Credo sia fondamentale che la PAC sostenga la produzione di alimenti sicuri e sani, non solo per la popolazione in generale ma in particolare anche per l’industria alimentare. Dobbiamo introdurre disposizioni amministrative per ridurre la burocrazia per la presentazione delle domande da parte degli agricoltori, al fine di facilitare l’accesso ai fondi comunitari. Ho votato infine a favore dell’emendamento sul latte, poiché non concordo con la richiesta della Commissione europea di abolire il sistema delle quote latte, una misura che non farebbe altro che esasperare la posizione già precaria dei produttori nazionali.</p>
    </intervention>
    <intervention id="4-608-000" speaker_id="28584" name="Georgios TOUSSAS" is_mep="True" mode="written" nationality="Greece" birth_date="08-09-1954" birth_place="Kilada" p_group="Confederal Group of the European United Left - Nordic Green Left" m_state="GR">
      <p sl="el">Votando contro la relazione, il partito comunista greco ha votato contro la PAC in generale (sia attuale che “nuova”), che ha rovinato le piccole e medie imprese e promuove lo sviluppo agricolo sulla base del profitto delle industrie alimentari di monopolio. La relazione include la “nuova” PAC nell’antipopolare strategia Europa 2020, con l’obiettivo di rovinare le piccole e medie imprese agricole e di concentrare i terreni, la produzione, i sussidi e il commercio solo nelle mani delle aziende capitaliste. Per questo motivo chiede sostegno diretto per gli agricoltori attivi, escludendo i poveri agricoltori obbligati a lavorare fuori dal settore. Allo stesso tempo, i principi stabiliti per una PAC competitiva, sostenibile ed equa, insieme al disaccoppiamento della produzione dai pagamenti diretti, gioverà ai grandi proprietari terrieri. La precedente revisione della PAC ha fatto il grosso del lavoro, riducendo drasticamente negli ultimi due anni il reddito reale pro capite degli agricoltori e l’occupazione nel settore agricolo. La relazione tratta il cibo come merce, come una produzione agricola finalizzata al profitto, e proprio a questo approccio si devono i continui scandali criminali legati ai monopoli alimentari. Il documento non limita in alcun modo gli OGM, che presentano enormi rischi per la salute pubblica e l’ecosistema; l’unica via d’uscita da questa situazione è permettere ai lavoratori e alle classi sociali meno abbienti di godere del benessere che loro stessi producono.</p>
    </intervention>
    <intervention id="4-608-500" speaker_id="96773" name="Rafał TRZASKOWSKI" is_mep="True" mode="written" nationality="Poland" birth_date="17-01-1972" birth_place="Warszawa" p_group="Group of the European People's Party (Christian Democrats)" m_state="PL">
      <p sl="pl">I membri polacchi del Parlamento europeo hanno oggi votato contro la risoluzione sulla politica agricola comune dopo il 2013. Riteniamo che le proposte contenute nella risoluzione parlamentare siano volte a mantenere la situazione attuale e molte danneggiano la competitività dell’agricoltura polacca ed europea.</p>
    </intervention>
    <intervention id="4-609-000" speaker_id="97203" name="Ramon TREMOSA i BALCELLS" is_mep="True" mode="written" nationality="Spain" birth_date="30-06-1965" birth_place="Barcelona" p_group="Group of the Alliance of Liberals and Democrats for Europe" m_state="ES">
      <p sl="en">Ho votato a favore dell’emendamento 10, non perché voglia mantenere il sistema che permette alle grandi aziende agroalimentari di ricevere milioni di euro in finanziamenti pubblici, ma perché sono a favore del massimale per i pagamenti diretti. Il problema, il vero problema, è che le grandi aziende che ricevono queste enormi somme possono dividersi unicamente a fini contabili e non cambierebbe nulla. Il denaro pubblico finirebbe nelle stesse casse di adesso anziché aiutare i piccoli e medi produttori che hanno reale necessità di questi pagamenti.</p>
    </intervention>
    <intervention id="4-610-000" speaker_id="96698" name="Viktor USPASKICH" is_mep="True" mode="written" nationality="Lithuania" birth_date="24-07-1959" birth_place="Vilnius" m_state="LT">
      <p sl="lt">Gli agricoltori lituani lavorano duramente e contribuiscono in modo significativo alla nostra società. C’è un limite però ai risultati che possono raggiungere con infrastrutture locali e finanziamenti insufficienti. Se la PAC del futuro vuole ricevere l’approvazione dei contribuenti europei, deve garantire sicurezza alimentare e posti di lavoro; a questo scopo, il bilancio destinato all’agricoltura europea dovrebbe rimanere inalterato.</p>
      <p sl="lt">La Lituania non può permettersi di trascurare il settore agricolo; lo scorso anno le esportazioni lituane dei prodotti agricoli si sono attestate a 2,6 miliardi di euro e gli agricoltori rappresentano il 7,1 per cento dell’intera forza lavoro, contro una media europea del 4,8 per cento. La PAC deve aiutarci a sviluppare aziende agricole competitive e sostenibili e una vibrante economia rurale. Secondo le statistiche UE pubblicate lo scorso mese, il nostro paese sta ancora cercando di raggiungere gli altri Stati: in Lituania, infatti, il 51,5 per cento dei pagamenti PAC sarà destinato allo sviluppo rurale, mentre nell’Unione a 27 la media è del 23,3 per cento. Dobbiamo continuare a sostenere l’impegno dei nostri agricoltori per ammodernare le proprie aziende agricole.</p>
      <p sl="lt">Sostengo la richiesta del relatore di ripartire gli aiuti in modo equo tra gli Stati membri e le varie categorie di agricoltori. Attualmente, i nuovi Stati membri, come la Lituania, ricevono un’assistenza finanziaria minore rispetto ai vecchi Stati membri.</p>
    </intervention>
    <intervention id="4-611-000" speaker_id="23784" name="Janusz WOJCIECHOWSKI" is_mep="True" mode="written" nationality="Poland" birth_date="06-12-1954" birth_place="Rawa Mazowiecka" p_group="European Conservatives and Reformists Group" m_state="PL">
      <p sl="pl">Ho votato contro la relazione Dess. Nonostante presenti molte misure positive, non va a vantaggio dell’agricoltura in Europa, perché non sostiene l’idea di un allineamento totale dei pagamenti diretti, rafforza la discriminazione contro i nuovi Stati membri e mantiene in vita l’assurdo meccanismo per cui, nel settore agricolo, si aiutano maggiormente i paesi benestanti e meno quelli poveri. Per questi motivi non ho votato a favore della relazione.</p>
    </intervention>
    <intervention id="4-611-002" speaker_id="23894" name="Anna ZÁBORSKÁ" is_mep="True" mode="written" nationality="Slovakia" birth_date="07-06-1948" birth_place="Zürich" p_group="Group of the European People's Party (Christian Democrats)" m_state="SK">
      <p sl="it">La produzione alimentare riguarda la salute e la sicurezza della popolazione. È giusto e opportuno che l’Unione faccia il possibile per garantire che il cibo che arriva sui mercati europei sia di elevata qualità; a questo fine però, purtroppo si usano strumenti dubbi, come l’istituzione di un massimale di 300 000 euro per il sostegno di una singola azienda agricola. Se ci interessa la qualità, perché fare differenza tra grandi e piccoli produttori? Purtroppo, nessuna delle proposte presentate da me e dai miei onorevoli colleghi per rimuovere questa condizione assurda dal testo è stata approvata. Questo conferma ancora una volta che la politica agricola comune non ha a cuore una produzione efficiente.</p>
    </intervention>
  </section>
  <section id="creitem38" title="15. Correzioni e intenzioni di voto: vedasi processo verbale"/>
  <section id="creitem39" title="16. Dichiarazioni scritte inserite nel registro (articolo 123 del regolamento): vedasi processo verbale"/>
  <section id="creitem40" title="17. Trasmissione dei testi approvati nel corso della presente seduta: vedasi processo verbale"/>
  <section id="creitem41" title="18. Calendario delle prossime sedute: vedasi processo verbale"/>
  <section id="creitem42" title="19. Interruzione della sessione">
    <intervention id="4-617-000" speaker_id="96639" is_mep="True" mode="spoken" role="Presidente" name="Isabelle DURANT" nationality="Belgium" birth_date="04-09-1954" birth_place="Bruxelles" p_group="Group of the Greens/European Free Alliance" m_state="BE">
      <p sl="unknown">Dichiaro interrotta la sessione del Parlamento europeo.</p>
      <a text="(La seduta termina alle 14.30)"/>
    </intervention>
  </section>
</text>
