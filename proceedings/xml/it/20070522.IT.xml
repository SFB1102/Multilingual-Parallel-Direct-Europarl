<?xml version='1.0' encoding='utf-8'?>
<text id="20070522.IT" lang="it" date="2007-05-22" place="Strasburgo" edition="Edizione GU">
  <section id="creitem1" title="1. Apertura della seduta"/>
  <section id="creitem2" title="2. Calendario delle tornate: vedasi processo verbale"/>
  <section id="creitem3" title="3. Ordine del giorno: vedasi processo verbale">
    <intervention id="2-008" speaker_id="1973" name="Carlos CARNERO GONZÁLEZ" is_mep="True" mode="spoken" nationality="Spain" birth_date="24-11-1961" birth_place="Madrid" p_group="Socialist Group in the European Parliament" m_state="ES">
      <p sl="es">Signora Presidente, non intendo parlare per cinque minuti. Le chiedo soltanto, vista la sua generosità e conoscenza della regione alla quale farò riferimento, di permettermi di intervenire per un richiamo al Regolamento.</p>
      <p sl="es">Signora Presidente, mi chiedo se il Presidente di questa Istituzione potrebbe esprimere il suo sostegno, a meno che non lo abbia già fatto, all’appello formulato dal Segretario generale delle Nazioni Unite, Ban Ki-moon, perché cessino gli scontri in Libano che stanno causando ingenti perdite di vite umane.</p>
      <p sl="es">Credo che sia indispensabile e rifletterebbe i sentimenti di tutti i deputati di quest’Assemblea. So che questo pomeriggio si terrà una discussione sulla situazione in Palestina, però si dà il caso che anche in questo preciso momento in Libano stanno morendo civili innocenti.</p>
      <p sl="es">Questa è la mia richiesta.</p>
    </intervention>
    <intervention id="2-009" speaker_id="4453" is_mep="True" mode="spoken" role="Presidente" name="Luisa MORGANTINI" nationality="Italy" birth_date="05-11-1940" birth_place="Villadossola" p_group="Confederal Group of the European United Left - Nordic Green Left" m_state="IT">
      <p sl="unknown">La richiesta sarà trasmessa al Presidente che certamente la proporrà anche alla Conferenza dei Presidenti.</p>
    </intervention>
  </section>
  <section id="creitem4" title="4. Presentazione di documenti: vedasi processo verbale"/>
  <section id="creitem5" title="5. Discussioni su casi di violazione dei diritti umani, della democrazia e dello Stato di diritto (comunicazione delle proposte di risoluzione presentate): vedasi processo verbale"/>
  <section id="creitem6" title="6. Europa globale – aspetti esterni della competitività (discussione)">
    <intervention id="2-015" speaker_id="4453" is_mep="True" mode="spoken" role="Presidente" name="Luisa MORGANTINI" nationality="Italy" birth_date="05-11-1940" birth_place="Villadossola" p_group="Confederal Group of the European United Left - Nordic Green Left" m_state="IT">
      <p sl="unknown">L’ordine del giorno reca la relazione presentata dall’on. Daniel Caspary, a nome della commissione per il commercio internazionale, su “Europa globale – aspetti esterni della competitività” [2006/2292(INI) ] (A6-0149/2007)</p>
    </intervention>
    <intervention id="2-016" speaker_id="28219" name="Daniel CASPARY" is_mep="True" mode="spoken" role="relatore" nationality="Germany" birth_date="04-04-1976" birth_place="Karlsruhe" m_state="DE">
      <p sl="de">Signora Presidente, signor Commissario, onorevoli colleghi, l’Unione europea, essendo il più grande mercato unico del mondo, ha un peso particolare sullo scenario globale e per poter continuare ad avere successo a livello internazionale, dobbiamo creare al nostro interno le condizioni quadro corrette, ma al contempo dobbiamo anche elaborare una politica commerciale esterna confacente ai nostri interessi economici.</p>
      <p sl="de">Nella sua comunicazione “Europa globale: competere nel mondo” dell’ottobre 2006, la Commissione ha esposto le sue riflessioni su una strategia commerciale così strutturata. La relazione della commissione per il commercio internazionale non vuole essere una controproposta, bensì rettificare taluni punti fondamentali, poiché la Commissione e lei, signor Commissario, dovete fissare le priorità giuste anziché mirare a risultati a breve termine.</p>
      <p sl="de">L’apertura dei mercati dei nostri partner commerciali rappresenta un vantaggio per tutti. L’Unione europea è un ottimo esempio di mercati aperti e del successo che ne deriva. Gli strumenti migliori a tale scopo di cui attualmente disponiamo sono quelli offerti dall’Organizzazione mondiale del commercio, l’OMC. L’obiettivo della liberalizzazione commerciale multilaterale nell’ambito OMC deve consistere nel compiere sensibili passi avanti, nonostante tutte le difficoltà del ciclo di negoziati in corso. Per quanto le prospettive di una conclusione positiva non siano delle più rosee, l’Unione europea dovrebbe continuare ad adoperarsi al massimo per pervenire comunque a un risultato positivo, perché gli accordi di libero scambio bilaterali o regionali sono comunque opzioni di ripiego, per non dire soluzioni di emergenza, in quanto comportano molteplici svantaggi. Quando si concludono accordi di libero scambio, devono valere determinate condizioni: innanzi tutto, la scelta dell’accordo di libero scambio va limitata ai paesi o alle regioni economiche con le quali i nostri concorrenti stanno negoziando un accordo o lo hanno già concluso. Secondo, la portata di questi accordi di libero scambio dovrebbe trascendere nettamente le tematiche OMC. Inoltre l’Unione europea dovrebbe adoperarsi per ancorare in tali accordi di libero scambio standard concordati a livello plurilaterale su una base il più possibile ampia. Penso ad esempio alle norme di origine, che sono negoziate in modo diverso in ogni accordo di libero scambio e che sono difficilmente applicabili alle nostre piccole e medie imprese, che in numero sempre maggiore si avvalgono delle opportunità offerte dalla globalizzazione ed esportano i propri prodotti.</p>
      <p sl="de">Purtroppo, in passato, spesso si sono perseguiti in via prioritaria altri obiettivi politici a scapito della politica commerciale. Pertanto in futuro dovremo evitare di gravare la politica commerciale con questioni non pertinenti e al contempo dovremo fare attenzione affinché le regole esistenti concordate con i nostri partner commerciali siano effettivamente rispettate. Ciò vale in particolare per l’ambito della proprietà intellettuale, nel quale spesso il diritto vigente e gli impegni contrattuali assunti sono applicati soltanto in modo insoddisfacente o la cui applicazione è addirittura attivamente ostacolata. Gli strumenti di difesa commerciale dell’Unione europea, in particolare le norme antidumping , offrono una tutela contro le pratiche commerciali sleali.</p>
      <p sl="de">Desidero sottolineare che una larghissima maggioranza della commissione per il commercio internazionale è dell’avviso, al pari mio, che la revisione degli strumenti di difesa commerciale suggerita dalla Commissione in questo momento non sia necessaria. Non dobbiamo anticipare l’esito dei colloqui a livello OMC, per quanto attraversino un momento di difficoltà. Gli strumenti di difesa commerciale dell’Unione europea si sono dimostrati in larga misura validi. Non esiste attualmente la necessità di modificarli.</p>
      <p sl="de">A fronte dell’attuale riduzione delle tariffe, altre forme di barriere al commercio diventano sempre più rilevanti. Ad esempio, le misure antiterrorismo in tutti gli ambiti economici non devono trasformarsi in barriere non tariffarie al commercio del XXI secolo. In tale contesto anche la questione della regolamentazione svolge un ruolo importante, pertanto dobbiamo orientare maggiormente le nostre norme interne affinché siano compatibili con le norme dei nostri principali partner commerciali. Esprimo pertanto il mio deciso appoggio alla cooperazione con gli Stati Uniti e alle iniziative delle scorse settimane.</p>
      <p sl="de">Confido fermamente che le opportunità dei mercati globali per noi e soprattutto per gli altri attori – i paesi in via di sviluppo ma anche i paesi industrializzati – possano essere adeguatamente sfruttate, se saranno fissate le priorità corrette. Ciò avrà effetti positivi sull’Europa e sul resto del mondo e sono molto grato ai colleghi, al segretariato della commissione e ai funzionari dei gruppi per aver consentito nel corso delle ultime settimane di redigere una relazione che credo potrebbe ottenere un’ampia maggioranza parlamentare nella votazione finale. Grazie per la collaborazione e grazie anche alla Commissione per aver preso in considerazione i nostri suggerimenti.</p>
    </intervention>
    <intervention id="2-017" speaker_id="photo_generic" name="Peter Mandelson" is_mep="True" mode="spoken">
      <p sl="en">Membro della Commissione. – Signora Presidente, si tratta di una relazione molto importante. Vorrei richiamare il contesto in cui si colloca l’Europa globale. In Europa siamo di fronte a sfide enormi dovute al ritmo del cambiamento nell’economia globale. Ciò crea nuove opportunità, ma genera anche qualche insicurezza e qualche comprensibile inquietudine.</p>
      <p sl="en">Il nostro messaggio centrale è chiaro: rifiutare il protezionismo al nostro interno e promuovere attivamente l’apertura dei mercati esteri. Dobbiamo guardare oltre la riduzione delle tariffe e mirare alle barriere al commercio che si ergono al di là delle frontiere. E’ altresì necessario rafforzare il nostro impegno verso le principali economie della prossima generazione, in particolare, ma non esclusivamente in Asia, dove esiste un enorme potenziale di crescita, ma dove la prestazione europea non è solida come dovrebbe.</p>
      <p sl="en">La nostra priorità numero uno rimane l’OMC e l’Agenda di Doha per lo sviluppo (ADS) e in merito a ciò vorrei formulare qualche osservazione. La posta in gioco per l’economia globale e per il mondo in via di sviluppo è notevole e certamente nelle prossime settimane intendo esplorare tutte le soluzioni per rendere possibile un accordo.</p>
      <p sl="en">La settimana scorsa l’Unione europea ha ospitato per due giorni nei pressi di Bruxelles i negoziatori ministeriali di Brasile, India e Stati Uniti. La riunione è stata proficua e si è concentrata sui numeri e sui risultati. Il conseguimento di tali risultati sarà un compito niente affatto semplice. Ciò nonostante credo, tutto sommato, che sia possibile trovare un passaggio attraverso questo negoziato per concludere il Round di Doha quest’anno, come concordato a Dehli in aprile. Ciò implica la convergenza tra i G4 nel corso più o meno del prossimo mese. L’impegno politico in questo senso è altissimo ai massimi livelli politici.</p>
      <p sl="en">I divari tra noi sono ancora ampi sia nell’ambito dell’agricoltura, che tra l’agricoltura e l’industria e i servizi. Tuttavia questi divari possono essere colmati, se tutte le parti saranno d’accordo a combinare sufficiente ambizione con una sufficiente flessibilità. Insisterò sul principio fondamentale che dovranno intervenire tagli reali e riduzioni effettive da parte di tutti i principali attori in tutti i principali settori. L’accesso reale al mercato nell’agricoltura vale le riduzioni concrete delle sovvenzioni agricole e dei tagli concreti alle tariffe sui prodotti industriali.</p>
      <p sl="en">Il livello di ambizioni del pacchetto finale per l’agricoltura e le tariffe industriali è collegato indissolubilmente. L’Europa è pronta a fare molto – addirittura più di altri – ma non siamo disposti ad arrivare al limite della nostra ambizione se altri non fanno altrettanto. Ovviamente lo sforzo deve essere proporzionato tra paesi sviluppati e in via di sviluppo.</p>
      <p sl="en">E’ altresì vitale ricordare che il grosso dei guadagni economici del Doha Round non verrà dall’accesso al mercato agricolo, né dall’accesso al mercato non agricolo, bensì dagli impegni dei membri OMC ad aprire i propri mercati dei servizi, nonché dai tagli alla burocrazia e ai costi in termini di denaro e tempo che si ripercuotono sui flussi commerciali in tutto il mondo. I negoziati per la facilitazione dei servizi e del commercio seguono un calendario diverso rispetto ai negoziati sull’accesso al mercato, ma non devono patire di questo sfasamento.</p>
      <p sl="en">Tutti noi che facciamo parte dei principali negoziatori dobbiamo assumerci la nostra giusta parte di impegno e di responsabilità necessari per addivenire a un esito equilibrato di questo ciclo di negoziati. Tutti noi dobbiamo guardare avanti alle economie che vogliamo creare in futuro, anziché indietro per difendere le strutture del passato. Certo, bisogna consolidare i vantaggi ottenuti dalle aperture del mercato in passato, ma occorre anche apportare un contributo alla nuova apertura di mercato necessaria per promuovere la crescita del commercio in futuro. Questa è l’unica base sulla quale possono concludersi tali negoziati e abbiamo ancora soltanto un mese scarso.</p>
      <p sl="en">Tuttavia possiamo e dobbiamo costruire sulla piattaforma elaborata dall’OMC per generare nuove opportunità di crescita, aprendo ulteriormente i mercati al commercio e agli investimenti a livello bilaterale, non come alternativa bensì come complemento all’ADS.</p>
      <p sl="en">Ci attende un’agenda dagli obiettivi assai ambiziosi: i negoziati sull’accordo di libero scambio con la Corea, l’India e l’ASEAN, l’accelerazione della nostra iniziativa nei confronti della Cina e degli Stati Uniti, l’attuazione dei diritti di proprietà intellettuale e una rinnovata strategia di accesso al mercato, il seguito al Libro verde sugli strumenti di difesa del commercio e l’ulteriore lavoro sull’agenda per il commercio e lo sviluppo. Tutto questo sullo sfondo di un ciclo complesso di negoziati multilaterali sul commercio. In tale situazione è necessario muoversi con molta cautela. Ma i primi sei mesi della nostra strategia per un’Europa globale dimostrano che possiamo procedere in parallelo: abbiamo adottato iniziative concrete per dare seguito all’agenda per un’Europa globale e abbiamo riportato l’ADS in carreggiata.</p>
      <p sl="en">Desidero ringraziare il relatore, onorevole Caspary, per il suo eccellente lavoro. Mi compiaccio dell’approccio contenuto nella relazione su tali tematiche. Sono lieto che il Parlamento nutra tanto interesse per la relazione, come dimostrano i quasi 200 emendamenti presentati. Sono altrettanto soddisfatto che sia stata associata la commissione per gli affari economici e monetari, dato il collegamento con la strategia di Lisbona.</p>
      <p sl="en">Voglio assicurarvi che abbiamo coinvolto il Parlamento nello sviluppo dell’agenda per un’Europa globale e continueremo a farlo in futuro. Abbiamo riferito alla commissione per il commercio internazionale durante i lavori preparatori della nostra comunicazione generale che ho presentato alla commissione per il commercio internazionale dopo l’adozione da parte della Commissione europea. Tutte le iniziative che fanno capo all’agenda per un’Europa globale sono state discusse dai miei servizi, o da me personalmente: ad esempio la comunicazione sulla Cina, il Libro verde sugli strumenti di difesa del commercio, la comunicazione sull’accesso al mercato.</p>
      <p sl="en">Per i nuovi accordi di libero scambio abbiamo trasmesso alla commissione per il commercio internazionale le direttive negoziali – una novità assoluta – e i miei servizi hanno riferito recentemente alla commissione in merito all’avanzamento dei fascicoli. All’inizio di giugno aggiornerò la commissione per il commercio internazionale sui negoziati relativi agli accordi di libero scambio appena avviati.</p>
      <p sl="en">La Commissione esaminerà con attenzione le raccomandazioni e i suggerimenti riportati nella risoluzione del Parlamento. Tuttavia, in qualità di custode dei Trattati, la Commissione agirà nel rispetto del quadro in essere.</p>
      <p sl="en">Abbiamo bisogno della vostra costante e totale cooperazione e del vostro valido contributo sull’Europa globale per compiere le scelte corrette in quest’ambiziosa impresa. Sono molto lieto dei buoni sviluppi registrati oggi con la relazione Caspary.</p>
    </intervention>
    <intervention id="2-018" speaker_id="28159" name="Benoît HAMON" is_mep="True" mode="spoken" nationality="France" birth_date="26-06-1967" birth_place="St. Renan" p_group="Socialist Group in the European Parliament" m_state="FR">
      <p sl="fr">relatore per parere della commissione per gli affari economici e monetari. – Signora Presidente, vorrei congratularmi con il relatore, onorevole Caspary. Nel minuto a disposizione mi limiterò a riprendere gli elementi principali contenuti nella relazione della commissione per gli affari economici e monetari competente per le questioni di politica monetaria.</p>
      <p sl="fr">La commissione per gli affari economici e monetari si è interessata alla questione del tasso di cambio tra l’euro e le monete dei nostri principali partner e concorrenti per sottolineare che, evidentemente, i benefici attesi da una riduzione dei dazi doganali sulle esportazioni, o le quote di mercato che si potrebbero sperare rafforzando i controlli sulle barriere non tariffarie possono essere chiaramente vanificati da un’evoluzione sfavorevole del tasso di cambio. Ecco perché suggeriamo che la Commissione proponga nuovi strumenti di difesa commerciale che consentano ai produttori europei di difendersi da un deprezzamento eccessivo delle monete dei nostri concorrenti e invitiamo a guardare verso gli Stati Uniti, dove alcuni nostri omologhi del Senato americano hanno immaginato un sistema che colpirebbe le importazioni dei paesi che hanno una moneta artificialmente sottovalutata con un dazio doganale corrispondente. Senza arrivare a questi estremi, noi riteniamo che l’inerzia in questo ambito sia diventata incomprensibile.</p>
      <p sl="fr">L’altra questione, tra i numerosi contributi nella relazione della nostra commissione, che vorrei rapidamente sottolineare, riguarda l’ambiente. Sono dell’avviso che non sia equo che i produttori europei, che devono farsi carico di costi legati a metodi di produzione meno inquinanti, si ritrovino a competere con importazioni a basso costo da paesi che rifiutano di fare la propria parte in materia di lotta al riscaldamento globale. Per tale motivo la commissione per gli affari economici e monetari propone la creazione di una tassa sul carbonio.</p>
    </intervention>
    <intervention id="2-019" speaker_id="33569" name="Syed KAMALL" is_mep="True" mode="spoken" nationality="United Kingdom" birth_date="15-02-1967" birth_place="London" p_group="European Conservatives and Reformists Group" m_state="GB">
      <p sl="en">a nome del gruppo PPE-DE. – Signora Presidente, desidero congratularmi con il relatore, onorevole Caspary, sulla sua relazione di ampio respiro – fatto non sorprendente visto il titolo, l’Europa globale – e ne apprezzo il tono generale. Tuttavia, nutro alcune preoccupazioni su qualche potenziale contraddizione.</p>
      <p sl="en">Leggo che la relazione invita a escludere dai negoziati commerciali i servizi cosiddetti “pubblici”, tra cui i servizi audiovisivi. Porre l’accento sui servizi audiovisivi non è forse contrario allo spirito dell’agenda di Lisbona, che mira a rendere l’UE un’economia digitale di punta? Ad ogni buon conto, anche se escludessimo i servizi audiovisivi, intendiamo realmente ignorare i cittadini dei paesi più poveri che devono adattarsi a servizi scarsi o inesistenti nel settore della sanità, dell’istruzione, dell’acqua e dei trasporti, gestiti da monopoli di Stato inefficienti o da compagnie spesso collegate a politici corrotti o incapaci? Invito i colleghi ad ascoltare i cittadini e non i politici di questi paesi.</p>
      <p sl="en">Il paragrafo 80, inoltre, sostiene l’opinione che gli strumenti di difesa commerciale non debbano essere rivisti, ma io chiedo che la Commissione non soccomba più agli istinti protezionistici delle aziende non competitive. Ad esempio gli strumenti di difesa commerciale hanno reso le calzature più costose per le famiglie povere, soprattutto quelle con figli, e penalizzano le imprese europee che hanno colto l’opportunità offerta dalla globalizzazione e dalle catene di rifornimento globali, creando posti di lavoro ad alto valore nel settore della ricerca, del design e del marketing nell’UE, mentre gli impieghi a basso valore sono stati delocalizzati in Asia. In effetti, gli strumenti di difesa commerciale significano che la Commissione ascolta di più le imprese europee non competitive che i consumatori, i dettaglianti e i fornitori UE globali, e non credo che in fin dei conti riusciranno a salvaguardare neanche un posto di lavoro europeo nel settore manifatturiero.</p>
      <p sl="en">Tuttavia, non desidero soffermarmi soltanto sulle mie inquietudini. La relazione conferma a giusto titolo che i benefici della liberalizzazione compensano qualunque impatto distruttivo e che i paesi che aboliscono le tariffe e le barriere non tariffarie e aprono i propri mercati sono quelli che guadagnano di più. Inoltre la relazione pone in rilievo il problema che il nuovo Presidente francese si troverà a gestire, nel senso che il protezionismo crea disoccupazione. Per questi motivi raccomando la relazione.</p>
    </intervention>
    <intervention id="2-020" speaker_id="28308" name="Elisa FERREIRA" is_mep="True" mode="spoken" nationality="Portugal" birth_date="17-10-1955" birth_place="Porto" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">a nome del gruppo PSE. – Signora Presidente, signor Commissario, onorevoli colleghi, desidero a mia volta congratularmi con il relatore. L’Europa oggi ha bisogno di chiarire qual è la sua posizione nell’economia globalizzata.</p>
      <p sl="pt">Noi socialisti – e personalmente sono stata la relatrice ombra per il gruppo socialista al Parlamento europeo – siamo incondizionatamente a favore del multilateralismo nell’Organizzazione mondiale del commercio. Lo stallo relativo dei negoziati di Doha ha tuttavia indotto la Commissione e i nostri principali partner a cercare soluzioni temporanee tramite accordi commerciali bilaterali o regionali. Certamente non è questa la strategia ideale e sarà accettabile soltanto se gli accordi saranno compatibili con il successo dei negoziati di Doha e includeranno condizioni sociali e ambientali minime in linea con gli standard universalmente riconosciuti, quale il lavoro dignitoso.</p>
      <p sl="pt">Desidero tuttavia puntualizzare che la revisione unilaterale degli strumenti di difesa commerciale, come il relatore ha affermato, è assolutamente fuori luogo. Inoltre si deve desumere che i partner economicamente potenti, cioè coloro il cui potere negoziale è equivalente a quello dell’Unione europea, devono essere trattati diversamente dai paesi meno sviluppati o da quelli gravati da pesanti problemi di sviluppo.</p>
      <p sl="pt">In ordine ai primi, la Corea, il Brasile, il Messico, la Cina e l’Indonesia, è giunto il momento che l’UE esiga una misura di reciprocità negli ambiti dell’accesso al mercato, del rispetto della proprietà intellettuale, del rispetto delle regole commerciali, della politica d’investimento e della concorrenza. Sono i cittadini europei a chiederlo. Tuttavia tale reciprocità non può certo essere richiesta a paesi vulnerabili o con problemi di sviluppo. Al contrario, questa strategia conferirà all’UE responsabilità ulteriori nei confronti di tali paesi, infatti l’UE deve fare in modo che il commercio internazionale sia utilizzato per accelerarne la crescita.</p>
      <p sl="pt">Chiaramente non sarà semplice trovare un punto di equilibrio tra tali obiettivi. Spero che sia possibile, tuttavia, trovare uno spirito di compromesso e una sufficiente intesa tra i vari gruppi politici cosicché i cittadini europei che rappresentiamo in quest’Aula possano sentirsi più sicuri di fronte alle incognite della globalizzazione.</p>
    </intervention>
    <intervention id="2-021" speaker_id="28411" name="Ignasi GUARDANS CAMBÓ" is_mep="True" mode="spoken" nationality="Spain" birth_date="18-05-1964" birth_place="Barcelona" p_group="Group of the Alliance of Liberals and Democrats for Europe" m_state="ES">
      <p sl="es">a nome del gruppo ALDE. – Signora Presidente, quando parliamo di competitività dell’Europa globale, non parliamo di una questione teorica o accademica, bensì della creazione di ricchezza, di posti di lavoro, del benessere dei nostri cittadini, del ruolo dell’Europa nel mondo, delle sue responsabilità e di come le esercita rispetto ai suoi vicini, ai suoi partner commerciali e altrettanto a quelli che sono più deboli e possono soffrire le conseguenze di ciò che chiamiamo ormai globalizzazione.</p>
      <p sl="es">A nome del mio gruppo accolgo con favore la relazione Caspary alla quale, in sede di votazione, aggiungeremo una serie di emendamenti per migliorare o precisare alcune affermazioni, non con l’intento di stralciare alcunché, bensì di apportare idee a sostegno degli emendamenti presentati da altri gruppi.</p>
      <p sl="es">Il commercio e il libero mercato non sono un dogma, una verità religiosa da difendere a oltranza.</p>
      <p sl="es">E’ una realtà, una constatazione che solo il libero scambio, con regole chiare ed eque per tutti, può contribuire alla creazione di ricchezza, al benessere e allo sviluppo. Il protezionismo non è in grado di farlo e non vi sono prove della sua efficacia. Il libero scambio e l’apertura dei mercati a livello mondiale comportano indirettamente la creazione di maggiori libertà individuali per chi beneficia di tale libertà di commercio. Per questo difendiamo l’apertura dei mercati e la liberalizzazione, non come chi difende un dogma o una verità religiosa o un principio al quale si aderisce politicamente, bensì perché i suoi benefici sono del tutto lampanti.</p>
      <p sl="es">Quando l’Unione europea difende questo stesso principio, con la nuova strategia dell’Europa globale, difende l’apertura dei mercati a livello mondiale e deve altrettanto assolvere le proprie responsabilità. All’Unione europea incombono gravi responsabilità, quando ci rappresenta e quando ci difende.</p>
      <p sl="es">Per questo motivo, e in tal senso il mio gruppo si associa a quanto sostenuto dagli altri portavoce, non è il momento di rivedere gli strumenti di difesa commerciale, ma semmai di adattarli, senza sopprimerli o modificarli, perché l’Unione europea ha la responsabilità di non perdere di vista le restrizioni che continuano a esistere – restrizioni, in molti casi non tariffarie – che sono imposte progressivamente. Ne vorrei indicare una, della quale a suo tempo abbiamo discusso: la denigrazione commerciale dei prodotti europei in alcuni paesi.</p>
      <p sl="es">L’Unione europea è responsabile anche quando negozia per nostro conto, quando chiede l’accesso al mercato dei servizi, quando negozia nell’ambito degli appalti pubblici.</p>
      <p sl="es">E’ molto importante che la nostra politica commerciale non solo sia compatibile, ma si conformi perfettamente alla nostra politica di sviluppo – e non sto sostenendo che si faccia il contrario – però esiste il rischio che la politica commerciale non proceda di pari passo con i nostri obblighi in materia di sviluppo. Per questo presenteremo alcuni emendamenti alla relazione per chiarire tale aspetto.</p>
    </intervention>
    <intervention id="2-022" speaker_id="28358" name="Konrad SZYMAŃSKI" is_mep="True" mode="spoken" nationality="Poland" birth_date="06-12-1969" birth_place="Kalisz" p_group="European Conservatives and Reformists Group" m_state="PL">
      <p sl="pl">a nome del gruppo UEN. – Signora Presidente, signor Commissario, sostanzialmente la globalizzazione rappresenta un’opportunità per l’Europa. Desidero ringraziare il relatore per aver chiarito tale concetto nel suo testo. Vorrei anche metterlo in risalto in modo particolare nei confronti dei nostri colleghi della Sinistra, che sono i principali responsabili di aver associato il libero scambio alla disoccupazione e al disastro sociale.</p>
      <p sl="pl">Se vogliamo evitare le conseguenze negative del commercio globale e avere il sopravvento sulla concorrenza a livello globale, dobbiamo passare al vaglio il nostro sistema di attribuzione delle risorse. Attualmente l’eccesso di regolamentazione e di controllo del mercato comune all’interno dell’Unione europea produce effetti perturbatori su quest’ultimo. Stiamo lentamente facendoci scappare quest’opportunità nell’ambito dei servizi e del mercato del lavoro nell’Unione europea.</p>
      <p sl="pl">Ancora non sfruttiamo tutti i vantaggi competitivi che si potrebbero ottenere da un mercato comune euro-atlantico. Anziché diffondere allarme sui servizi e la manodopera a minor prezzo e sulla concorrenza fiscale, dovremmo ottenere benefici comuni dalla situazione. Dobbiamo competere in questa corsa e sforzarci al massimo per vincerla.</p>
    </intervention>
    <intervention id="2-023" speaker_id="4255" name="Pierre JONCKHEER" is_mep="True" mode="spoken" nationality="Belgium" birth_date="10-05-1951" birth_place="Namur" p_group="Group of the Greens/European Free Alliance" m_state="BE">
      <p sl="fr">a nome del gruppo Verts/ALE. – Signora Presidente, signor Commissario, nel novembre 2006, a prescindere dal loro colore politico, i governi hanno approvato gli orientamenti generali proposti dalla Commissione e questa ha avviato formalmente i negoziati, segnatamente con la Corea del Sud e i paesi ASEAN, sulla base dei mandati decisi dal Consiglio su proposta della Commissione.</p>
      <p sl="fr">Ricordiamo che in tali materie il Parlamento ha soltanto un potere di parola e deve contentarsi di una procedura di parere conforme a fine percorso. Lo stesso vale, mi permetto di aggiungere, per i parlamenti nazionali. I negoziati commerciali rimangono una prerogativa degli esecutivi nazionali e della Commissione, cosa che noi critichiamo da 25 anni.</p>
      <p sl="fr">Auspichiamo, infatti, che il Parlamento europeo in particolare sia associato alla definizione dei mandati negoziali tramite una procedura di codecisione e che in seguito tale procedura possa essere realmente attuata e, da questo punto di vista, non penso che le audizioni del Commissario Mandelson di fronte alla nostra commissione, per quanto interessanti, possano essere sufficienti.</p>
      <p sl="fr">Il mio secondo messaggio riguarda le norme. Dalla relazione Bruntland in poi chiediamo che le regole del commercio internazionale siano adattate alle principali esigenze di un nuovo modo di sviluppo proficuo per tutti i popoli del nostro piccolo pianeta.</p>
      <p sl="fr">E’ superfluo ricordare, signor Commissario, che l’impronta ecologica del nostro stile di vita attuale in Europa rappresenta tre volte le capacità della Terra. Dunque esso sarebbe insostenibile se venisse generalizzato, motivo per cui è urgente che le norme internazionali in materia di ambiente e condizioni sociali siano non soltanto incoraggiate, ma attuate in questi negoziati commerciali, il che, purtroppo, non è un parere condiviso né dalla Commissione né dalla maggioranza di questo Parlamento, accecati dagli interessi a breve termine.</p>
      <p sl="fr">Per questi, e per altri motivi ancora, e in modo particolare per l’impatto che i negoziati potrebbero avere sull’evoluzione futura della legislazione europea, il mio gruppo non voterà a favore della relazione.</p>
    </intervention>
    <intervention id="2-024" speaker_id="4303" name="Helmuth MARKOV" is_mep="True" mode="spoken" nationality="Germany" birth_date="05-06-1952" birth_place="Leipzig" p_group="Confederal Group of the European United Left - Nordic Green Left" m_state="DE">
      <p sl="de">a nome del gruppo GUE/NGL. – Signora Presidente, signor Commissario, la relazione del collega di commissione, onorevole Caspary, sostanzialmente è una ripetizione di quanto è espresso nella strategia della Commissione sull’Europa globale – una versione della strategia di Lisbona che riguarda la politica del commercio estero – che non posso condividere, al pari della strategia per l’accesso al mercato pubblicata ad aprile e della politica per i nuovi accordi di libero scambio che ad essa sono strettamente collegati. La strategia e la sua attuazione mirano prevalentemente a garantire alle imprese europee le possibilità di accesso al mercato nei paesi terzi. A priori non vi è nulla da eccepire.</p>
      <p sl="de">L’obiettivo perseguito abolendo, nella misura del possibile, tutte le barriere al commercio è subordinare non soltanto le tariffe ma anche le norme in materia di politica dei consumatori, politica ambientale, sociale e per lo sviluppo al principio della competitività, conformemente alla logica del libero scambio. Al contempo si propone di utilizzare in modo più coerente gli strumenti di difesa commerciale dell’Unione europea e di estendere la tutela della proprietà intellettuale, cioè dei brevetti. Poiché è evidente che in seno all’OMC non è possibile un accordo multilaterale su un trattamento preferenziale così unilaterale a vantaggio prevalentemente delle grandi imprese europee, la Commissione e il Consiglio manifestano sempre più apertamente il loro auspicio di vedere affermati gli interessi economici europei tramite accordi bilaterali e regionali che trascendono decisamente i temi la cui discussione è effettivamente prevista nel Doha Round , e includono, ad esempio, la deregolamentazione degli investimenti, gli appalti pubblici e la politica di concorrenza. Una simile politica, che non ha più nulla a che vedere con la creazione di un sistema di scambi multilaterale ed equo, non può ottenere l’appoggio del mio gruppo. Trattare alla stessa stregua i forti e i deboli non significa trattarli equamente, quando ciò di cui abbiamo bisogno è un accordo commerciale equo.</p>
      <p sl="de">Tuttavia vorrei porre in evidenza un punto importante e giusto nella relazione Caspary. E’ inaccettabile che quasi tutte le decisioni europee importanti a livello europeo siano adottate senza la codecisione del Parlamento. Oggi pomeriggio parleremo ancora degli accordi di partenariato economico. E’ vero, signor Commissario, che in sede di commissione si tiene uno scambio vivace con la Direzione generale Commercio e con lei, ma la nostra commissione non riceve le bozze dei testi. Fintanto che vigerà questa diplomazia segreta al di fuori del Parlamento europeo è fin troppo comprensibile che molti cittadini europei siano sempre più scettici di fronte all’operato dell’Unione europea.</p>
    </intervention>
    <intervention id="2-025" speaker_id="23286" name="Graham BOOTH" is_mep="True" mode="spoken" nationality="United Kingdom" birth_date="29-03-1940" birth_place="Paignton" p_group="Independence/Democracy Group" m_state="GB">
      <p sl="en">a nome del gruppo IND/DEM. – Signora Presidente, credo nel libero scambio. Esso ha giovato al mio paese ed è uno strumento importante per aiutare le nazioni più povere del mondo a sfuggire alla povertà. Tuttavia, gli accordi di partenariato economico fanno più male che bene alla causa del libero scambio, a causa dell’ipocrisia dell’Unione europea.</p>
      <p sl="en">Apparentemente l’apertura dei mercati alle importazioni da questi paesi è un fatto positivo, in quanto li aiuterà a spronare le loro economie, ma come sempre c’è un’altra faccia della medaglia. I paesi in via di sviluppo devono aprire i propri mercati alle merci dall’Europa, abolire i diritti tariffari sulle importazioni – secondo il calendario UE entro la fine dell’anno – o, in caso contrario, saranno aumentate le barriere commerciali europee e diminuirà il volume degli aiuti europei. Bisogna procedere per gradi. Come il relatore osserva, in molti paesi ACP non esistono ancora strutture per la riscossione delle entrate per sostituire le tariffe come fonte principale per finanziare il governo.</p>
      <p sl="en">Il nostro tentativo di forzare il passo credo stia nocendo e non giovando alla causa del libero scambio globale. Inoltre, chi pensiamo di essere per intimidire tali paesi tanto da fare in modo che aboliscano le tariffe? Dopo tutto, soltanto l’anno scorso la Commissione ha introdotto tariffe sulle calzature cinesi. Ma quello non era libero scambio, e ancor meno commercio equo. Ci è stato detto che i cinesi svendevano a noi i loro prodotti sovvenzionati. Perché, noi cosa facciamo con i prodotti agricoli in eccedenza sovvenzionati dalla PAC? Esattamente lo stesso: li vendiamo sottocosto ai paesi poveri e così gettiamo nella povertà i loro agricoltori.</p>
      <p sl="en">Il relatore sostiene che saranno conclusi accordi di partenariato economico tra l’UE e molti paesi ACP. Sarà anche vero, ma soltanto perché l’UE ha il coltello dalla parte del manico. Si chiamerà anche “partenariato”, ma è assolutamente iniquo. Conviene alle grandi imprese, ma non ai paesi in via di sviluppo. Le norme in materia di sanità e ambiente in Europa sono così elevate che il potenziale di esportazione dei prodotti agricoli di molti paesi ACP sarà estremamente limitato.</p>
      <p sl="en">Inoltre la valutazione d’impatto della stessa Commissione suggerisce che la firma di questi accordi potrebbe accelerare il collasso del settore manifatturiero nell’Africa occidentale. In qualità di cittadino di un paese che storicamente ha sposato e promosso il vero libero scambio, non voglio esserne complice. Ciò non fa che rafforzare la mia determinazione a chiedere che il mio paese negozi i propri accordi commerciali ed esca da questa Unione europea allucinante, che nonostante tutti i pii discorsi sulla lotta alla povertà e il sostegno allo sviluppo, di fatto, è direttamente responsabile di aver causato la povertà su scala massiccia in tutti i paesi in via di sviluppo del mondo.</p>
    </intervention>
    <intervention id="2-026" speaker_id="33976" name="Dumitru Gheorghe Mircea COȘEA" is_mep="True" mode="spoken" nationality="Romania" birth_date="09-06-1942" birth_place="Ploieşti" p_group="Group of the Alliance of Liberals and Democrats for Europe" m_state="RO">
      <p sl="it">în numele grupului ITS. – Îl felicit pe raportor pentru munca excelentă pe care a depus-o, dar subliniez şi susţin în acelaşi timp remarca pe care raportorul o face în legătură cu faptul că este regretabilă situaţia în care cetăţenii Uniunii Europene stabilesc o paralelă între, pe de o parte, mondializare, iar, pe de altă parte, scăderea producţiei europene şi pierderea de locuri de muncă. În acest context se înscrie şi reacţia negativă pe care cetăţenii europeni o au faţă de procesul delocalizării unor întreprinderi productive spre noile state membre în scopul utilizării unei forţe de muncă mai ieftine. Am remarcat o astfel de reacţie negativă şi în timpul campaniei electorale prezidenţiale din Franţa, şi m-a deranjat faptul că România este prezentată ca o ţară care ar atrage aceste delocalizări, prejudiciind situaţia locurilor de muncă în alte ţări membre ale Uniunii. Se vorbeşte chiar de o politică de dumping social pe care ar practica-o România. Constat, cu regret, lipsa de informaţii pe care o au cetăţenii europeni şi insist pe nevoia unei informări nu numai ample, dar şi mai corecte.</p>
      <p sl="it">În acest sens ar trebui ştiut că România, prin strategia sa de postaderare, nu încurajează delocalizarea, deoarece, în multe cazuri, prin aceasta se produc dezechilibre majore din punctul de vedere al protecţiei mediului, se dezvoltă ramuri industriale energofage şi utilizatoare de muncă slab calificată. Interesul actual al României este dezvoltarea unor ramuri industriale moderne, care să ridice gradul de competitivitate al economiei, şi nu aglomerarea pe teritoriul ţării a unui amalgam de întreprinderi, deplasate tehnic şi tehnologic. Iată de ce consider că delocalizarea este un proces care nu avantajează pe nimeni în interiorul Uniunii şi apare ca fiind extrem de necesară adoptarea unei strategii care să permită ca într-adevăr mondializarea să contribuie la respectarea interesului, nu numai al Uniunii, dar şi al diferitelor ţări membre în parte.</p>
    </intervention>
    <intervention id="2-027" speaker_id="4516" name="Roger HELMER" is_mep="True" mode="spoken" nationality="United Kingdom" birth_date="25-01-1944" birth_place="London" p_group="Europe of Freedom and Direct Democracy Group" m_state="GB">
      <p sl="en">Signora Presidente, la relazione contiene alcuni spunti positivi – l’importanza delle relazioni transatlantiche, la progressiva riduzione delle tariffe per il commercio transatlantico, l’importanza della liberalizzazione del commercio e il fatto che il protezionismo porta alla disoccupazione –, tuttavia è praticamente schizofrenica sui dazi doganali. Da un lato, raccomanda quello che definisce “il successo dell’Unione doganale dell’UE”, nonostante il declino economico di lungo termine dell’Europa rispetto all’Asia e agli Stati Uniti, e, dall’altro, chiede una progressiva riduzione delle tariffe.</p>
      <p sl="en">Dobbiamo deciderci. Le barriere commerciali o sono una buona cosa o non lo sono, non possono essere tutte e due allo stesso tempo. Il fatto è che le unioni doganali sono un concetto bismarckiano del XIX secolo e non hanno una collocazione nel XXI secolo. E’ giunto il momento di abbandonare la nostra tariffa esterna comune e di creare un’area di libero scambio europea.</p>
      <p sl="en">La relazione raccomanda inoltre il modello sociale europeo e la nuova agenda di Lisbona, tuttavia tutti sappiamo che l’agenda di Lisbona è lettera morta. Ne parliamo, ma non riusciamo a realizzarla, mentre la competitività UE continua a scivolare sotto il livello nei nostri concorrenti. Ricordo ancora il nostro Primo Ministro, Tony Blair, che in questa stessa Aula aveva chiesto quale modello sociale lascia che 20 milioni di persone siano disoccupate in Europa. Risposta: il modello sociale europeo. Ricordo anche una missione a Singapore quando il nostro collega, l’onorevole Corbett, domandò al Primo Ministro in carica all’epoca, Goh Chok Tong, come mai, in un paese prospero come Singapore, il livello delle prestazioni sociali e dell’indennità di disoccupazione fosse così basso. Il Ministro rispose che si erano accorti che quando pagavano la gente per essere disoccupata il numero dei disoccupati era molto elevato, e quindi preferivano non avere un’indennità. E’ una saggezza orientale che faremmo bene a tenere presente.</p>
      <p sl="en">C’è un solo modo per avere un’Europa competitiva: il “falò delle regole” di Konrad Adenauer. E’ necessario ridurre in maggior misura le tasse e i costi sociali e del lavoro. Allora, forse, potremo iniziare a competere nel mondo.</p>
    </intervention>
    <intervention id="2-028" speaker_id="28572" name="Georgios PAPASTAMKOS" is_mep="True" mode="spoken" nationality="Greece" birth_date="05-03-1955" birth_place="Platanorrevma Kozanis" p_group="Group of the European People's Party (Christian Democrats)" m_state="GR">
      <p sl="el">Signora Presidente, l’accesso per gli esportatori e le imprese ai mercati di numerosi partner commerciali importanti dell’Unione non è sempre semplice. L’ostacolo è rappresentato dalle tariffe elevate e dalle barriere commerciali, dalle pratiche non trasparenti e sleali, dalle barriere amministrative e fiscali e, in senso generale, dall’applicazione incompleta del principio del trattamento nazionale.</p>
      <p sl="el">Desidero porre in evidenza, come ha fatto lo stesso relatore, onorevole Caspary, l’inefficacia della protezione dei diritti di proprietà intellettuale e industriale a livello globale.</p>
      <p sl="el">Un altro parametro che condiziona la competitività ridotta dei prodotti e dei servizi europei è l’obbligo di ottemperare a norme più severe per i prodotti, la salute pubblica, le norme ambientali e relative alla sicurezza dei lavoratori e la legislazione sanitaria e relativa alla sicurezza.</p>
      <p sl="el">Non sono favorevole a un indebolimento del quadro normativo europeo: sono a favore di perseguire la reciprocità con i nostri partner commerciali.</p>
      <p sl="el">Inoltre, a livello bilaterale e multilaterale, è necessario garantire che si impedisca non soltanto il dumping economico, come avviene oggi, bensì il dumping sociale ed ecologico.</p>
      <p sl="el">In questo caso particolare, l’Unione europea, a giusto titolo, si sta impegnando per ottenere nel contesto degli attuali negoziati OMC l’abolizione del dazio d’importazione sui cosiddetti “prodotti verdi”. Tuttavia è necessario vagliare contemporaneamente le possibilità di assoggettare le importazioni provenienti da paesi non vincolati al Protocollo di Kyoto ad una “tassa verde”, così da controbilanciare lo svantaggio competitivo delle imprese europee e prevenirne il trasferimento verso regioni in cui si applicano regolamentazioni ambientali più flessibili.</p>
      <p sl="el">L’equilibrio del sistema commerciale globale dipende dalla convergenza dei sistemi, dalla trasparenza istituzionale e dalla convergenza delle norme sociali e ambientali.</p>
    </intervention>
    <intervention id="2-029" speaker_id="1898" name="Erika MANN" is_mep="True" mode="spoken" nationality="Germany" birth_date="02-11-1950" birth_place="Leipzig" p_group="Socialist Group in the European Parliament" m_state="DE">
      <p sl="de">Signora Presidente, vorrei intervenire su alcuni punti nella relazione del collega Caspary e sulla proposta della Commissione che sono importanti per il mio gruppo.</p>
      <p sl="de">Desidero ringraziare espressamente il Commissario per avere avuto il coraggio di affrontare questi temi e per aver proposto un cambiamento nella strategia dell’Unione europea. Si tratta di un processo che il Parlamento aveva già invocato nel 2002, e io stessa a suo tempo avevo proposto che nell’ambito degli accordi volgessimo di più il nostro sguardo verso l’Asia. In tal senso un ringraziamento sentito da parte mia.</p>
      <p sl="de">Il problema, tuttavia, consiste nel fatto che dal 2002 l’economia globale ha conosciuto cambiamenti fondamentali. Accanto alla Cina sono scesi in campo altri attori e i paesi proposti, come la Corea e alcuni Stati dell’ASEAN, ma anche l’India, non sono più paesi in via di sviluppo nel senso tradizionale dell’espressione, sono già diventati paesi emergenti e sono diventati estremamente competitivi. Tuttavia, proprio in alcuni di questi paesi prevale una forte povertà e ciò pone l’Unione europea di fronte a una serie di sfide. Ciò significa che dovremo seguire una strategia commerciale intelligente, che promuove il commercio equo con questi paesi.</p>
      <p sl="de">Dovremo trovare un equilibrio, perseguendo, da un lato, l’apertura dei mercati insieme a questi paesi su una base ad hoc e, dall’altro, naturalmente insistendo anche sull’adozione di standard , ad esempio nel settore dell’ambiente e della sicurezza sul posto di lavoro, ma chiaramente anche nell’ambito della proprietà intellettuale. Sarà difficile raggiungere un simile equilibrio.</p>
      <p sl="de">Signor Commissario, lei ha affermato di aver già concesso al Parlamento ulteriori diritti, avendogli presentato la decisione sul mandato negoziale. In effetti, è così e desidero ringraziarla per questo. Tuttavia vorrei pregarla di continuare a sostenerci, quando chiederemo al Consiglio di ottenere in futuro anche il diritto a esprimere un parere conforme, che contribuirà in modo determinante a sviluppare una politica commerciale intelligente.</p>
      <p sl="de">Desidero ringraziare sinceramente il collega Caspary e la collega Ferriera, relatrice ombra, per la relazione e per la disponibilità a cooperare con noi.</p>
    </intervention>
    <intervention id="2-030" speaker_id="36396" name="Gianluca SUSTA" is_mep="True" mode="spoken" nationality="Italy" birth_date="10-04-1956" birth_place="Biella" p_group="Group of the Progressive Alliance of Socialists and Democrats in the European Parliament - Vice" m_state="IT">
      <p sl="it">Signora Presidente, onorevoli colleghi, l’impegno continuo dell’Europa per favorire una sempre maggiore apertura dei mercati non deve impedire all’Europa stessa di affermare i propri interessi nel mondo globale. La strategia di Lisbona rappresenta un obiettivo ambizioso e condivisibile e consente di raccogliere la sfida che i concorrenti dell’Unione europea ci hanno lanciato.</p>
      <p sl="it">Occorre però tenere conto che spesso la grande partita del commercio e dello sviluppo non si gioca con regole uguali e questa mancanza di reciprocità, seppur giustificata dal ritardo con cui molti paesi giungono all’appuntamento con lo sviluppo, penalizza i nostri sistemi produttivi, con conseguenze sociali gravi. Mantenendo ferma la nostra vocazione al multilateralismo, dobbiamo perseguire, se necessario, anche accordi bilaterali. La nostra politica è apertura del mercato, progressivo abbattimento delle dogane, e creazione di condizioni competitive uniformi. In questo quadro le politiche di innovazione, di apertura dei mercati, di sostegno alla riconversione dei settori produttivi maturi e non più concorrenziali devono essere un tutt’uno con gli strumenti per la tutela della proprietà intellettuale e, più in generale, con la protezione commerciale, come indica il Libro Verde e come la relazione dell’on. Caspary puntualmente riprende.</p>
    </intervention>
    <intervention id="2-031" speaker_id="22861" name="Seán Ó NEACHTAIN" is_mep="True" mode="spoken" nationality="Ireland" birth_date="22-05-1947" birth_place="Galway" p_group="Union for Europe of the Nations Group" m_state="IE">
      <p sl="it">A Uachtaráin, ba mhaith liom a dheimhniú ar an gcéad dul síos nach n-aontaíonn mise beag ná mór leis an gcur chuige oibre atá ag Peter Mandelson, Coimisinéir Trádála an AE, maidir le comhráití DOHA ar thrádáil Domhanda.</p>
      <p sl="it">Dealraíonn sé domsa go bhfuil an tUasal Mandelson ag iarraidh margadh trádála ilshleasach a bhaint amach, is cuma cé a ghortófar sa phroiseas. Tá an iomarca géillte ag an Aontas Eorpach cheana féin sna cainteanna seo. Tá ciorraithe móra déanta ag an AE ar an tacaíocht a thugtar d'fheirmeoirí na hÉireann agus na hEorpa, agus táimid fós ag feitheamh go gcuirfeadh Meiriceá agus Grúpa Cairns na leasaithe a gheall siad féin i gcrích.</p>
      <p sl="it">Ba chóir go mbeadh Rialtais na mBallstát uilig an-soiléir agus an-chúramach maidir leis an gcineál margaíochta ar mian leo a dhéanfadh an Coimisinéir Mandelson ar a son. Níor chóir dúinn ár bhfoinse beatha a bheith chomh fada ó bhaile le Meiriceá Theas. Ba chóir dúinn é a chothú anseo ag baile agus bá chóir dúinn é a dhéanamh ar na bunphrionsabail ar bunaíodh an tAontas Eorpach orthu, agus bá chóir go dtuigfeadh an tUasal Mandelson é sin. Is Sasanach é, agus ba chóir go mbeadh ciall ceannaithe ag Sasana sa phróiséis seo anois.</p>
    </intervention>
    <intervention id="2-032" speaker_id="28215" name="Jacky HÉNIN" is_mep="True" mode="spoken" nationality="France" birth_date="12-11-1960" birth_place="Douai" p_group="Confederal Group of the European United Left - Nordic Green Left" m_state="FR">
      <p sl="fr">Signora Presidente, onorevoli colleghi, osiamo far crollare un mito: il libero scambio non riduce più la povertà e non favorisce più lo sviluppo. Gli ultimi studi pubblicati dalla Banca mondiale hanno stimato che il guadagno è quasi nullo e questo guadagno minimo, comunque, in larga parte è andato alla Cina.</p>
      <p sl="fr">Se teniamo conto della scomparsa dei dazi doganali, il bilancio è particolarmente negativo per i paesi in via di sviluppo. La globalizzazione capitalista non organizza la concorrenza tra le grandi multinazionali, le protegge. Al contrario, instaura una concorrenza feroce tra i sistemi sociali e fiscali che sono stati democraticamente scelti dai cittadini di ogni nazione. Una delle conseguenze del libero scambio, inoltre, è il trasferimento massiccio della pressione fiscale dalle imprese sulle famiglie. Per questo motivo le frasi altisonanti nella risoluzione sulla preservazione del modello sociale europeo altro non sono che formule teatrali destinate a causare lacrime e sangue. Per uscirne bisogna sostituire al principio del commercio libero quello del commercio equo.</p>
      <p sl="fr">Il crollo del dollaro e dello yen mettono in ginocchio l’occupazione industriale nella zona euro. E la relazione esorta la Commissione … a esortare! Tartufo non avrebbe potuto fare meglio! Neanche una parola sulla volontà scellerata di snaturare la regolamentazione antidumping con il pretesto che essa nuoce a determinati interessi finanziari, cioè a quelli europei. Poiché noi siamo al servizio dei cittadini europei, e non delle società che fanno investimenti finanziari speculativi, scegliamo la cooperazione piuttosto che la competitività, optiamo per un protezionismo razionale basato su dazi doganali sociali e ambientali, fissiamo un controllo sui cambi e sulla circolazione dei capitali!</p>
      <p sl="fr">Sono persuasa, signora Presidente, onorevoli colleghi, che se perseveriamo nella fuga in avanti verso il libero scambio, l’Unione andrà a sbattere dritto contro il muro, coi piedi per terra e cantando a squarciagola.</p>
    </intervention>
    <intervention id="2-033" speaker_id="4507" name="Bas BELDER" is_mep="True" mode="spoken" nationality="Netherlands" birth_date="25-10-1946" birth_place="Ridderkerk" p_group="European Conservatives and Reformists Group" m_state="NL">
      <p sl="nl">Signora Presidente, innanzi tutto desidero congratularmi con il relatore per il suo testo equilibrato che potrà contare sul mio sostegno domani in sede di votazione.</p>
      <p sl="nl">In qualità di relatore sulle relazioni UE-Cina, mi hanno interessato particolarmente i paragrafi dedicati alle relazioni commerciali con la Repubblica popolare, ma mi ha sorpreso la formulazione del paragrafo 44, perché di sicuro non considero la Cina l’esempio più illuminante di un paese che abbia prodotto un impatto positivo sulla liberalizzazione del commercio e partecipato attivamente ai mercati globali e competitivi. Anzi, a giudicare dal lungo elenco di lagnanze e distinguo che seguono, direi che il relatore condivide la mia opinione a tale riguardo.</p>
      <p sl="nl">A prescindere dai problemi in ambito sociale e ambientale e dalle nostre preoccupazioni circa la tutela della proprietà intellettuale europea, desidero anche citare espressamente l’accesso inadeguato delle imprese europee al mercato cinese e le pratiche di dumping in Cina, tanto dannose per l’industria europea. Dopo tutto, i cinesi stanno proteggendo il proprio mercato dalla concorrenza straniera, mentre offrono ai propri produttori una preferenza indebita.</p>
      <p sl="nl">L’economia aperta in un mondo globalizzato è spesso confusa – a torto – con un’economia senza barriere. Fortunatamente il relatore non ha scelto questo approccio. Al paragrafo 17 della relazione l’onorevole Caspary giustamente fa riferimento ai danni subiti dall’economia europea a causa dei paesi che violano le regole commerciali. Per reazione l’Unione europea dovrebbe difendersi da queste pratiche commerciali sleali.</p>
      <p sl="nl">Pertanto esorto la Commissione a indicare chiaramente, nel contesto dell’OMC e al di fuori di esso, che l’Unione non tollera i comportamenti scorretti. Ciò significa, tuttavia, che l’UE deve essere pronta a imporre sanzioni tramite adeguati strumenti di difesa commerciale, non come riflesso protezionistico automatico, ma partendo dalla considerazione che in alcuni casi soltanto le sanzioni contribuiranno a garantire condizioni di equità per le industrie UE.</p>
    </intervention>
    <intervention id="2-034" speaker_id="1023" name="Jean-Marie LE PEN" is_mep="True" mode="spoken" nationality="France" birth_date="20-06-1928" birth_place="La Trinité-sur-Mer " p_group="Non" m_state="FR">
      <p sl="fr">Signora Presidente, la relazione del collega del gruppo del Partito popolare europeo (Democratici cristiani) e Democratici europei, onorevole Caspary, espone in modo quasi caricaturale i benefici della mondializzazione e della politica commerciale dell’Unione europea.</p>
      <p sl="fr">Infatti, il relatore riscontra soltanto vantaggi: l’apertura dei mercati, in particolare degli appalti pubblici, la competitività rafforzata, i benefici della concorrenza, e il libero scambio planetario, con un piccolo distinguo per i diritti di proprietà intellettuale.</p>
      <p sl="fr">Al contrario, il protezionismo è condannato senz’appello e i diritti doganali sono messi alla gogna come oltraggi insopportabili al dio commercio. Di fronte agli ultraliberisti onnipotenti del Parlamento europeo e della Commissione europea sarà interessante vedere cosa farà il governo Sarkozy per difendere le nostre aziende, in particolare le piccole e medie imprese, la nostra agricoltura e i nostri servizi pubblici.</p>
      <p sl="fr">Poiché l’Europa è già l’insieme economico del mondo più aperto, è paradossale volersi spingere oltre, a meno che non si vogliano sacrificare deliberatamente e definitivamente la nostra agricoltura e la nostra industria. Eppure, questo è ciò che l’Europa di Bruxelles attua in nome della concorrenza, del dogma liberista o per soddisfare i nostri alleati americani. In simili condizioni, in mancanza di una difesa commerciale degna di tale nome, di strumenti di protezione efficaci, di funzionari europei indipendenti dalle lobby anglosassoni, cosa può fare l’Europa per impedire le delocalizzazioni delle imprese e la fuga dei lavoratori specializzati e dei capitali? Appoggiarsi alle nazioni millenarie e non al miraggio ultra-europeista difeso dall’onorevole Caspary, garanzia di gravi disillusioni per i cittadini europei.</p>
    </intervention>
    <intervention id="2-035" speaker_id="28427" name="Alessandro BATTILOCCHIO" is_mep="True" mode="spoken" nationality="Italy" birth_date="03-05-1977" birth_place="Roma" p_group="Non" m_state="IT">
      <p sl="it">Signora Presidente, onorevoli colleghi, in seno all’OMC l’Europa da sempre, spesso da sola e a scapito dei propri interessi economici immediati, ha difeso il rigore delle norme del sistema ed applicato un attento controllo sulle eventuali pratiche che possono provocare distorsioni sul mercato interno ed internazionale. Affinché queste norme abbiano un senso è necessario che l’UE insista con fermezza che esse vanno applicate anche dagli altri membri, in particolare dai concorrenti diretti.</p>
      <p sl="it">E’ importante inoltre che tali norme siano adeguate periodicamente all’evoluzione costante delle pratiche commerciali e del sistema produttivo, come nei recenti casi di delocalizzazione, per salvaguardare contemporaneamente la qualità e la quantità del lavoro nell’Unione, così come il rispetto delle norme sociali ed ambientali nei paesi extraeuropei. In questo senso vanno incoraggiate ed accelerate le procedure in corso per la creazione del marchio di qualità europeo e per la difesa della proprietà intellettuale, affinché la competitività delle nostre imprese, soprattutto quelle più piccole, e la qualità della nostra produzione vengano salvaguardate al di fuori e all’interno delle nostre frontiere.</p>
      <p sl="it">In qualità di membro della commissione sviluppo mi sento in obbligo di ricordare come siano comunque necessarie flessibilità e gradualità per quei paesi in via di sviluppo impegnati a garantire, prima di un’apertura totale al mercato, le necessità di base delle proprie popolazioni: un accesso equo all’acqua potabile, all’educazione, a sistemi sanitari efficienti, per esempio, presupposti imprescindibili per un successivo sviluppo economico sostenibile.</p>
    </intervention>
    <intervention id="2-036" speaker_id="28126" name="Christofer FJELLNER" is_mep="True" mode="spoken" nationality="Sweden" birth_date="13-12-1976" birth_place="Västerås" p_group="Group of the European People's Party (Christian Democrats)" m_state="SE">
      <p sl="sv">Innanzi tutto, desidero ringraziare l’onorevole Caspary. Devo dire che si tratta di una delle relazioni migliori sulla politica commerciale che abbia mai visto in Parlamento, che afferma a chiare lettere che il libero scambio promuove la prosperità e che il protezionismo incoraggia la povertà. E’ un passo positivo in avanti aver potuto presentare un’affermazione come questa in modo unitario al Parlamento europeo. E’ altrettanto costruttiva l’iniziativa della Commissione per un’Europa globale in ordine alla dimensione esterna della competitività. La politica commerciale ovviamente sarebbe dovuta rientrare fin dal principio nell’agenda di Lisbona: parlare di competitività europea senza parlare del nostro commercio con il resto del mondo sarebbe un discorso vuoto.</p>
      <p sl="sv">Approfittando della sua presenza, Commissario Mandelson, desidero rivolgerle ancora due osservazioni.</p>
      <p sl="sv">Primo, ho notato che la Commissione spesso parla di competitività, ma quasi esclusivamente nel senso di quanto sia importante rafforzare l’accesso al mercato e ridurre i dazi doganali negli altri paesi. Tuttavia, è altrettanto importante aumentare l’accesso e le opportunità degli altri paesi da noi e ridurre i nostri dazi. Ciò offrirebbe ai consumatori e alle imprese europee non soltanto prodotti meno cari, ma compenserebbe per la maggiore concorrenza e dunque aumenterebbe la nostra competitività rispetto al resto del mondo. Il fatto che noi riduciamo i nostri dazi è importante tanto quanto che li riducano gli altri.</p>
      <p sl="sv">L’altra questione che desidero sollevare è la necessità di riformare gli strumenti di difesa commerciale. Sull’argomento non mi trovo d’accordo con la relazione in esame. Capisco che la Commissione sia stata soggetta a fortissime pressioni dopo la presentazione dell’iniziativa. Purtroppo, queste pressioni sembrano aver intaccato il livello di ambizione della Commissione. La retorica si è ridotta dal parlare di riforma a parlare di revisione, ma mi aspetto che la Commissione presenti una riforma degli strumenti di difesa commerciale degna di tale nome. L’idea che l’UE ci difenda dal commercio, è tanto stupida quanto sembra.</p>
      <p sl="sv">Vorrei poi menzionare uno dei miei esempi preferiti di barriere commerciali assurde, cioè i dazi UE sulle lampadine a basso consumo in quanto, mentre ci preoccupiamo dell’effetto serra e ipotizziamo di bandire le lampadine ordinarie, ci difendiamo dalle importazioni di lampadine a basso consumo tramite l’aumento dei dazi.</p>
      <p sl="sv">Commissario Mandelson, invece dobbiamo portare avanti senza indugio una riforma radicale degli strumenti di difesa commerciale.</p>
    </intervention>
    <intervention id="2-037" speaker_id="4318" name="Harlem DÉSIR" is_mep="True" mode="spoken" nationality="France" birth_date="25-11-1959" birth_place="Paris" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">Signora Presidente, signor Commissario, onorevoli colleghi, vorrei limitarmi a quattro osservazioni.</p>
      <p sl="fr">Innanzi tutto, signor Commissario, credo che lei abbia giustamente insistito sul fatto che la strategia per un’Europa globale non debba significare l’abbandono della priorità accordata ai negoziati multilaterali. Ci si entusiasma molto, ma ci si illude anche molto sul contributo che possono apportare gli accordi bilaterali di libero scambio. Ci viene detto che sono obbligatori perché altri si sono impegnati su questa strada, ad esempio gli Stati Uniti. In realtà gli Stati Uniti hanno siglato solo sei o sette accordi di libero scambio, che rappresentano a mala pena il 5 per cento del loro commercio esterno. Gli altri accordi sono falliti perché pongono gli stessi problemi del quadro multilaterale, generalmente con gli stessi partner . Vorrei aggiungere che questi negoziati spesso sfociano in accordi più squilibrati nei confronti dei paesi in via di sviluppo, a vantaggio, ovviamente, dei paesi sviluppati.</p>
      <p sl="fr">Ciò mi porta alla mia seconda considerazione: se si passa dal contesto multilaterale a quello bilaterale non bisogna perdersi per strada gli obiettivi di sviluppo della politica commerciale. Da questo punto di vista, onorevole Caspary, credo che non si possa dire che la politica commerciale non è legata ad altre dimensioni: sviluppo, lotta alla povertà, ambiente e politica sociale. Il legame tra commercio e sviluppo, commercio e riduzione della povertà, non è automatico. Ad esempio si dice che se l’Africa non commercia è destinata a rimanere povera. E questo è vero, tuttavia vuole anche dire che ogni accordo commerciale con l’Africa sarà necessariamente vantaggioso per questo continente? Non è così. Occorre considerare una forma di liberalizzazione più differenziata, controllata, che tenga conto dei settori fragili di un certo numero di paesi, che non sono soltanto i paesi poveri, ma anche i paesi emergenti come l’India, che sono tra quelli in cui la popolazione è tra le più povere del mondo.</p>
      <p sl="fr">Terzo, questa strategia per un’Europa globale non dovrebbe significare il recupero di temi scartati a livello multilaterale: penso ai temi di Singapore, ai negoziati sugli investimenti, gli appalti pubblici e i servizi pubblici. La reintroduzione di queste tematiche non è giustificabile e si imbatterà nei medesimi problemi, nei medesimi blocchi, oppure questi argomenti, che vanno al di là delle regole del commercio e riguardano la regolamentazione interna di settori sensibili come l’accesso ai servizi essenziali e ai servizi pubblici, saranno imposti con la forza.</p>
      <p sl="fr">Quarto e ultimo punto, al pari dell’onorevole Jonckheer, credo che non si debba perdere di vista il fatto che l’Unione, attraverso anche la sua politica commerciale, persegue l’attuazione delle regole sociali e ambientali. Ciò avviene attraverso il sistema delle preferenze generalizzate rafforzato e non più tramite gli accordi di libero scambio, e me ne rammarico, perché dovremmo anche promuovere il rispetto delle norme OIL.</p>
    </intervention>
    <intervention id="2-038" speaker_id="28375" name="Jan Tadeusz MASIEL" is_mep="True" mode="spoken" nationality="Poland" birth_date="28-03-1963" birth_place="Siemiatycze" p_group="Non" m_state="PL">
      <p sl="pl">Signora Presidente, signor Commissario, la Commissione europea dovrebbe fornire maggiori informazioni sulla politica commerciale che propone, non soltanto al Parlamento ma anche e soprattutto ai suoi cittadini. Attualmente gli europei in molti paesi hanno paura dell’OMC e del suo operato.</p>
      <p sl="pl">Occorre compiere uno sforzo maggiore per spiegare ai cittadini il principio che una politica di libero scambio porta alla crescita economica, alla creazione di posti di lavoro, allo sviluppo sostenibile nel mondo, a patto che tale politica si basi sul partenariato e sia progressivamente equilibrata e onesta. Inoltre una simile politica dovrebbe ispirarsi ai nostri standard sociali e ambientali europei. Lo riteniamo di importanza fondamentale. Da un lato, dovrebbero esserci il mercato libero e la libera concorrenza, e, dall’altro, gli standard sociali e ambientali europei.</p>
      <p sl="pl">Oggi come oggi sono pii desideri, ma questi due sistemi di valori, prima o poi, dovranno essere unificati. A questo deve tendere, signor Commissario.</p>
    </intervention>
    <intervention id="2-040" speaker_id="4345" name="Tokia SAÏFI" is_mep="True" mode="spoken" nationality="France" birth_date="11-07-1959" birth_place="Hautmont" p_group="Group of the European People's Party (Christian Democrats)" m_state="FR">
      <p sl="fr">Signor Presidente, innanzi tutto mi congratulo con il collega Caspary per l’ottima relazione.</p>
      <p sl="fr">Poiché la globalizzazione impone mutamenti senza precedenti, l’Unione europea oggi deve procedere alle riforme necessarie che le consentiranno di trarne pienamente profitto. Una di queste riforme si fonda sull’adeguamento della politica europea in materia di commercio alle sfide della competitività. In effetti, occorre porre fine alla logica che stabilisce un parallelo tra, da un lato, la globalizzazione, e, dall’altro il declino dell’industria manifatturiera europea e le perdite di posti di lavoro.</p>
      <p sl="fr">L’Europa deve essere in grado di diventare una zona di sinergie e di cooperazione industriale. A tale fine, tutto è imperniato sulla sua attrattiva, la sua specializzazione e la sua difesa. L’Europa deve condurre politiche tese a promuovere un ambiente favorevole allo spirito imprenditoriale, alla produzione e alla creazione di posti di lavoro. Le PMI, attori chiave nell’ambito di tali politiche, devono beneficiare di un accesso facilitato agli appalti pubblici, come già avviene negli Stati Uniti. Per essere più complete, più integrate e più rivolte al futuro, queste politiche non devono abbandonare il settore agricolo, che è uno strumento commerciale strategico per l’Unione europea e non una moneta di scambio. Sarebbe stato inoltre opportuno che la comunicazione citasse il settore agricolo, esattamente come ha menzionato il settore dei servizi o dei prodotti ad alto valore aggiunto.</p>
      <p sl="fr">In parallelo a tale approccio proattivo, l’Europa deve anche proteggere. Le prestazioni dell’Unione europea rispetto alle economie emergenti oggi sono compromesse da una mancanza di reciprocità a livello delle condizioni di accesso ai mercati e dalla proliferazione di pratiche commerciali sleali. A fronte di questo rallentamento di velocità, l’Europa deve adottare una posizione più risoluta. Deve anche potersi difendere dal dumping economico, sociale e ambientale tramite gli strumenti della difesa commerciale che attualmente sono gli unici palliativi in assenza di regole della concorrenza riconosciute a livello mondiale. La competitività esterna dell’Unione europea, è evidente, sarà garantita dalla sua capacità offensiva e dalla sua capacità difensiva.</p>
    </intervention>
    <intervention id="2-041" speaker_id="1973" name="Carlos CARNERO GONZÁLEZ" is_mep="True" mode="spoken" nationality="Spain" birth_date="24-11-1961" birth_place="Madrid" p_group="Socialist Group in the European Parliament" m_state="ES">
      <p sl="es">Signor Presidente, è vero, siamo di fronte alla globalizzazione e ci sono due possibili modi di agire: lasciarsi trascinare dagli eventi o cercare di governarla e di intervenire, in pratica, di regolarla.</p>
      <p sl="es">Credo che questa sia la vocazione della nostra politica commerciale e dal mio punto di vista questo è il senso della comunicazione della Commissione europea e, in generale, della relazione dell’onorevole Caspary.</p>
      <p sl="es">Dobbiamo lanciare un messaggio molto chiaro ai nostri cittadini nella discussione odierna. Non intendiamo afferrare la nostra quota di mercato, a prescindere da altri criteri, vogliamo essere presenti nel mercato globale, ma rafforzando il modello sociale europeo e diffondendo la ricchezza, e dunque riducendo la povertà in tutto il mondo.</p>
      <p sl="es">Al fine di conseguire questo obiettivo si deve adottare un approccio multilaterale. L’Organizzazione mondiale del commercio continua ad essere la sede privilegiata dell’Unione europea per intervenire nella globalizzazione. In tal senso occorre non lesinare alcuno sforzo per concludere l’Agenda di Doha per lo sviluppo.</p>
      <p sl="es">Nel frattempo, per la responsabilità che abbiamo nei confronti dei nostri cittadini e anche dei cittadini dei paesi con i quali dobbiamo concludere accordi di libero scambio, dobbiamo promuovere questo secondo strumento.</p>
      <p sl="es">La relazione Caspary recepisce elementi molto importanti per i socialisti e i socialdemocratici. In tal senso vorrei ricordare il paragrafo 20, sulle norme dell’Organizzazione internazionale del lavoro, o il paragrafo 65 che distingue chiaramente i servizi commerciali dai servizi pubblici.</p>
      <p sl="es">Se inoltre la relazione Caspary includerà i nostri emendamenti nn. 43 e 52, il testo risulterebbe molto più orientato ai nostri auspici. Tuttavia, dal mio punto di vista, il documento in oggetto rappresenta un contributo positivo.</p>
      <p sl="es">Desidero aggiungere, in qualità di membro della commissione per gli affari costituzionali, che sarebbe auspicabile che il Consiglio accettasse di attuare le disposizioni della Costituzione, che si trova in una fase di ratifica o di modifica: non soltanto un parere conforme ma anche la partecipazione al mandato, alla supervisione dei negoziati e dunque la piena rappresentazione dei cittadini in un ambito che alla fine riguarda direttamente la loro vita di tutti i giorni.</p>
    </intervention>
    <intervention id="2-042" speaker_id="28389" name="Zbigniew KUŹMIUK" is_mep="True" mode="spoken" nationality="Poland" birth_date="19-09-1956" birth_place="Komorowo" m_state="PL">
      <p sl="pl">Signora Presidente, signor Commissario, nel mio contribuito alla discussione desidero porre in rilievo tre aspetti.</p>
      <p sl="pl">Il tema oggetto della relazione in esame è lo sviluppo del commercio e desidero innanzi tutto dire che tutto questo non deve essere considerato un fine in se stesso. Deve essere percepito in funzione del suo impatto sulla crescita economica, inclusa la produzione europea e in termini di impatto sulle tendenze nel mercato del lavoro europeo e sullo sviluppo equilibrato in tutta l’Unione europea.</p>
      <p sl="pl">Secondo, le dichiarazioni contenute nella relazione in merito all’apertura del mercato sono corrette, a patto che si basino sul principio della reciprocità e sul rispetto dei principi della concorrenza leale. L’UE spesso apre i propri mercati in circostanze in cui i partner stranieri non hanno intenzione di rispettare la reciprocità e meno ancora i principi della concorrenza leale.</p>
      <p sl="pl">Terzo, è particolarmente importante che tali principi siano rispettati per il commercio di prodotti alimentari. Alcuni dei partner dell’Unione non hanno ottemperato ai principi della concorrenza leale a questo riguardo, il che ha portato a tagli in molti settori dell’agricoltura in Europa. La produzione in alcuni casi è addirittura cessata completamente. Sarà molto difficile, se non impossibile, per l’Europa riavviare l’attività in futuro, in una situazione in cui i partner stranieri sono nella posizione di fissare i prezzi.</p>
    </intervention>
    <intervention id="2-043" speaker_id="28261" name="Alexander STUBB" is_mep="True" mode="spoken" nationality="Finland" birth_date="01-04-1968" birth_place="Helsinki" p_group="Group of the European People's Party (Christian Democrats) and European Democrats" m_state="FI">
      <p sl="en">Signor Presidente, desidero formulare tre osservazioni. Innanzi tutto ringrazio l’onorevole Caspary per l’eccellente lavoro sulla relazione e mi congratulo per aver continuato a seguire una buona linea, liberale e liberoscambista.</p>
      <p sl="en">In secondo luogo, sono un sostenitore del libero scambio e del multilateralismo. Tuttavia, capisco che nel ciclo negoziale di Doha attualmente in corso dobbiamo assumere alcuni provvedimenti sulla via del bilateralismo, che non ci piacciono necessariamente, ma a questo dobbiamo attenerci.</p>
      <p sl="en">Al Commissario Mandelson desidero dire che la sua promozione dell’UE come superpotenza commerciale è molto positiva: oltre il 20 per cento del commercio mondiale avviene con noi, il 20 per cento con gli Stati Uniti. Quando parliamo di commercio, gli altri ci ascoltano e per questo motivo è molto importante trovare un equilibrio tra libero scambio e protezionismo.</p>
      <p sl="en">In merito allo strumento di difesa commerciale, sono un po’ incerto – ad esempio mi piacciono le scarpe da ginnastica cinesi – e quindi vorrei che la Commissione fosse attenta e non tirasse troppo la corda. Non vogliamo diventare uno Stato europeo colbertiano.</p>
      <p sl="en">Il mio ultimo commento riguarda la globalizzazione, soprattutto le vendite. Mi rattrista molto sentire persone come Jean-Marie Le Pen, cosa che mi capita alquanto di rado. Sembra che la globalizzazione sia diventata il capro espiatorio per tutto: tutte le cose negative sono imputabili alla globalizzazione e tutte le cose positive sono merito dello Stato membro. E’ il modo sbagliato di porsi. Non voglio certo che l’Unione europea diventi un Colbert dei giorni nostri, in altri termini, un mercantilista che crede nelle esportazioni, ma vuole impedire le importazioni dagli altri paesi. Non è questo quello che perseguiamo: il nostro principio di base è la libera circolazione di prodotti, servizi, persone e denaro e dobbiamo promuoverlo anche a livello internazionale.</p>
    </intervention>
    <intervention id="2-044" speaker_id="28137" name="Kader ARIF" is_mep="True" mode="spoken" nationality="France" birth_date="03-07-1959" birth_place="Alger" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">Signor Presidente, onorevoli colleghi, vorrei richiamare alcuni principi fondamentali e esprimere alcune preoccupazioni in ordine alla nuova strategia commerciale perorata oggi dalla Commissione e ripresa nella relazione del collega Caspary.</p>
      <p sl="fr">Il primo principio da ricordare è che la priorità oggi deve essere attribuita al multilateralismo. Sappiamo che l’eccessiva proliferazione degli accordi bilaterali nuoce gravemente all’edificio multilaterale regolamentato del quale noi facciamo parte. Il secondo principio è che non bisogna indebolire l’impegno dell’Unione a favore di una politica commerciale al servizio dello sviluppo, una politica che integra dimensioni non commerciali, come un lavoro dignitoso, l’accesso ai farmaci, l’ambiente o l’eradicazione della povertà.</p>
      <p sl="fr">Riguardo alle mie preoccupazioni, esse vertono su tre punti. Il primo è che la dimensione a favore dello sviluppo del Doha Round non è più prioritaria nei futuri accordi di libero scambio e nella nuova agenda commerciale dell’UE, mentre gli obiettivi della politica commerciale dell’Unione dovrebbero sempre essere pienamente compatibili con la sua politica di sviluppo e completarla ulteriormente, soprattutto quando sono in gioco le questioni sociali e ambientali.</p>
      <p sl="fr">Il secondo oggetto della mia preoccupazione è la portata degli accordi, che vanno ben oltre le disposizioni attuali dell’OMC: ad esempio, il principio di reciprocità totale che si cerca di privilegiare, compreso per i paesi emergenti schiacciati da una povertà su larga scala, non è accettabile. Dobbiamo permettere ai paesi in via di sviluppo di proteggere temporaneamente i settori fragili e sensibili della loro economia. In breve, non dobbiamo imporre agli altri ciò che non siamo capaci di autoimporci.</p>
      <p sl="fr">Infine, la mia ultima apprensione riguarda le proposte intese a negoziare i temi cosiddetti di Singapore. Tali questioni, molto controverse, sono state escluse dal ciclo di Doha in seguito all’opposizione generalizzata dei paesi in via di sviluppo ed emergenti. La controversia aveva portato in passato al fallimento di Cancún.</p>
      <p sl="fr">Sappiamo che questi argomenti complessi, sia per l’Unione che per i nostri partner , sollevano questioni sensibili, che attengono alla politica interna e alla sovranità stessa degli Stati. Tali argomenti, peraltro, potrebbero avere un notevole impatto sui modelli economici e sociali e dunque, sullo sviluppo stesso dei nostri partner .</p>
      <p sl="fr">E’ fondamentale che l’Unione non spinga per includere nel negoziato queste tematiche. Nulla potrà giustificare che quello che è uscito dalla porta di un ciclo multilaterale rientri dalla finestra angusta di un accordo bilaterale. Ne va della nostra coerenza, della nostra credibilità e di un certo modello di sviluppo che abbiamo sempre cercato di promuovere.</p>
    </intervention>
    <intervention id="2-045" speaker_id="1413" name="Glyn FORD" is_mep="True" mode="spoken" nationality="United Kingdom" birth_date="28-01-1950" birth_place="Gloucester" p_group="Socialist Group in the European Parliament" m_state="GB">
      <p sl="en">Signor Presidente, desidero esprimere il mio apprezzamento per il lavoro svolto dall’onorevole Caspary sulla relazione. Come affermato a giusto titolo dal Commissario Mandelson, la nostra priorità quest’anno è portare a buon fine l’Agenda multilaterale di Doha per lo sviluppo. Inoltre, sono in corso i negoziati complementari per gli accordi bilaterali di libero scambio con la Corea del Sud, l’ASEAN e l’India.</p>
      <p sl="en">La relazione dell’onorevole Caspary definisce un modello entro il quale operare in questi negoziati, non per volontà del relatore bensì della nostra commissione. La relazione, tuttavia, contiene le sue contraddizioni, credo, come ha sostenuto l’onorevole Helmer: è schizofrenica in senso positivo.</p>
      <p sl="en">Alcuni membri del mio gruppo lamentano che non è favorevole allo sviluppo. Non sono certo che ciò fosse nelle intenzioni, in quanto i nostri negoziati imminenti riguardano paesi come Singapore o la Corea del Sud, la Tailandia e l’India, paesi che non figurano più in alcun elenco di paesi meno sviluppati. Nell’ambito dell’ASEAN, il Laos e la Cambogia sono inclusi nella politica UE “Tutto fuorché le armi”, e quindi beneficiano di un certo grado di protezione.</p>
      <p sl="en">Esprimo apprezzamento per il paragrafo 30 della relazione, che tiene conto degli interessi dei paesi più piccoli e più deboli. Accolgo certamente con favore il paragrafo 32, che chiede che le norme OIL sul lavoro dignitoso siano incluse nei futuri ALS.</p>
      <p sl="en">Ho una certa simpatia per le osservazioni dell’onorevole Kamall sui servizi audiovisivi, anche se devo ammettere che la privatizzazione della sanità, dell’istruzione, dell’acqua potabile e dell’energia raramente aiuta i poveri nei paesi in via di sviluppo: piuttosto giova alla minoranza ricca della popolazione.</p>
      <p sl="en">Mi compiaccio del paragrafo 33 che semplifica la sospensione degli accordi di libero scambio laddove questi non siano rispettati, in particolare riguardo alle clausole sociali. Tuttavia, per alcuni membri del gruppo PSE, il paragrafo incriminato è il paragrafo 29, che chiede una liberalizzazione spinta dei servizi. Il mio gruppo si è riunito ieri e ha deciso, con una maggioranza risicata, di non sostenere la relazione se questo e simili paragrafi non verranno stralciati dalla relazione.</p>
    </intervention>
    <intervention id="2-046" speaker_id="photo_generic" name="Peter Mandelson" is_mep="True" mode="spoken">
      <p sl="en">Membro della Commissione. – Signor Presidente, abbiamo ascoltato alcuni contributi molto circostanziati e intelligenti alla discussione. Li apprezzo e ringrazio i colleghi che si sono dati la pena di intervenire.</p>
      <p sl="en">Ritengo che lo spirito, se non la lettera, del mio approccio e della relazione Caspary siano stati colti dall’onorevole Fjellner, quando ha affermato che il libero scambio diffonde la prosperità, mentre il protezionismo diffonde la povertà. In termini generali credo che tale affermazione sia corretta, ma direi che il libero scambio è una condizione necessaria ma insufficiente per creare sviluppo economico e alleviare la povertà in alcuni dei paesi più bisognosi del mondo.</p>
      <p sl="en">Concordo con quanti, incluso l’onorevole Désir, vorrebbero che la Commissione attuasse un principio di reciprocità proporzionata in merito ai paesi in via di sviluppo. Ne convengo e il mio approccio riflette le capacità dei mercati dei paesi in via di sviluppo in questione. L’UE chiede ai partner commerciali solo quello che il rispettivo livello di sviluppo consente loro, ma come altri hanno sottolineato, le economie che cercano di concludere accordi di libero scambio con noi – la Corea, i paesi ASEAN, l’India – difficilmente potrebbero essere descritti come classici paesi meno sviluppati a livello mondiale.</p>
      <p sl="en">L’onorevole Arif si è concentrato sui cosiddetti temi di Singapore, al pari dell’onorevole Désir. L’unica cosa che posso dire a tale riguardo è che se un paese partner decide che vuole discutere tali questioni in via bilaterale con l’Unione europea per promuovere il proprio sviluppo e creare opportunità economiche, perché non dovrebbero farlo? Non penso che spetti a noi in Europa dire ai paesi in via di sviluppo e alle economie emergenti che non dovrebbero affrontare questioni quali gli investimenti, la concorrenza e la trasparenza negli appalti pubblici.</p>
      <p sl="en">Alcuni parlamentari hanno accennato alla difesa commerciale: l’onorevole Caspary all’inizio, seguito dall’onorevole Guardans Cambó e dall’onorevole Saïfi. Non penso minimamente di abolire il diritto per l’Europa di ricorrere a misure antidumping . Gli strumenti di difesa commerciale sono un modo vitale per garantire il commercio equo, laddove le merci siano state prodotte grazie a sovvenzioni o il prezzo sia distorto. Ovviamente ciò non deve essere confuso con i normali vantaggi commerciali per tanti paesi in via di sviluppo grazie ai costi bassi. Il nostro obiettivo nel ricorrere agli strumenti di difesa commerciale non è proteggere le imprese europee dalla concorrenza leale a basso costo.</p>
      <p sl="en">E’ vero che, di tanto in tanto, mi capita di incontrare chi vuole utilizzare gli strumenti di difesa commerciale perché ha paura della concorrenza e non perché vuole una concorrenza leale. Ma penso che una revisione periodica ci consenta di garantire la fiducia del pubblico in tali strumenti e di fare in modo che, se del caso, tali strumenti possano cambiare così da riflettere il mondo che cambia. E’ tutto quello che stiamo facendo.</p>
      <p sl="en">Vorrei riprendere un paio di punti che sono stati formulati. In merito alla liberalizzazione dei servizi, nutro molta simpatia per l’osservazione dell’onorevole Kamall. Nei nostri negoziati sugli accordi bilaterali di libero scambio, in effetti, considereremo l’apertura del mercato nel settore dei servizi, ma si tratterà di un negoziato dove i nostri partner manterranno il diritto di regolamentare i propri settori dei servizi e il loro diritto di decidere se aprire o meno i settori dei servizi pubblici. La decisione spetta a loro, non siamo noi che possiamo imporla.</p>
      <p sl="en">Sono grato che alcuni onorevoli parlamentari siano intervenuti sulla questione delle condizioni di lavoro, delle condizioni sociali e ambientali tra i nostri partner commerciali. Sono fermamente convinto che lo sviluppo sostenibile, che abbraccia tutte le questioni di cui sopra, sia un obiettivo complessivo anche per la nostra politica commerciale. Un tema commerciale e ambientale che abbiamo perseguito vigorosamente nei colloqui di Doha, ma cui alcuni paesi si sono opposti, è la riduzione delle tariffe sui beni ambientali. Molti problemi ambientali potrebbero essere affrontati sostenendo questo commercio. In futuro negli accordi di libero scambio continueremo anche a includere impegni relativi alle norme sul luogo di lavoro.</p>
      <p sl="en">Gli onorevoli parlamentari sapranno che ci scontriamo con una certa opposizione dai nostri partner negoziali in merito a queste condizioni che essi non considerano un modo di rafforzare gli standard , bensì come un nuovo pretesto del mondo industrializzato per mantenere chiusi i mercati alle merci e ai servizi esportati dai paesi in via di sviluppo. Pertanto è importante per noi mantenere un equilibrio in tali questioni e certamente, a tale riguardo, credo fortemente che dovremmo utilizzare la pressione che abbiamo a nostra disposizione tramite incentivi e non sanzioni.</p>
      <p sl="en">L’onorevole Markov e l’onorevole Mann hanno toccato il tema del ruolo del Parlamento europeo. Sono sempre stato interessato e mi sento impegnato a una stretta cooperazione con il Parlamento europeo nel contesto dell’accordo quadro che abbiamo concluso. Laddove possibile, ampliamo la nostra partecipazione con il Parlamento sulle questioni commerciali. Per tale motivo abbiamo comunicato al Parlamento le direttive negoziali per gli accordi di libero scambio in un modo assolutamente trasparente.</p>
      <p sl="en">Vorrei brevemente soffermarmi su un punto evocato dall’onorevole Papastamkos. Oltre al suo riferimento alla nostra iniziativa di mirare a ottenere tasse zero per un elenco concordato di beni ambientali, credo e sono d’accordo che sia necessario esaminare la materia e trovare un modo per gestire la questione dei free-rider rispetto a politiche favorevoli al clima e collegate al Protocollo di Kyoto. Questo punto è destinato a diventare, a lungo termine, un tema sempre più importante del dibattito sul cambiamento climatico. Mi pare prematuro pensare a una tassa sul carbonio. Dal mio punto di vista ci sono numerose difficoltà pratiche e giuridiche nel perseguire quest’idea. Dobbiamo fare attenzione che le politiche e gli strumenti per il clima che potremmo sviluppare in futuro non diventino strumenti protezionistici. Tuttavia accetto assolutamente che sia giunto il momento di considerare con attenzione tali questioni, perché acquisteranno crescente rilevanza nel lungo periodo.</p>
      <p sl="en">Desidero ringraziare tutti gli onorevoli parlamentari che sono intervenuti nella discussione e hanno dato il loro contributo. Sono ansioso di continuare e rafforzare la cooperazione tra me e i miei servizi e questo Parlamento.</p>
    </intervention>
    <intervention id="2-047" speaker_id="23788" is_mep="True" mode="spoken" role="Presidente" name="Adam BIELAN" nationality="Poland" birth_date="12-09-1974" birth_place="Gdańsk" m_state="PL">
      <p sl="unknown">La discussione è chiusa.</p>
      <p sl="unknown">La votazione si svolgerà domani, alle 12.00.</p>
      <p sl="unknown">Dichiarazione scritta (articolo 142 del Regolamento)</p>
    </intervention>
    <intervention id="2-048" speaker_id="28155" name="Edit HERCZOG" is_mep="True" mode="written" nationality="Hungary" birth_date="05-05-1961" birth_place="Budapest" p_group="Group of the Progressive Alliance of Socialists and Democrats in the European Parliament" m_state="HU">
      <p sl="it">Mi congratulo con il relatore e in modo particolare desidero esprimere il mio apprezzamento per la fattiva collaborazione con la collega onorevole Elisa Ferriera. L’Europa ha una posizione duplice in materia di globalizzazione: da un lato siamo i sostenitori più attivi e più impegnati dei paesi in via di sviluppo, perché crediamo nei valori della democrazia e del progresso sociale ed economico. D’altro canto, non appena i paesi in via di sviluppo diventano concorrenti economici, abbiamo paura di loro e li consideriamo una minaccia alla nostra economia, alla nostra prosperità. Tuttavia è intollerabile, vuoi all’interno dell’UE vuoi rispetto ai paesi terzi, che la parte più povera rimanga un partner soltanto finché è più povera.</p>
      <p sl="it">Dobbiamo ricordare che in Europa le conquiste sociali sono state ottenute grazie all’espansione economica e non il contrario. Possiamo aspettarci che i nostri partner raggiungano la prosperità sociale ed economica soltanto se consentiamo loro di accrescere il proprio benessere e se li aiutiamo a farlo. Invece siamo noi nel mondo sviluppato, in Europa, che riusciamo ad arricchirci sui mercati grazie a un potere di acquisto elevato. Se chiudiamo loro i nostri mercati ostacoliamo le loro prospettive di crescita.</p>
      <p sl="it">Ciò non significa che dobbiamo rinunciare alla nostra crescita, ma semplicemente che dobbiamo capire che non possiamo essere i più competitivi in ogni ambito. Alle attuali condizioni economiche globali, è con il nostro progresso tecnologico, la nostra consapevolezza ambientale, i prodotti e i servizi intellettuali e la competenza innovativa che possiamo eccellere ed è su questi che dobbiamo basare la nostra competitività.</p>
      <p sl="it">L’Europa deve tenere presente che, nella concorrenza globale, la specie di uccello migliore è l’anatra: canta, nuota, corre e vola. Non eccelle in nessuna di queste cose, ma se la cava in ciascuna di esse. Un esempio da tenere bene a mente.</p>
    </intervention>
  </section>
  <section id="creitem7" title="7. Aiuti al commercio dell’Unione europea (discussione)">
    <intervention id="2-050" speaker_id="23788" is_mep="True" mode="spoken" role="Presidente" name="Adam BIELAN" nationality="Poland" birth_date="12-09-1974" birth_place="Gdańsk" m_state="PL">
      <p sl="unknown">L’ordine del giorno reca la relazione (A6-0088/2007), presentata dall’onorevole Martin a nome della commissione per il commercio internazionale, sugli aiuti al commercio dell’Unione europea [2006/2236(INI) ].</p>
    </intervention>
    <intervention id="2-051" speaker_id="1403" name="David MARTIN" is_mep="True" mode="spoken" role="relatore" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Signor Presidente, prima di passare al merito della relazione, desidero ringraziare i miei relatori ombra per la loro collaborazione nel corso della preparazione della relazione e in particolare la DG Commercio e la DG Sviluppo della Commissione che, e mi fa piacere dirlo, hanno dimostrato un grande interesse verso il lavoro con il Parlamento su questo tema specifico. Infine, desidero ringraziare Pelayo Castro Zuzuarregui, il funzionario del Parlamento con cui ho collaborato riguardo a questa relazione. Ci lascerà per un anno – e speriamo sia solo uno – per un incarico per il Primo Ministro spagnolo. Ho lavorato con lui su questa relazione e su molte altre. E’ stato intellettualmente stimolante essere in sua compagnia e desidero rivolgergli i miei migliori auguri.</p>
      <p sl="en">In merito alla sostanza, gli aiuti al commercio costituiscono uno strumento fondamentale in vista dell’integrazione dei paesi in via di sviluppo nell’economia mondiale. Tuttavia, desidero sottolineare sin dall’inizio che non sostituiscono l’agenda di Doha per lo sviluppo, ma vanno ad integrarla. E’ chiaro che la liberalizzazione dei mercati non è sufficiente di per sé ad integrare i paesi in via di sviluppo nell’economia mondiale. Basta guardare all’esperienza degli ultimi 40 anni: i PMS hanno visto praticamente dimezzarsi la loro quota di commercio mondiale che è passata dall’1,9 per cento all’1 per cento, e questo nonostante la riduzione delle tariffe a seguito dell’Uruguay Round e di altre riduzioni tariffarie e i recenti sforzi come l’iniziativa europea “Tutto fuorché le armi”, che assicura ai paesi in via di sviluppo un regime di accesso in esenzione da dazi e senza l’imposizione di quote. Pertanto, la liberalizzazione, che reputo importante, non è stata di per sé sufficiente a integrare completamente i paesi in via di sviluppo nell’economia mondiale.</p>
      <p sl="en">E non sono nemmeno dell’idea – e voglio essere chiaro a questo riguardo – che gli aiuti al commercio costituiscano di per sé una panacea. E’ tuttavia piuttosto evidente che esiste attualmente un consenso crescente sui vantaggi che potrebbero derivare dagli aiuti al commercio. La conferenza ministeriale dell’OMC a Hong Kong nel dicembre 2005 ha definito un ambizioso programma di lavoro per gli aiuti al commercio e ha chiesto maggiore assistenza per favorire l’integrazione dei paesi in via di sviluppo nell’economia mondiale. Tale iniziativa fa seguito all’impegno assunto dal Presidente della Commissione Barroso al Vertice del G8 di Gleneagles di stanziare 1 miliardo di euro di fondi europei e 1 miliardo di sterline di fondi degli Stati membri per sostenere la linea di bilancio aiuti al commercio.</p>
      <p sl="en">Tutte queste iniziative sono sicuramente le benvenute e, all’epoca dell’annuncio, erano apparse sensazionali, ma dobbiamo renderci conto che, in concreto, gli aumenti sono piuttosto modesti: il contributo dell’Unione europea passerà dal livello attuale di circa 850 milioni di euro a 1 miliardo di euro, mentre gli Stati membri passeranno – se manterranno la promessa – da 300 milioni di euro a 1 miliardo di euro.</p>
      <p sl="en">L’ottobre scorso, il Consiglio “Affari generali” ha chiesto una strategia commerciale che consentisse di pianificare le modalità secondo cui avremmo dovuto onorare tali impegni. La mia relazione indica alcuni dei punti chiave che spero ritroveremo in tale strategia. Primo, per quanto riguarda la portata degli aiuti al commercio, chiedo che il miliardo di cui ha parlato il Presidente Barroso sia confrontato alla base esistente, che comporta due categorie: la prima, “politica commerciale e regolamentazione”, l’altra “sviluppo del commercio”. Accolgo tuttavia favorevolmente l’aggiunta da parte della task force dell’OMC di altre tre categorie: l’adeguamento legato al commercio, l’infrastruttura legata al commercio e la creazione della capacità produttiva. Sono aspetti fondamentali nell’agenda degli aiuti al commercio e spero che si possano reperire risorse aggiuntive per aiutare i paesi in via di sviluppo ad affrontare problematiche come la progressiva eliminazione delle preferenze, le riduzioni del reddito governativo a seguito dell’abbassamento delle tariffe, oppure gli aiuti necessari all’adeguamento a nuove pressioni competitive dovute alla regionalizzazione, come gli APE.</p>
      <p sl="en">La mia relazione sostiene che gli aiuti al commercio dovrebbero essere orientati in funzione della domanda e oggetto di una reale appropriazione da parte dei paesi interessati. In questo contesto, il quadro integrato rafforzato dell’OMC dovrebbe diventare lo strumento diagnostico fondamentale per i paesi in via di sviluppo, e potrebbe aiutarli a individuare gli ambiti in cui gli aiuti al commercio possono produrre i massimi benefici. Nei paesi in via di sviluppo dobbiamo altresì fare in modo che il settore privato e la società civile siano coinvolti nel processo. Gli aiuti al commercio indubbiamente si basano su un approccio diverso rispetto agli aiuti allo sviluppo in senso generale, tuttavia, a mio parere, dovrebbero basarsi sugli stessi principi fondamentali, ossia riduzione della povertà e sviluppo sostenibile, e il nostro principale punto di riferimento dovrebbero continuare a essere gli Obiettivi di sviluppo del Millennio.</p>
      <p sl="en">Mi fa piacere che molti degli elementi che abbiamo chiesto nella relazione abbiano trovato riscontro nella comunicazione della Commissione pubblicata in aprile e, forse ingenuamente, voglio credere che ciò sia stato reso possibile dall’intensa interazione tra le DG della Commissione e il Parlamento europeo. Spero che, quando dopo l’estate sarà adottata la versione definitiva della strategia europea comune in materia di aiuti al commercio, anch’essa possa trovare riscontro in tale documento strategico.</p>
      <p sl="en">Nella mia relazione oggi ho chiesto che venga presentata al Parlamento una relazione biennale in modo che sia possibile verificare che gli Stati membri e la Commissione abbiano tenuto fede, sia a livello qualitativo che quantitativo, agli impegni presi in termini di aiuti. Tutte le istituzioni finora si sono dimostrate disponibili a dare un contributo collettivo a quella che reputo una strategia importante, in grado di dare un contributo significativo, per quanto modesto, in vista dell’integrazione dei paesi più poveri del mondo nel sistema del commercio mondiale.</p>
    </intervention>
    <intervention id="2-052" speaker_id="photo_generic" name="Peter Mandelson" is_mep="True" mode="spoken">
      <p sl="en">Membro della Commissione . – Signor Presidente, desidero ringraziare il relatore, onorevole David Martin, per quella che reputo una relazione molto ricca sugli aiuti al commercio. Sono molto lieto che abbia fatto riferimento agli Obiettivi di sviluppo del Millennio, perché rappresentano la nostra idea guida e la finalità principale della nostra azione. Concordo con lui nell’affermare che il libero scambio, pur essendo una condizione necessaria per lo sviluppo, non è una bacchetta magica, così come convengo con lui che gli aiuti al commercio, pur essendo una componente necessaria di qualsiasi strategia di sviluppo, non costituiscono una panacea.</p>
      <p sl="en">Ritengo che questa relazione esprima un fortissimo impegno nei confronti dell’agenda per gli aiuti al commercio che condivido in tutto e per tutto. Ho altresì letto i suggerimenti e gli orientamenti molto utili in merito al contenuto della strategia europea comune in materia di aiuti al commercio, e gliene sono molto grato. Inoltre, accolgo con favore l’impegno del Parlamento in questo processo.</p>
      <p sl="en">A partire dal 2005, il Parlamento europeo, il Consiglio e la Commissione hanno elaborato una chiara visione comune sui principi generali in materia di aiuti al commercio. Conveniamo tutti che il commercio può diventare un importante catalizzatore per la crescita e la riduzione della povertà nei paesi in via di sviluppo, ma la concreta e positiva integrazione dei paesi in via di sviluppo nel sistema del commercio mondiale richiede qualcosa di più di un migliore accesso al mercato e del rafforzamento delle regole internazionali. A questo riguardo, le conclusioni del Consiglio “Affari generali” del 14 e 15 maggio di quest’anno ricordano il ruolo cruciale degli aiuti al commercio.</p>
      <p sl="en">La sfida a cui siamo confrontati è ora quella di tradurre nella pratica questi principi nel contesto della strategia dell’Unione europea in materia di aiuti al commercio sulla quale la Commissione e gli Stati membri stanno lavorando congiuntamente. Questa strategia dovrebbe definire una tabella di marcia che ci consenta di onorare i nostri impegni finanziari, proporre per migliorare l’efficienza del nostro aiuto, fornire un contesto per il monitoraggio e la rendicontazione degli aiuti al commercio, e verificare la capacità della Commissione e degli Stati membri di assicurare un contributo concreto in termini di aiuti al commercio. La strategia sarà ultimata nel mese di ottobre di quest’anno e sarà poi sottoposta alla revisione degli aiuti al commercio dell’OMC, pertanto questa relazione del Parlamento è estremamente opportuna nella tempistica.</p>
      <p sl="en">Vorrei ora affrontare alcune preoccupazioni specifiche espresse nella relazione, e prima di tutte la questione dell’ampliamento della portata degli aiuti al commercio rispetto agli impegni finanziari dell’Unione europea. Vorrei porre l’accento sul fatto che la credibilità dei nostri impegni e delle nostre promesse è importantissima e chiarire senza ombra di dubbio che la portata del nostro impegno non si modificherà. L’obiettivo di 2 miliardi di euro rimane legato alle categorie della politica del commercio e dello sviluppo del commercio.</p>
      <p sl="en">Attribuisco grande importanza all’ampliamento dell’agenda relativa agli aiuti al commercio, che include la realizzazione di capacità produttive che vadano al di là dello sviluppo del commercio, dell’infrastruttura e dell’assistenza per l’adeguamento. Per questi settori, che sono ad altissima intensità di capitale, abbiamo bisogno di un chiaro impegno politico a fare di più, ma vorrei rilevare ancora una volta che questi sforzi non saranno misurati in relazione ai nostri impegni finanziari.</p>
      <p sl="en">Per quanto riguarda la carenza di risorse addizionali per il finanziamento del FES a favore dei paesi ACP, saremmo lieti di fare di più, ma la Commissione non ha potere decisionale in merito al bilancio di tale fondo. Lo hanno invece gli Stati membri dell’Unione europea. Ci sono solo alcune rare eccezioni, autorizzate dagli Stati membri e dedicate a obiettivi molto specifici, come l’adeguamento derivante dalla riforma del settore dello zucchero.</p>
      <p sl="en">Per quanto riguarda il quadro integrato, sono lieto di poter confermare quanto annunciato a Hong Kong. La Commissione è disposta a impegnare 10 milioni di euro nei prossimi due anni per la parte multilaterale del quadro integrato rafforzato. Inoltre, la Commissione completerà la finestra multilaterale con un sostanzioso finanziamento bilaterale e regionale per attuare le attività individuate attraverso il quadro integrato e privilegiate dai rispettivi governi partner . Forniremo anche risorse umane e capacità sul campo per contribuire a un migliore funzionamento del quadro integrato.</p>
      <p sl="en">La questione dell’assistenza all’adeguamento è giustamente messa in rilievo nella relazione. Non sono tuttavia d’accordo che i negoziati APE meritino una menzione speciale in questo contesto. L’assistenza all’adeguamento è utile e necessaria per affrontare tutte le crisi commerciali esterne che potrebbero essere causate da negoziati commerciali, ma potrebbero anche essere il frutto di una riforma unilaterale come nel caso dello zucchero. Qualsiasi sarà l’esito dei negoziati APE, l’attuazione degli obblighi dei partner ACP sarà avviata progressivamente su un periodo di tempo molto lungo e questo faciliterà l’adeguamento e consentirà di individuare i requisiti che dobbiamo contribuire a soddisfare.</p>
      <p sl="en">Infine, abbiamo preso nota della vostra richiesta di analizzare il meccanismo di integrazione commerciale del FMI nell’ambito della strategia dell’Unione europea per gli aiuti al commercio. Riteniamo che questo tema possa essere affrontato in maniera più adeguata nel contesto della cooperazione con altri donatori internazionali, per esempio nell’ambito della revisione mondiale degli aiuti al commercio a livello di OMC.</p>
      <p sl="en">Desidero esprimere nuovamente il mio apprezzamento per il sostegno politico del Parlamento nei confronti degli aiuti al commercio, nonché manifestare la nostra disponibilità a cooperare con il Parlamento europeo per compiere ulteriori progressi, e attendo con impazienza l’opportunità di farlo.</p>
    </intervention>
    <intervention id="2-053" speaker_id="4480" name="Margrietus van den BERG" is_mep="True" mode="spoken" nationality="Netherlands" birth_date="22-03-1946" birth_place="Ammerstol" p_group="Socialist Group in the European Parliament" m_state="NL">
      <p sl="nl">relatore per parere della commissione per lo sviluppo . – Signor Presidente, il Commissario ha giustamente sottolineato come il commercio e la cooperazione allo sviluppo siano tra di loro strettamente interconnessi. Se vogliamo realizzare gli Obiettivi del Millennio nel 2015, gli aiuti e il commercio devono – e del resto possono – integrarsi a vicenda.</p>
      <p sl="nl">I paesi in via di sviluppo hanno bisogno del nostro aiuto per rafforzare ulteriormente i loro mercati regionali e, se vogliamo che ci riescano, le norme di origine devono essere migliorate in via prioritaria. L’Europa e i partner in via di sviluppo devono unire le forze nel tentativo di individuare una task force per lo sviluppo, in grado di dare corpo alla costruzione di questi mercati locali.</p>
      <p sl="nl">Tale task force dovrebbe essere costituita da esperti nel settore della politica in materia di commercio e di sviluppo, e potrebbe contribuire ad elaborare e ad attuare misure specifiche volte a potenziare gli scambi. Dovremmo, in questo contesto, pensare per esempio a forme di reddito fiscale alternative, al rafforzamento della capacità produttiva e alla standardizzazione nonché all’istituzione di un controllo congiunto alle frontiere esterne. In particolare, sarebbe molto importante promuovere le risorse umane. Un sostegno pratico di questo tipo darebbe un aiuto concreto per fare decollare i mercati locali e il commercio. Per quanto riguarda le grandi infrastrutture, pensavamo che la BEI fosse una soluzione migliore.</p>
      <p sl="nl">Questi aiuti specifici al commercio non dovrebbero tuttavia venire dalle nostre tasche; non dovrebbero quindi essere finanziati attingendo dall’attuale bilancio per lo sviluppo. Il gruppo socialista al Parlamento europeo auspica che siano stanziati nuovi fondi a tale scopo, perché, altrimenti, disporremmo di meno denaro per la realizzazione degli Obiettivi del Millennio che sono, dopo tutto, l’obiettivo principale nei confronti del quale il Commissario, poco fa, ha promesso di impegnarsi al 100 per cento, e a questo riguardo, desideriamo esprimergli i nostri migliori auguri.</p>
    </intervention>
    <intervention id="2-054" speaker_id="4559" name="Maria MARTENS" is_mep="True" mode="spoken" nationality="Netherlands" birth_date="08-01-1955" birth_place="Doetinchem" p_group="Group of the European People's Party (Christian Democrats) and European Democrats" m_state="NL">
      <p sl="nl">a nome del gruppo PPE-DE . – Signor Presidente, signor Commissario, a lungo abbiamo sostenuto i paesi in via di sviluppo in tutti settori, tranne in quello del commercio. In parte per questo motivo, molti paesi e le loro economie sono rimasti ampiamente dipendenti dalle sovvenzioni.</p>
      <p sl="nl">La crescita economica è indispensabile per lottare in maniera efficace contro la povertà. Gli enormi progressi compiuti da alcuni paesi asiatici lo dimostrano. Tra questi brilla l’esempio della Corea. A poco a poco, ci stiamo rendendo conto che il commercio offre grandissime opportunità per la crescita economica dei paesi poveri.</p>
      <p sl="nl">Immancabilmente, i paesi in via di sviluppo non dispongono dell’infrastruttura atta a consentire loro di operare sul mercato mondiale. E’ il motivo per il quale questi paesi hanno bisogno del nostro sostegno, e qui entrano in gioco gli aiuti al commercio, il cui obiettivo è permettere ai paesi in via di sviluppo di operare sul mercato internazionale. Grazie agli aiuti al commercio, questi paesi possono, per esempio, migliorare le regole in settori che sono collegati al commercio, quali imposte e dogane, e possono cercare di migliorare la rete stradale e le vie navigabili, lottare contro la frode e la corruzione, potenziare e al contempo diversificare la capacità produttiva. Dopo tutto, molti paesi dipendono dalla coltivazione di un unico prodotto agricolo. La diversificazione dei prodotti favorisce la stabilizzazione dell’economia.</p>
      <p sl="nl">E’ altresì necessario migliorare le capacità in termini di formazione di buoni negoziatori. Accolgo con favore questa iniziativa relativa agli aiuti al commercio, perché si propone di aiutare i paesi poveri che potranno così rafforzare le loro economie e accrescere la loro indipendenza.</p>
      <p sl="nl">Come è già stato ricordato, gli aiuti al commercio non costituiscono una panacea per lo sviluppo, ma uno strumento necessario per consentire ai paesi in via di sviluppo di accedere al mercato internazionale. Mi congratulo con il relatore, onorevole Martin, per la relazione e lo ringrazio per la sua ottima cooperazione, grazie alla quale la relazione che ci è stata presentata non solo è valida in termini di contenuto, ma godrà anche di un ampio sostegno.</p>
      <p sl="nl">Signor Presidente, signor Commissario, per rendere efficace questo strumento, chiedo alla Commissione un programma di lavoro solido – che sia fattibile e realistico – e una cooperazione concreta con gli Stati membri.</p>
    </intervention>
    <intervention id="2-055" speaker_id="28481" name="Sajjad KARIM" is_mep="True" mode="spoken" nationality="United Kingdom" birth_date="11-07-1970" birth_place="Lancashire" p_group="European Conservatives and Reformists Group" m_state="GB">
      <p sl="en">a nome del gruppo ALDE . – Signor Presidente, ringrazio prima di tutto il relatore per il modo in cui ha affrontato la relazione. Come sempre, l’onorevole Martin è stato aperto e disposto a trovare un compromesso con i colleghi, producendo una relazione che esprime il consenso esistente in seno alla commissione per il commercio internazionale. Detto questo, avendo chiesto ai relatori ombra di non presentare emendamenti in plenaria al fine di conservare lo spirito di tale consenso, sarebbe stato un segno di rispetto da parte del gruppo socialista al Parlamento europeo tenere fede a tale accordo. Tuttavia, ritengo che si sia fatto abbastanza per garantire che il consenso si mantenga durante tutto il corso della plenaria.</p>
      <p sl="en">Non sono rimasto sorpreso dalla consistenza dei punti in comune tra di noi sul tema cruciale degli aiuti al commercio dell’Unione europea. Il vertice del G8 a Gleneagles, dove sia la Commissione che gli Stati membri si sono impegnati a destinare 1 miliardo di euro ciascuno agli aiuti alle popolazioni più povere del mondo è stato preceduto da una campagna di grande diffusione. Grazie alle marce Make Poverty History , ai concerti di Live Aid e ad altre azioni, milioni di persone hanno fatto sentire la loro voce. Provano rabbia, e hanno ragione, nei confronti di regole commerciali inique e mercati molto protetti che operano ai danni di chi vive in condizioni di povertà e insistono con vigore sulla necessità di cambiare le cose. Se vogliamo andare avanti, partendo da questa fenomenale mobilitazione dell’opinione pubblica, occorre continuare a esercitare pressione a tutti i livelli, sia nazionale che internazionale.</p>
      <p sl="en">Ora si tratta fondamentalmente di capire se c’è la volontà politica per portare avanti questo cambiamento. Gli aiuti al commercio devono consentire alle nazioni più povere di godere di una maggiore liberalizzazione del commercio, agenzie doganali efficienti, infrastrutture migliori, regimi fiscali che non si basino sui dazi di importazione ed esportazione e misure anticorruzione che garantiscano che il denaro vada a chi lo ha guadagnato.</p>
      <p sl="en">Saremo in definitiva giudicati non tanto sulla base delle promesse, ma sulla base di quello che daremo concretamente. Le promesse di aiuto sono sempre più facili da fare che da mantenere. Conosciamo fin troppo bene giochetti quali i doppi conteggi e le ridenominazioni, il cui effetto è quello di far passare tutte le promesse e gli impegni di pagamento come nuovi stanziamenti.</p>
      <p sl="en">Il pacchetto aiuti al commercio dell’Unione europea può svolgere un ruolo unico nel suo genere, quello di garantire sviluppo sostenibile, crescita e prosperità nel terzo mondo. Come tali, questi aiuti devono essere costituiti da fondi che vanno ad aggiungersi agli impegni e alle azioni già in essere e non devono andare a erodere somme già stanziate per altri progetti cruciali in materia di sviluppo, come quelli nei settori della sanità e dell’istruzione.</p>
      <p sl="en">Gli aiuti al commercio costituiscono un elemento trainante a lungo termine per lo sviluppo, tuttavia il rispetto degli obiettivi a breve termine, quali gli Obiettivi di sviluppo del Millennio, deve rimanere una finalità centrale per la politica di sviluppo internazionale dell’Unione europea. Anche qui dobbiamo muoverci meglio: circa 50 miliardi di dollari in più all’anno anziché l’attuale impegno su un periodo di cinque anni. Se è necessaria una forte volontà politica per ottenere risultati concreti in materia di aiuti al commercio, è anche necessaria una certa dose di coraggio politico per garantire il rispetto degli Obiettivi di sviluppo del Millennio nell’Africa sub-sahariana.</p>
      <p sl="en">Gli aiuti funzionano al meglio se consentono di realizzare un insieme di obiettivi concertati tra donatori e beneficiari. Dobbiamo concentrarci sulla ricerca di soluzioni che rispondano al meglio alle esigenze di un paese. E questo significa dare una risposta alle richieste della società civile e del settore privato. In quanto Parlamento, ci siamo già impegnati al massimo per sostenere il movimento per il commercio equo.</p>
      <p sl="en">Se vogliamo contribuire a ridurre la povertà in cui vivono certe persone, ci occorrono meccanismi in grado di garantire che gli aiuti arrivino a chi ne ha più bisogno. La presente relazione fornisce alla Commissione alcuni orientamenti chiari e ragionevoli a tale fine. Spetta a lei, signor Commissario, dare loro un seguito concreto.</p>
    </intervention>
    <intervention id="2-056" speaker_id="28237" name="Frithjof SCHMIDT" is_mep="True" mode="spoken" nationality="Germany" birth_date="17-04-1953" birth_place="Bad Harzburg" p_group="Group of the Greens/European Free Alliance" m_state="DE">
      <p sl="de">a nome del gruppo Verts/ALE . – Signor Presidente, anche noi desideriamo ringraziare l’onorevole Martin per l’ottimo lavoro svolto e vorrei iniziare segnalando un’evoluzione politica positiva. E’ importante che il Consiglio competente, il Consiglio “Affari generali e relazioni esterne”, il 15 maggio abbia riconosciuto che le riduzioni tariffarie hanno causato enormi danni alle entrate pubbliche di molti paesi in via di sviluppo ed è positivo che abbia sottolineato che, in questo caso, è necessario versare un risarcimento. Se non lo avesse fatto, correremmo un grave rischio: la nostra politica commerciale potrebbe determinare il rapido fallimento di qualsiasi politica per lo sviluppo nei paesi in questione.</p>
      <p sl="de">E’ assolutamente fondamentale fare qualcosa per contrastare questo fenomeno. A tal fine abbiamo però bisogno di risorse supplementari che non possono essere messe in contrapposizione ai fondi per gli aiuti allo sviluppo, se vogliamo conseguire gli Obiettivi di sviluppo del Millennio. Occorre soprattutto evitare che si verifichi una sorta di “effetto di rimozione” con uno spostamento dell’attenzione dall’obiettivo della lotta contro la povertà e dalla campagna per gli Obiettivi del Millennio verso la promozione delle esportazioni.</p>
      <p sl="de">Sarebbe una tendenza pericolosa che potrebbe essere innescata dall’apporto di questi due miliardi, in assenza di un’attenta azione politica da parte nostra per contrastarla. In termini di strategia per lo sviluppo, la stabilizzazione dei mercati locali è di norma prioritaria rispetto alla propensione dei paesi più vulnerabili e poveri a esportare. La cosa importante è la coerenza della nostra politica. Non si deve permettere che gli aiuti al commercio relativizzino la lotta contro la povertà, ne consegue pertanto che sono necessarie risorse addizionali per finanziarli. E proprio tenuto conto di questo, mi interesserebbe anche sapere da quali linee del bilancio si attingerà. Gli aiuti al commercio non devono peraltro favorire l’indebolimento della stabilizzazione dei mercati locali, un obiettivo che deve rimanere al centro della strategia per lo sviluppo.</p>
      <p sl="de">Questo è il compito che deve svolgere la Commissione nell’ambito dell’attuazione del vasto concetto di “aiuti al commercio”, e le rivolgo un appello, signor Commissario, affinché dedichi particolare attenzione a questi aspetti.</p>
    </intervention>
    <intervention id="2-057" speaker_id="28300" name="Zbigniew ZALESKI" is_mep="True" mode="spoken" nationality="Poland" birth_date="29-04-1947" birth_place="Rogoziniec" p_group="Group of the European People's Party (Christian Democrats)" m_state="PL">
      <p sl="pl">Signor Presidente, signor Commissario, onorevole Martin, consentitemi di porre la seguente domanda. Perché ci dovrebbero essere gli aiuti al commercio? La risposta è perché il commercio ha un importante ruolo da svolgere. Vorrei ora esporre alcune osservazioni.</p>
      <p sl="pl">Per secoli, il commercio, condotto in modo corretto, ha unito i popoli senza ledere minimamente la loro identità, i loro valori o la vita sociale e politica. L’Europa deve trovare partner dello stesso livello tra i soggetti principali sulla scena, soprattutto tra i più piccoli e meno potenti. Il commercio deve essere disciplinato da regole chiare che assicurino un vantaggio a entrambe le parti. “Commercio libero ed equo” è uno slogan che vale la pena di adottare.</p>
      <p sl="pl">Ma non ci può essere un commercio equo senza l’infrastruttura necessaria, e senza accordi come quelli conclusi nell’ambito dell’OMC, per esempio. Devono essere sviluppate linee guida adeguate e applicabili a tutta la catena, dal produttore al consumatore.</p>
      <p sl="pl">Occorre ricordare che gli aiuti al commercio presuppongono anche che si sostengano i nostri settori a rischio, come per esempio lo zucchero e i frutti di bosco.</p>
      <p sl="pl">Inoltre, dovrebbe essere assicurato sostegno agli scambi transfrontalieri tra l’Unione e i suoi vicini, come per esempio l’Ucraina.</p>
      <p sl="pl">A livello mondiale, la situazione degli scambi è talmente diversificata che occorre una standardizzazione. Anche i cittadini devono essere informati rispetto a queste norme. Dovrebbe pertanto essere elaborato un programma di aiuti che si ispiri all’esperienza storica europea e che sfrutti la ricchezza dell’approvvigionamento di beni, servizi e know-how in Europa. Dovrebbero essere inoltre resi disponibili finanziamenti per questo programma. I finanziamenti non necessariamente dovranno essere elevatissimi, ma sono essenziali.</p>
      <p sl="pl">Per analogia, vorrei segnalare che un commercio efficiente e funzionante, pur avendo come suo obiettivo quello di elevare il livello di vita, soprattutto nei paesi poveri, non si limiterebbe a questo. Un commercio efficiente può anche facilitare l’individuazione di soluzioni più pacifiche ai conflitti mondiali.</p>
      <p sl="pl">Per concludere, una breve considerazione aneddotica: Ryanair offre un contributo maggiore alla realizzazione di un’Europa comune di quanto non facciano certe istituzioni europee, perché avvicina le persone tra di loro. Analogamente, il “commercio libero ed equo” fa di più in termini di integrazione e di benessere per i popoli di questo pianeta di non quanto facciano decisioni politiche ambigue, soprattutto nei paesi poveri.</p>
      <p sl="pl">E’ il commercio che fa girare il mondo. L’Europa dovrebbe promuovere il tipo di commercio che è stato descritto, ed è dovere del Commissario fare in modo che sia così.</p>
    </intervention>
    <intervention id="2-058" speaker_id="36396" name="Gianluca SUSTA" is_mep="True" mode="spoken" nationality="Italy" birth_date="10-04-1956" birth_place="Biella" p_group="Group of the Progressive Alliance of Socialists and Democrats in the European Parliament - Vice" m_state="IT">
      <p sl="it">Signor Presidente, onorevoli colleghi, non sfugge a nessuno, in quest’Aula e nel mondo economico e produttivo dell’Unione europea, il fatto che un sempre maggiore APC può favorire uno sviluppo più libero e nel contempo più giusto e controllato del mercato.</p>
      <p sl="it">Se l’Unione europea vuole rimanere la prima potenza economica del mondo e lo spazio di maggiore libertà e minore disuguaglianza sociale, raccogliendo anche la forte spinta che è venuta e viene dal Parlamento, deve non solo favorire lo sviluppo della capacità dei paesi in via di sviluppo di promuovere scambi commerciali esterni in presenza di una loro, purtroppo forte, perdita di competitività sui mercati mondiali, ma anche incrementare l’aiuto per il commercio nella consapevolezza che liberalizzazione e aiuto non sono iniziative tra loro contrastanti.</p>
      <p sl="it">In questo quadro, la pur significativa somma di 2 miliardi di euro non è ancora sufficiente, occorre chiarire il concetto stesso di APC facendo proprie le conclusioni della Task Force dell’Organizzazione mondiale del commercio per gli aiuti sugli interventi finanziabili e integrando al massimo politiche di sviluppo e commercio stesso, come previsto dal quadro integrato, anche in funzione della riduzione della povertà.</p>
    </intervention>
    <intervention id="2-059" speaker_id="28391" name="Zdzisław Zbigniew PODKAŃSKI" is_mep="True" mode="spoken" nationality="Poland" birth_date="18-10-1949" birth_place="Guzówka" p_group="Group of the European People's Party (Christian Democrats) and European Democrats" m_state="PL">
      <p sl="pl">Signor Presidente, onorevoli colleghi, nell’Unione europea si è parlato molto di un sistema multilaterale equilibrato per il commercio e di quanto sia importante permettere ai paesi in via di sviluppo di partecipare al commercio e di trarne vantaggi.</p>
      <p sl="pl">Questa preoccupazione non è stata tuttavia accompagnata dal miglioramento della situazione dei paesi meno sviluppati. E’ avvenuto piuttosto il contrario. Nel corso degli ultimi 40 anni, la partecipazione di questi paesi al commercio mondiale si è quasi dimezzata, passando dall’1,9 per cento all’1 per cento. Inoltre importanti e potenti catene della grande distribuzione hanno causato la scomparsa dei piccoli commercianti, con il conseguente allontanamento del corrispondente reddito dai paesi meno sviluppati. Il fenomeno è più che evidente. Sono fatti che indicano chiaramente che la globalizzazione e la liberalizzazione del commercio servono a concentrare il capitale nei paesi più forti e ad accrescere la povertà nei paesi meno sviluppati.</p>
      <p sl="pl">Negli ultimi anni abbiamo osservato un nuovo approccio al commercio da parte dell’Unione europea. Un approccio caratterizzato dal desiderio di esportare prodotti industriali a scapito dei prodotti agricoli, il che determina una graduale erosione della sicurezza alimentare per l’Unione in generale e per gli Stati membri in particolare. E’ pertanto essenziale che l’Unione europea adotti un nuovo approccio nei confronti del commercio internazionale e che sia avviato un lavoro volto all’attuazione di strategie nazionali per lo sviluppo del commercio.</p>
    </intervention>
    <intervention id="2-060" speaker_id="28572" name="Georgios PAPASTAMKOS" is_mep="True" mode="spoken" nationality="Greece" birth_date="05-03-1955" birth_place="Platanorrevma Kozanis" p_group="Group of the European People's Party (Christian Democrats)" m_state="GR">
      <p sl="el">Signor Presidente, nessuno mette in dubbio che gli aiuti al commercio costituiscono un’iniziativa particolarmente importante. Contribuiscono a un’integrazione più completa e concreta dei paesi in via di sviluppo, soprattutto dei paesi meni sviluppati, nel sistema multilaterale del commercio.</p>
      <p sl="el">Come abbiamo sentito, il commercio non è una panacea per lo sviluppo. Può tuttavia rafforzare lo sviluppo economico e generale degli Stati beneficiari.</p>
      <p sl="el">Il trattamento speciale e differenziato a favore dei paesi in via di sviluppo nell’ambito dell’OMC è in una certa qual misura necessario, soprattutto per quanto riguarda i paesi meno sviluppati. Occorre tuttavia segnalare che l’assunzione da parte loro di impegni multilaterali e il rispetto delle regole dell’OMC costituiscono un incentivo per le riforme che andranno poi a vantaggio degli stessi paesi in via di sviluppo.</p>
      <p sl="el">La graduale apertura dei loro mercati e una politica economica e commerciale rivolta all’esterno contribuiscono a rafforzare la loro competitività, consentendo il trasferimento di tecnologia e know-how .</p>
      <p sl="el">I paesi in via di sviluppo sembrano tuttavia estremamente restii, nei negoziati multilaterali, a prestare ascolto alle richieste di apertura dei loro mercati. Per questo motivo, gli aiuti al commercio sono di fondamentale importanza per incoraggiare tali paesi a fare fronte ai nuovi obblighi e ad applicare regole commerciali multilaterali, contenere i costi del loro adeguamento alle riforme e integrare più efficacemente il commercio nelle loro politiche di sviluppo.</p>
      <p sl="el">Va da sé che, al fine di ottimizzare i risultati, gli aiuti al commercio devono essere accompagnati da adeguate politiche interne nei paesi in via di sviluppo. L’Unione europea viene ora chiamata a svolgere un ruolo di guida in questo impegno, in vista della formulazione di un’agenda efficace, coesiva e mirata in termini di aiuti al commercio.</p>
      <p sl="el">Per concludere, desidero congratularmi con il Commissario Mandelson per il suo sostegno all’iniziativa e per aver stabilito una correlazione tra gli aspetti esterni della competitività e le iniziative interne a favore della competitività dell’economia europea, che è stato il tema del nostro dibattito precedente.</p>
    </intervention>
    <intervention id="2-061" speaker_id="28270" name="Arūnas DEGUTIS" is_mep="True" mode="spoken" nationality="Lithuania" birth_date="26-07-1958" birth_place="Kaunas" p_group="Group of the Alliance of Liberals and Democrats for Europe" m_state="LT">
      <p sl="lt">Vorrei innanzi tutto congratularmi con gli Stati membri e con la Commissione per essersi assunti l’impegno di incrementare i fondi stanziati per gli aiuti al commercio, portandoli a due miliardi di euro entro il 2010. E’ un impegno serio, e nella sua attuazione occorrerà molto coordinamento.</p>
      <p sl="lt">Al fine di realizzare questo obiettivo, è essenziale una strategia comune dell’Unione europea, che dovrà definire le modalità per raggiungere l’obiettivo dichiarato. Mi congratulo inoltre con la commissione per il commercio internazionale per la sua relazione che giunge a proposito e in cui la commissione ha esposto la posizione del Parlamento in merito al complesso tema degli aiuti al commercio. Sostengo la proposta in cui si chiede alla Commissione di presentare una relazione al Parlamento ogni due anni. Queste relazioni dovrebbero valutare il progresso dell’Unione europea in termini di concessione di aiuti al commercio.</p>
      <p sl="lt">Sebbene gli impegni che ho citato siano stati presi da vari paesi secondo la definizione tradizionale degli aiuti al commercio, ripresa dall’Organizzazione per la cooperazione e lo sviluppo economico, in futuro occorrerà analizzare più precisamente le conclusioni dell’OMC e la proposta di ampliare questa definizione per includervi le infrastrutture legate al commercio e la creazione di capacità produttive; in altri termini, si tratta di fare tutto il possibile affinché gli aiuti al commercio siano aiuti a 360°, oltre che più flessibili ed efficaci.</p>
    </intervention>
    <intervention id="2-062" speaker_id="4345" name="Tokia SAÏFI" is_mep="True" mode="spoken" nationality="France" birth_date="11-07-1959" birth_place="Hautmont" p_group="Group of the European People's Party (Christian Democrats)" m_state="FR">
      <p sl="fr">Signor Presidente, signor Commissario, l’Unione europea manifesta oggi impegni ambiziosi in materia di sviluppo.</p>
      <p sl="fr">Ne sono particolarmente lieta, perché è urgente aiutare i paesi in via di sviluppo a ridurre la povertà, a conseguire gli Obiettivi di sviluppo del Millennio e a beneficiare di una crescita economica sostenibile. Speriamo e preghiamo quindi perché questi obiettivi si traducano in azioni concrete ed efficaci.</p>
      <p sl="fr">A tale proposito, non possiamo che accogliere favorevolmente gli impegni presi a favore dell’aumento degli aiuti al commercio. Desidero rilevare alcuni punti che giustificano il carattere essenziale di questo strumento che risponde, innanzi tutto, all’esigenza di coerenza, principio che deve guidare le azioni esterne dell’Unione europea: correlando tra di loro i diversi ambiti della sua azione esterna, l’Unione europea rispetta due principi, vale a dire il miglioramento della legislazione e il rafforzamento dell’efficacia del suo aiuto. Questo strumento affronta anche la realtà del sistema commerciale multilaterale, aiutando i paesi in via di sviluppo e i paesi meno sviluppati a non lasciarsi sfuggire i vantaggi risultanti dall’accesso al mercato.</p>
      <p sl="fr">Infine, questo strumento contribuisce all’attuazione degli accordi commerciali. Si possono qui citare gli accordi OMC o gli accordi di partenariato economico. Gli aiuti al commercio contribuiscono così a fare del commercio internazionale uno strumento al servizio della riduzione della povertà attraverso lo sviluppo economico.</p>
      <p sl="fr">Infine, per essere efficaci, gli aiuti al commercio devono soddisfare alcune necessità urgenti: devono essere accompagnati da impegni concreti, in particolare quelli a favore dell’assistenza tecnica; la loro attuazione deve essere controllata e sorvegliata e deve potenziare l’appropriazione locale e la gestione imperniata sui risultati. Tutto questo è essenziale se vogliamo che gli aiuti al commercio consentano ai paesi in via di sviluppo di beneficiare dei vantaggi derivanti dal sistema commerciale multilaterale e di dotarsi dei mezzi necessari a potenziare effettivamente le loro capacità in ambito commerciale. Invitiamo pertanto tutti i soggetti interessati a non diminuire il proprio impegno, affinché le promesse in merito agli aiuti al commercio possano essere mantenute.</p>
    </intervention>
    <intervention id="2-063" speaker_id="photo_generic" name="Peter Mandelson" is_mep="True" mode="spoken">
      <p sl="en">Membro della Commissione . – Signor Presidente, desidero esprimere stima e rivolgere un elogio a tutti coloro che sono intervenuti stamani su questo tema. Non mi trovo in disaccordo con nessuno degli oratori che hanno preso la parola. Sono d’accordo, per esempio, con l’onorevole Papastamkos, il quale ha affermato che è molto importante che, quando attuiamo le nostre politiche commerciali e le riforme, ci prodighiamo per mettere in atto misure di accompagnamento opportunamente sostenute da finanziamenti sufficienti che consentano anche ai paesi in via di sviluppo l’adeguamento a tali riforme. Sono d’accordo con l’onorevole Saïfi sul fatto che deve essere un processo orientato ai risultati, ed è questo il motivo per cui reputo molto importante un’adeguata rendicontazione nell’ambito di un’efficace attività di monitoraggio e di sorveglianza degli aiuti al commercio, sia in relazione a quello che facciamo nell’Unione europea che rispetto all’OMC.</p>
      <p sl="en">Vorrei tuttavia reagire su due punti: primo, a chi ha dubitato che ci possa essere qualsiasi problema di doppio conteggio, che si ricicli denaro, che si facciano nuovi debiti per pagare i vecchi o si aprano nuovi buchi per tappare i precedenti, vorrei dire che in realtà non avviene nulla di tutto ciò. Gli aiuti al commercio, a nostro avviso, non dovrebbero mai implicare la riduzione dell’assistenza ad altri settori. L’incremento degli aiuti al commercio sia da parte della Commissione che da parte degli Stati membri è inferiore all’aumento complessivo del bilancio ODA. Non è pertanto necessario stornare le risorse da altri settori per onorare gli impegni nell’ambito degli aiuti al commercio.</p>
      <p sl="en">Secondo, uno o due deputati hanno sollevato il problema del commercio equo. A mio avviso, la nostra strategia dovrebbe confermare il pieno sostegno a qualsiasi attività che coinvolga il settore privato – soprattutto le PMI – e la società civile per fare in modo che gli aiuti al commercio favoriscano la creazione e la crescita di imprese in grado di competere sui mercati internazionali, per esempio, iniziative volontarie come commercio equo, marchi di qualità ecologica e norme comparabili in materia di programmi aziendali. La strategia dovrebbe anche affrontare i problemi correlati al mercato del lavoro e all’adeguamento sociale nonché il tema delle norme fondamentali dell’OIL in materia di lavoro.</p>
      <p sl="en">Infine, credo che le osservazioni dell’onorevole Max van den Berg sulle norme di origine, il loro miglioramento e la loro semplificazione siano molto importanti. E’ un tema su cui ho focalizzato l’attenzione e riguardo al quale non ho compiuto, insieme ai miei colleghi della Commissione, tutti i progressi che avrei voluto, e dobbiamo quindi accelerare.</p>
      <p sl="en">Infine, ritengo che l’onorevole Schmidt abbia espresso osservazioni significative sugli aiuti al commercio e il loro eventuale impatto sui mercati locali, e sicuramente ci rifletterò. Desidero ringraziare ancora una volta l’onorevole David Martin per aver presentato una relazione eccellente e molto apprezzata.</p>
    </intervention>
    <intervention id="2-065" speaker_id="4346" is_mep="True" mode="spoken" role="Presidente" name="Miguel Angel MARTÍNEZ MARTÍNEZ" nationality="Spain" birth_date="30-01-1940" birth_place="Madrid" p_group="Group of the Progressive Alliance of Socialists and Democrats in the European Parliament" m_state="ES">
      <p sl="unknown">L’intervento del Commissario Mandelson conclude la discussione.</p>
      <p sl="unknown">La votazione si svolgerà domani, alle 12.00.</p>
    </intervention>
  </section>
  <section id="creitem8" title="8. Accordi di partenariato economico (discussione)">
    <intervention id="2-067" speaker_id="4346" is_mep="True" mode="spoken" role="Presidente" name="Miguel Angel MARTÍNEZ MARTÍNEZ" nationality="Spain" birth_date="30-01-1940" birth_place="Madrid" p_group="Group of the Progressive Alliance of Socialists and Democrats in the European Parliament" m_state="ES">
      <p sl="unknown">L’ordine del giorno reca la relazione (A6-0084/2007), presentata dall’onorevole Robert Sturdy a nome della commissione per il commercio internazionale, sugli accordi di partenariato economico [2005/2246(INI) ].</p>
    </intervention>
    <intervention id="2-068" speaker_id="2037" name="Robert STURDY" is_mep="True" mode="spoken" role="relatore" nationality="United Kingdom" birth_date="22-06-1944" birth_place="Wetherby" p_group="European Conservatives and Reformists Group" m_state="GB">
      <p sl="en">Signor Presidente, questa è una relazione particolarmente importante. Il lavoro svolto sulla relazione dalla Commissione, compreso il Commissario stesso, e dal sottoscritto, è un lavoro accurato che evidenzia quanto sia complesso elaborare un programma avanzato per le relazioni commerciali tra l’Unione europea e gli ACP, due gruppi molto diversi ed estremamente diseguali che condividono però un obiettivo comune: il rafforzamento del commercio come mezzo per realizzare uno sviluppo reale. Per quanto tutto ciò possa suonare idealistico, ho ricevuto un convinto sostegno sia dalla Commissione sia dai rappresentanti delle regioni ACP e, nonostante le numerose preoccupazioni espresse dalle ONG e dai gruppi politici, loro ed io e, ne sono certo, anche la Commissione, rimaniamo ottimisti.</p>
      <p sl="en">Gli APE hanno registrato un’evoluzione molto lenta a causa di idee controverse su una serie di temi, comprese l’integrazione regionale, l’individuazione di prodotti sensibili e la preparazione di proposte concrete e dettagliate per un sostegno rispetto agli APE. Agli ACP è stato chiesto di fare molte cose e, troppo spesso, l’infrastruttura istituzionale e le capacità insufficienti hanno suscitato dubbi sulla possibilità che queste proposte possano contribuire al loro sviluppo nella maniera da loro auspicata.</p>
      <p sl="en">La scadenza del gennaio 2008 è ovviamente l’elemento che rende quest’anno così cruciale per gli APE. Il tempo sta per scadere. I negoziatori devono insistere per raggiungere sugli APE un accordo vantaggioso per tutti, un accordo che aiuterà i paesi ACP a sviluppare e sostenere le relazioni commerciali internazionali. Nel caso in cui alcune regioni abbiano bisogno di più tempo, credo sia dovere di entrambe le parti cercare di fare in modo che le esportazioni ACP verso l’Unione europea non siano danneggiate. Ritengo che l’obiettivo dovrebbe essere questo, e non la discussione sulla fattibilità di un’altra deroga OMC, benché apprezzi il fatto che la Commissione continui a concentrarsi sul rispetto delle scadenze. Sono tuttavia impaziente di conoscere le misure previste per le regioni per le quali non c’è un accordo.</p>
      <p sl="en">La mia relazione propone una serie di raccomandazioni: regole d’origine semplificate, liberalizzate e più flessibili, pieno accesso al mercato in esenzione da dazi doganali e da contingenti per gli ACP, meccanismi di salvaguardia praticabili, meccanismi di risoluzione delle controversie e sistemi di controllo regolati da norme trasparenti e che consentano di intervenire qualora i cambiamenti apportati dagli APE abbiamo effetti dannosi sui settori economici dei paesi ACP. Questi sono gli aspetti positivi e devono essere adeguatamente inquadrati nei negoziati. Dobbiamo sapere come funzioneranno questi meccanismi, dobbiamo creare fiducia e fare in modo che l’Europa dimostri un interesse pari a quello dei paesi ACP per l’applicazione di questi meccanismi.</p>
      <p sl="en">Abbiamo capito che, se vogliamo giungere ad una positiva conclusione degli APE, occorre da parte degli ACP un impegno maggiore di quello dimostrato durante tutti i negoziati. Solo un vero partenariato garantirà che questi accordi siano vantaggiosi per tutti. La revisione ufficiale degli APE, che avrebbe dovuto essere conclusa lo scorso dicembre, non è riuscita a produrre una relazione completa e approfondita sullo stato dei negoziati. Tutto questo è lungi dall’essere incoraggiante e sarei curioso di sapere quale precedente si creerebbe in caso di effettiva firma degli accordi.</p>
      <p sl="en">E’ chiaro che saranno necessarie risorse addizionali per affrontare gli effetti del cambiamento derivante dagli APE. Il graduale aumento delle facilitazioni al commercio, l’assistenza tecnica e il sostegno per aiutare i produttori ACP ad assicurare la conformità con le norme dell’Unione europea devono essere sufficientemente forti da compensare le perdite in termini di redditi tariffari e aiutare i paesi ACP a beneficiare dell’accesso al mercato. Innanzi tutto, occorre un maggiore impegno per fare sì che i fondi già promessi siano spesi in modo efficace e secondo i tempi previsti. L’Unione europea deve rendere conto di tutte le sue attività in materia di aiuti allo sviluppo e, insieme agli ACP, deve definire obiettivi chiari che promuovano la competitività e la crescita degli ACP.</p>
      <p sl="en">Gli APE possono svolgere un ruolo essenziale come strumenti di sviluppo e, adeguatamente studiati, rappresentano un’opportunità per rivitalizzare le relazioni commerciali ACP-UE, promuovere la diversificazione economica e l’integrazione regionale e ridurre la povertà nei paesi ACP.</p>
      <p sl="en">Ho ricordato nel mio intervento che l’Unione europea deve rendere conto di quello che fa. Questi sono soldi dei contribuenti e tutti noi reputiamo fondamentale nonché irrinunciabile dal punto di vista democratico che ci sia l’obbligo di rendere conto delle proprie attività. Per molti aspetti non siamo riusciti ad aiutare i paesi ACP; ora credo che abbiamo la possibilità concreta di fare qualcosa che potrà davvero lasciare il segno, a condizione che ci sia buona volontà anche da parte di tutti loro.</p>
      <p sl="en">Purtroppo, ora devo partire, devo rientrare per motivi personali. Ho lavorato in stretto contatto con la Commissione e il Commissario. Tra di noi la comprensione è stata ottima e desidero cogliere questa opportunità per ringraziarli. Spero che potremo continuare a lavorare nello stesso modo.</p>
    </intervention>
    <intervention id="2-069" speaker_id="photo_generic" name="Peter Mandelson" is_mep="True" mode="spoken">
      <p sl="en">Membro della Commissione . – Signor Presidente, reputo questa relazione molto costruttiva, realistica e apprezzabile.</p>
      <p sl="en">Come ho già detto quest’anno alla commissione per il commercio internazionale, il contributo dell’onorevole Sturdy ci aiuta a guardare con occhi diversi alle sfide che dobbiamo affrontare in questi negoziati difficili e dai tempi strettissimi. Certo, i negoziati APE si sono mossi lentamente – più lentamente, per essere franchi, di quanto sia possibile giustificare. Allo stesso tempo dobbiamo però riconoscere che questi accordi sono nuovi, innovativi e ambiziosi. Laddove c’è un cambiamento, c’è inevitabilmente incertezza e, pertanto, vogliamo procedere con i piedi di piombo. Dobbiamo assicurare l’equilibrio tra la necessità di portare a termine questi negoziati puntualmente e la necessità di rispettare le incertezze degli altri.</p>
      <p sl="en">Sono assolutamente d’accordo con il punto di partenza della relazione, secondo cui degli APE adeguatamente concepiti costituiscono un’opportunità per rivitalizzare le relazioni commerciali ACP-Unione europea. In realtà, direi addirittura che sono la nostra unica vera opportunità per frenare l’ulteriore deriva del commercio ACP verso la dipendenza dai beni di consumo e una sempre minore diversificazione, elementi che hanno caratterizzato il commercio ACP durante gli ultimi 25 anni. Abbiamo cercato alternative, e non mancano i suggerimenti e le idee, ma nessuno di essi è in grado di garantire la stessa sicurezza giuridica in termini di regime commerciale o gli stessi i legami con lo sviluppo che ci sono offerti dagli APE. Nessuno affronta il problema della divisione tra paesi ACP in regimi commerciali che impediscono ai mercati regionali di emergere e rinchiudono i paesi in uno stato di dipendenza nord/sud.</p>
      <p sl="en">Mi fa pertanto piacere che la relazione riconosca la buona fede e l’approccio ambizioso che abbiamo adottato. Allo stesso tempo, ammette che il commercio non è la panacea per lo sviluppo. Solo una riforma politica guidata dall’interno e costruita sulle solide fondamenta del buon governo e un ambiente propizio all’attività economica e agli investimenti possono assicurare la crescita economica e lo sviluppo perseguiti dai paesi ACP. Convengo tuttavia che il commercio è fondamentale per sostenere e potenziare questa riforma e, conseguentemente, per assicurare crescita e occupazione per tutti. Per questo sono determinato a cogliere l’opportunità offertaci dagli APE.</p>
      <p sl="en">La dimensione di sviluppo degli APE consiste nell’utilizzare l’accesso al mercato, non solo nel concederlo. Si tratta di finanziare gli investimenti, non solo di erogare aiuti allo sviluppo. Occorrono nuove regole adatte a un mondo globalizzato, e perciò tengo particolarmente al fatto che gli APE affrontino temi come la politica della concorrenza, gli appalti pubblici e le facilitazioni al commercio. Conosciamo tuttavia i limiti dei nostri partner e lavoreremo con loro per introdurre gradualmente il cambiamento e per individuare le esigenze e le soluzioni regionali specifiche. Nessuno sta parlando di cambiamenti o di regole da imporre dall’oggi all’indomani. Ma continueremo a dialogare. Voltare le spalle alle sfide equivarrebbe a venire meno al nostro dovere, che è quello di offrire agli ACP il futuro economico che si meritano. Vogliamo garantire uno sviluppo sostenibile, e non una povertà insostenibile.</p>
      <p sl="en">La relazione Sturdy chiede un pieno accesso al mercato in Europa in esenzione da dazi doganali e da contingenti, ed è quello che proponiamo noi. L’offerta della Commissione per l’accesso al mercato era stata avanzata in aprile e propone un pieno accesso per tutti i prodotti con periodi di transizione per lo zucchero e il riso, al fine di proteggere i mercati gestiti da cui dipendono gli ACP. In tal modo possiamo rispettare le nostre promesse di assumere impegni estremamente consistenti in termini di accesso al mercato e di trasferire agli stessi ACP la gestione della piena flessibilità delle regole dell’OMC sulle esclusioni e l’attuazione.</p>
      <p sl="en">Tutti sanno quale importanza gli ACP giustamente attribuiscono a un ulteriore sostegno allo sviluppo in questo negoziato. E’ un punto in merito al quale l’onorevole Sturdy avanza alcune proposte molto utili. Il finanziamento è importante. Dobbiamo aiutare gli ACP a cogliere le nuove opportunità di commercio che saranno fornite dagli APE. Gli APE non falliranno per mancanza di assistenza finanziaria – ve lo posso garantire. In tale contesto, abbiamo proposto che ognuna delle regioni che partecipano al negoziato istituisca fondi regionali APE al fine di mettere a punto uno strumento personalizzato, allineato alle norme internazionali ma controllato e gestito dagli ACP e di facile utilizzo. Questi fondi, che potrebbero essere utilizzati anche per raccogliere gli aiuti di altri donatori, potrebbero comprendere un sostegno istituzionale al fine di garantire la capacità di attuare gli APE: competitività del settore privato – dall’accesso alla finanza al riattrezzamento industriale, fino al miglioramento delle norme SPS; assistenza finanziaria nei paesi con problemi fiscali determinati dalla riduzione delle barriere tariffarie, dato che i redditi passano dai governi ai consumatori.</p>
      <p sl="en">La nostra ambizione è pertanto chiara: costruire, attraverso gli APE, uno strumento per il commercio e lo sviluppo che stimoli i flussi di investimento, la domanda interna, l’attività del settore privato e la creazione di posti di lavoro e che, in questo modo, crei una base fiscale sostenibile che consenta ai governi degli ACP di operare, di fornire i servizi fondamentali e di decidere del loro futuro economico in assenza di deroghe, concessioni e vincoli dell’OMC.</p>
      <p sl="en">Vorrei concludere su un aspetto politico più ampio. Sono state espresse critiche, anche dai deputati di questo Parlamento, rispetto ai negoziati, e preoccupazioni, in particolare da parte dei nostri partner ACP, sul contenuto, a vari livelli, dei negoziati. Stiamo tuttavia compiendo progressi e i negoziati sono animati da un dinamismo positivo. Abbiamo la prospettiva concreta di poter consolidare un forte partenariato per lo sviluppo tra l’Unione europea e gli ACP. Un fallimento avrebbe conseguenze estremamente gravi per l’Unione europea e per l’obiettivo di una crescita equilibrata e dinamica nei paesi ACP. Pertanto accolgo con favore la relazione e il sostegno del Parlamento in vista del raggiungimento degli accordi. Vorrei esprimere nuovamente il mio apprezzamento per la motivazione, le proposte e le raccomandazioni contenute nella relazione.</p>
    </intervention>
    <intervention id="2-070" speaker_id="33775" name="Jean-Pierre AUDY" is_mep="True" mode="spoken" nationality="France" birth_date="12-06-1952" birth_place="Tulle" p_group="Group of the European People's Party (Christian Democrats)" m_state="FR">
      <p sl="fr">a nome del gruppo PPE-DE . – Signor Presidente, signor Commissario, onorevoli colleghi, in via preliminare desidero giustificare l’assenza della collega onorevole Sudre, trattenuta da un appuntamento con il nostro nuovo Primo Ministro François Fillon. L’onorevole Sudre avrebbe voluto intervenire sul tema della situazione particolare delle regioni ultraperiferiche dell’Unione, che le stanno particolarmente a cuore. Vorrei anche congratularmi con l’amico onorevole Sturdy per la portata e la qualità del lavoro svolto in questa eccellente relazione di iniziativa.</p>
      <p sl="fr">L’Unione deve concludere con i paesi dell’Africa, dei Caraibi e del Pacifico, i cosiddetti ACP, accordi di partenariato economico, o APE. Tali accordi sono pensati per rafforzare la crescita economica, l’integrazione regionale e la lotta contro la povertà in sei grandi zone sfavorite del pianeta. Conformemente allo spirito di Cotonou, occorre costantemente ricordare che gli APE non devono essere semplici accordi di libero scambio, nel senso dell’Organizzazione mondiale del commercio, ma devono rappresentare un vero e proprio partenariato, che consenta di creare un nuovo quadro di intervento favorevole allo sviluppo delle economie dei paesi ACP e, di conseguenza, di stabilizzare la pace, in particolare nel continente africano, grazie a una dinamica di integrazione regionale.</p>
      <p sl="fr">In ragione della loro posizione geografica, vicina a numerosi paesi ACP, i territori d’oltremare, che appartengano o meno all’Unione europea, devono essere al centro di questi accordi preferenziali e reciproci. E’ assolutamente indispensabile che la situazione particolare delle regioni ultraperiferiche e dei paesi e territori d’oltremare sia tenuta in considerazione nell’ambito di questi negoziati, conformemente all’articolo 299, paragrafi 2 e 3, del Trattato. Le regioni ultraperiferiche e i paesi e territori d’oltremare devono essere coinvolti più a monte possibile nel corso dei negoziati perché sia possibile considerare le differenziazioni in termini di accesso al mercato e coordinare le rispettive soluzioni di accompagnamento, in vista di una loro maggiore integrazione nel loro ambiente regionale.</p>
      <p sl="fr">E’ in questo contesto, onorevoli colleghi, che vi incoraggio a sostenere gli emendamenti cofirmati dagli onorevoli Sudre e Sturdy, a nome del gruppo del Partito popolare europeo (Democratici cristiani) e dei Democratici europei, e destinati a stabilire un equilibrio intelligente tra l’integrazione regionale di questi territori ultraperiferici e i legami storici e geopolitici che li uniscono all’Europa.</p>
    </intervention>
    <intervention id="2-071" speaker_id="4480" name="Margrietus van den BERG" is_mep="True" mode="spoken" nationality="Netherlands" birth_date="22-03-1946" birth_place="Ammerstol" p_group="Socialist Group in the European Parliament" m_state="NL">
      <p sl="nl">a nome del gruppo PSE . – Signor Presidente, signor Commissario, sono grato all’onorevole Sturdy. Siamo tutti d’accordo nell’affermare che il commercio può contribuire a combattere la povertà. Purtroppo, i vantaggi commerciali per i paesi ACP previsti dall’accordo di Cotonou hanno un effetto limitato nella pratica, come del resto anche l’iniziativa “Tutto fuorché le armi”.</p>
      <p sl="nl">Tutto questo è imputabile alla debolezza della situazione del commercio nelle regioni in via di sviluppo in questione, ai rigorosi obblighi europei standardizzati in materia di importazioni e alle regole di origine che finora non sono state modificate o appositamente formulate per rispondere a situazioni concrete. Proprio per questi problemi, i paesi ACP non partecipano all’economia mondiale, anzi semmai se ne stanno allontanando.</p>
      <p sl="nl">Per questo motivo, il dibattito sugli accordi di partenariato economico non dovrebbe concentrarsi principalmente sulla conclusione di accordi di libero scambio, ma piuttosto di contratti di sviluppo. L’elemento che dovrebbe essere centrale in questi contratti è lo sviluppo del commercio all’interno della propria regione, compreso il quadro istituzionale e le risorse in termini di personale, che sono difficili da costituire, unitamente agli Obiettivi del Millennio. Solo successivamente potremo pensare ad aprire i mercati all’Unione europea. E’ qui che secondo noi si trova il problema.</p>
      <p sl="nl">Tutto sembra essere orientato verso la data del 1o gennaio 2008, il che è naturalmente logico, poiché la scadenza è il 1o gennaio, ma allo stesso tempo la flessibilità ora offerta nei negoziati è in realtà troppo poco legata agli indicatori di sviluppo e molto di più a vaghi indicatori temporali. L’idea dei 25 anni è stata ventilata, anche se mai esplicitamente citata.</p>
      <p sl="nl">La Commissione è disposta a collegare l’accesso dell’Unione europea ai mercati in questione a un benchmark di sviluppo, affinché possiamo essere certi che i mercati locali siano pronti? Per quanto riguarda le regioni che alla fine non decidono per un accordo di partenariato economico (APE) – e vorremmo ribadire che i negoziati in materia godono del nostro appoggio incondizionato –, se si decide di non concludere un APE, la Commissione è disposta a riconoscere che sia doveroso accettare l’alternativa di un sistema di preferenze generalizzato?</p>
      <p sl="nl">Conosciamo la discussione tecnica ma, a nostro modo di vedere, senza considerare banane e zucchero – in quanto, nella pratica, sono stati esclusi dall’equazione, in particolare da noi – siamo in presenza di un’alternativa reale alle attuali condizioni commerciali. Se l’Unione europea è disposta a impegnarsi in vista di una rapida riforma delle regole di origine – cosa che il Commissario ha confermato nel corso di un’altra discussione poco fa – potremmo forse davvero compiere qualche passo avanti a tale riguardo.</p>
      <p sl="nl">Per passare ora ai temi di Singapore, credo naturalmente che sarebbe fantastico se le regioni volessero servirsene in qualsiasi momento. Non c’è nulla di sbagliato, anche se non dovremmo imporre nulla.</p>
      <p sl="nl">E’ di fondamentale importanza rispettare la scadenza dei negoziati APE, come ho già segnalato. Per questo, vogliamo concentrarci sul concetto del contratto di sviluppo, e in proposito il gruppo socialista al Parlamento europeo ha segnalato che dovremmo darci un po’ di margine durante i negoziati, in termini di tempo, contenuti e fondi, e concludere un contratto negoziale nel vero senso del termine. Se gli APE dovessero andare in quel senso, sarebbe fantastico; altrimenti, semplicemente dovremmo concludere che non si tratta di una buona offerta. Vi esorto anche a mettere sul tavolo negoziale il GSP+, come vera alternativa, e a parlarne apertamente durante i dibattiti.</p>
    </intervention>
    <intervention id="2-072" speaker_id="28481" name="Sajjad KARIM" is_mep="True" mode="spoken" nationality="United Kingdom" birth_date="11-07-1970" birth_place="Lancashire" p_group="European Conservatives and Reformists Group" m_state="GB">
      <p sl="en">a nome del gruppo ALDE . – Signor Presidente, desidero ringraziare il relatore per l’impostazione scelta. La scelta dell’onorevole Sturdy di prendere come punto di partenza la risoluzione dell’assemblea parlamentare paritetica UE-ACP approvata a Barbados ha fatto sì che la relazione sia riuscita a superare la fase del compromesso.</p>
      <p sl="en">Nel suo insieme, il mio gruppo è stato soddisfatto del tono e dell’equilibrio del lavoro, ed è il motivo per il quale non abbiamo presentato alcun emendamento. Tuttavia, ci continua a preoccupare una contraddizione fondamentale contenuta nella relazione e che caratterizza lo svolgimento stesso dei negoziati: da una parte, esortiamo i negoziatori a intensificare l’impegno per completare i negoziati prima della fine di quest’anno, mentre, dall’altra, chiediamo alla Commissione di non esercitare una pressione eccessiva sui paesi ACP. Entrambe le affermazioni sono corrette, ma sicuramente non c’è nulla di più assillante del tic tac di un orologio che avanza inesorabile senza alcun accordo accettabile sul tavolo e senza che sia possibile intravedere alcuna alternativa apparentemente idonea.</p>
      <p sl="en">Il Commissario sa bene quali difficoltà pongono le scadenze. Non stiamo solo trattando dei negoziati APE, sullo sfondo abbiamo anche i calendari relativi all’integrazione regionale e, naturalmente, il complesso ciclo negoziale di Doha. Il fatto che non ci sia un accordo OMC ha reso ancora più ardui questi negoziati, in quanto gli ACP non sono in grado di prevedere ancora quello che otterranno – se mai otterranno qualcosa – da Doha.</p>
      <p sl="en">Il filo conduttore di tutto questo è tuttavia lo sviluppo. Per fare sì che una maggiore liberalizzazione diventi l’elemento trainante della riduzione della povertà e della crescita economica, l’Unione europea deve integrare le sue politiche per il commercio e lo sviluppo, un obiettivo che in nessun altro caso è così importante come lo è con gli ACP e gli APE.</p>
      <p sl="en">L’Unione europea viene accusata di anteporre la scadenza annuale allo sviluppo. Per confutare queste accuse, esorto il Commissario a dimostrare la flessibilità e l’impegno della Commissione nei confronti delle preoccupazioni degli ACP avviando una concreta analisi delle alternative orientate allo sviluppo agli APE, e, se non avremo un accordo praticabile entro la scadenza prevista, conformemente a Cotonou, dobbiamo almeno assicurare parità di accesso al mercato agli ACP il 1o gennaio 2008.</p>
      <p sl="en">L’Unione europea dispone delle risorse necessarie per intraprendere un esercizio di questo tipo. Allo stesso tempo, gli ACP lottano a livello finanziario e tecnico. Abbiamo già dedicato molto tempo alla discussione degli aiuti al commercio dell’Unione europea questa mattina, e i due relatori hanno collaborato strettamente per fare in modo che le due relazioni progredissero di pari passo.</p>
      <p sl="en">Il programma di aiuti al commercio dell’Unione europea è fondamentale per consentire ai paesi ACP meno sviluppati di ottimizzare i vantaggi di una maggiore liberalizzazione, e il Consiglio ha già confermato che una quota sostanziale degli aumenti relativi agli aiuti commerciali sarà destinata ai paesi ACP.</p>
      <p sl="en">Gli ACP continueranno ad aver bisogno di molta assistenza per lo sviluppo per gestire i vincoli esistenti sul lato dell’offerta, dopo il prossimo FES. Mi piacerebbe che la Commissione e gli Stati membri lavorassero insieme al fine di incrementare in misura significativa la portata degli aiuti al commercio disponibili in misura proporzionata all’aumentare della domanda dei paesi ACP, a seguito dell’attuazione degli APE. Dobbiamo tuttavia riconoscere le difficoltà morali che si trova ad affrontare un donatore seduto al tavolo negoziale di fronte a un importante beneficiario di aiuti al commercio.</p>
      <p sl="en">La Commissione non deve manipolare le prospettive di aiuto, condizionando gli aiuti futuri allo sviluppo alle concessioni eventualmente fatte dagli ACP negli APE. Gli aiuti, per definizione, possono essere utilizzati come carota, ma non devono in nessun caso essere utilizzati come bastone, se non si concludono gli APE entro la scadenza del 2007.</p>
      <p sl="en">Gli aiuti allo sviluppo funzionano al meglio quando realizzano un insieme di obiettivi condivisi tra donatore e beneficiario.</p>
      <p sl="en">Con la commissione per il commercio internazionale e la delegazione del Parlamento europeo all’assemblea paritetica, il Commissario dispone di una schiera di parlamentari dotati della competenza e della volontà di impegnarsi con lui rispetto agli APE. Visto che le lancette dell’orologio continuano ad avanzare inesorabili, sollecito il Commissario a lavorare con questi colleghi al fine di individuare per gli APE una soluzione orientata allo sviluppo che risponda alle esigenze degli ACP.</p>
    </intervention>
    <intervention id="2-073" speaker_id="28376" name="Leopold Józef RUTOWICZ" is_mep="True" mode="spoken" nationality="Poland" birth_date="18-10-1932" birth_place="Kraków" p_group="Non" m_state="PL">
      <p sl="pl">a nome del gruppo UEN . – Signor Presidente, onorevoli colleghi, la relazione dell’onorevole Sturdy sugli accordi di partenariato economico contiene un resoconto preciso della situazione attuale.</p>
      <p sl="pl">Nonostante un forte impegno da parte dell’Unione europea, l’attuale situazione non è positiva. Una cooperazione basata su accordi che non tengono conto del mercato mondiale né dei principi stabiliti dall’OMC non promette nulla di buono per accordi di partenariato nel contesto ACP.</p>
      <p sl="pl">Gli aiuti dell’Unione europea a questi paesi dovrebbero essere in primo luogo tesi a stimolare produzioni non in concorrenza con i produttori dell’Unione europea. Non devono pertanto creare un conflitto di interessi. I prodotti in questione possono essere venduti sul mercato dell’Unione europea sulla base di accordi pluriennali. Potrei citare, per esempio, i prodotti minerari e i biocombustibili. Oltre agli aiuti umanitari, la priorità fondamentale per questi paesi è l’assistenza in vista della creazione di posti di lavoro.</p>
      <p sl="pl">Gli accordi di partenariato con i paesi ACP dovrebbero essere in linea con la strategia economica dell’Unione europea. I nuovi accordi dovrebbero basarsi su principi stabiliti dalla Commissione europea, dal Parlamento europeo e dai paesi ACP.</p>
    </intervention>
    <intervention id="2-074" speaker_id="28237" name="Frithjof SCHMIDT" is_mep="True" mode="spoken" nationality="Germany" birth_date="17-04-1953" birth_place="Bad Harzburg" p_group="Group of the Greens/European Free Alliance" m_state="DE">
      <p sl="de">a nome del gruppo Verts/ALE . – Signor Presidente, i negoziati entrano ora in una fase cruciale e non possiamo permettere che falliscano. E’ tuttavia altrettanto chiaro, se ascoltiamo quello che ci viene continuamente detto, che la forte pressione in termini di tempo si sta rivelando eccessiva per i più deboli tra i nostri paesi partner .</p>
      <p sl="de">Per questo abbiamo bisogno di un sistema più flessibile per la pianificazione del commercio dopo il 1o gennaio 2008. Dovremmo imparare dagli errori del ciclo negoziale di Doha; in quel caso c’era una data irrevocabile che poi è stata superata. Visti i risultati intermedi che sono stati raggiunti, non sarà difficile spiegarlo all’Organizzazione mondiale del commercio. Si è discusso di alternative, come l’ampliamento e l’ulteriore sviluppo del GSP+. Potrebbe essere una via percorribile, per la quale ci dobbiamo preparare, perché non può arrivare in modo inaspettato. Dovremmo smettere di sovraccaricare i negoziati con le regole per gli investimenti nel settore dei servizi. Tutto questo complica i negoziati e, lungi dal condurci a una rapida conclusione, ci impedisce di concentrarci sulle questioni essenziali.</p>
    </intervention>
    <intervention id="2-075" speaker_id="28975" name="Vittorio AGNOLETTO" is_mep="True" mode="spoken" nationality="Italy" birth_date="06-03-1958" birth_place="Milano" p_group="Confederal Group of the European United Left - Nordic Green Left" m_state="IT">
      <p sl="it">a nome del gruppo GUE/NGL . – Signor Presidente, onorevoli colleghi, il negoziato EPA, così come condotto dalla Commissione europea con l’avallo del Consiglio, mette a rischio la sovranità economica ed alimentare dei paesi ACP, pregiudica ogni residua possibilità per questi paesi di consolidare le proprie filiere produttive aumentando il valore aggiunto delle proprie produzioni e li espone al rischio di un’ulteriore deindustrializzazione.</p>
      <p sl="it">L’impatto socioambientale dell’apertura indiscriminata dei mercati locali agli investimenti internazionali, principalmente orientati al settore delle risorse naturali e della terra stessa, si sommerebbe negativamente alla mancanza di effettivi ritorni economici per le popolazioni di quei paesi: l’unico vantaggio sarebbe per le grandi aziende multinazionali europee! Su capitoli come i cosiddetti temi di Singapore, il commercio dei servizi e i diritti di proprietà intellettuale ci troveremo inoltre dinanzi a regole ancora più stringenti di quelle fissate dalla stessa Organizzazione mondiale del commercio. Un accordo OMC Plus spingerà le popolazioni africane ancora di più nel baratro dell’indigenza!</p>
      <p sl="it">In Africa è a rischio la stabilità di intere comunità rurali, sono a rischio migliaia di posti di lavoro dell’industria della manifattura. Senza lavoro non resta che migrare, tentando la sorte su quelle carrette del mare che negli ultimi giorni sono tornate a invadere le sponde europee del Mediterraneo.</p>
      <p sl="it">Come gruppo GUE chiediamo di fermare i negoziati EPA così come impostati e ripartire su basi differenti mettendo al centro la giustizia sociale, la solidarietà e l’autosviluppo dei popoli. Consideriamo inconcepibile ed illogico che mentre il negoziato sul Doha Round vive uno stallo la Commissione europea pretenda che il negoziato EPA non possa prevedere deroghe sulla scadenza negoziale.</p>
      <p sl="it">Tutta l’Unione europea dovrebbe invece adoperarsi in sede WTO affinché si ottenga il riconoscimento di un regime transitorio per mantenere un sistema di preferenze commerciali a vantaggio dei paesi ACP, fintantoché un nuovo accordo non sarà finalizzato. Per tutti questi motivi ed altri ancora che non ho tempo di addurre, la decisione del mio gruppo è quella di votare contro la relazione Sturdy.</p>
    </intervention>
    <intervention id="2-076" speaker_id="28269" name="Jerzy BUZEK" is_mep="True" mode="spoken" nationality="Poland" birth_date="03-07-1940" birth_place="Śmiłowice" m_state="PL">
      <p sl="pl">Grazie, signor Presidente. Prendo la parola anche in qualità di membro della delegazione permanente dell’Unione europea nei paesi ACP. Desidero ringraziare il Commissario per la sua dichiarazione e sostengo le sue osservazioni fondamentali. Un ringraziamento speciale va al relatore onorevole Sturdy. La relazione è ottima e molto approfondita, riporta però 53 punti estremamente dettagliati. Potremmo dire che contiene quasi delle istruzioni negoziali.</p>
      <p sl="pl">Desidero sottolineare la professionalità del lavoro intrapreso, mi preoccupano tuttavia certi aspetti politici che dovrebbero emergere da una relazione del Parlamento europeo. E mi riferisco a quelli che reputo essere i cinque punti più importanti relativi all’effetto che noi, Parlamento europeo, possiamo avere sui negoziati.</p>
      <p sl="pl">Primo, è fondamentale chiarire l’aspetto relativo allo sviluppo sostenibile degli accordi di partenariato economico, un aspetto che non è attualmente del tutto chiaro ai paesi con i quali stiamo negoziando.</p>
      <p sl="pl">Secondo, occorre capire che l’apertura del mercato nell’ambito degli accordi di partenariato economico, la semplice apertura del mercato, non migliora di per sé la competitività. E’ molto importante che anche i nostri partner nei paesi ACP lo capiscano.</p>
      <p sl="pl">Terzo, dovremmo trovare il modo di incoraggiare le riforme in quei paesi, mediante preferenze, incentivi e anche aiuti a livello scientifico e formativo e scambi di personale. Si tratta sostanzialmente di promuovere lo sviluppo generale della civiltà, che talvolta è anche più importante dell’apertura del mercato ai prodotti.</p>
      <p sl="pl">Quarto, dovremmo proteggere certi settori specifici e sensibili di quei paesi, come l’agricoltura. Dobbiamo assicurare protezione a certi gruppi sociali, come le donne, per esempio, che possono anche essere minacciate dall’applicazione di misure individuali. Devono essere introdotte preferenze speciali per i medicinali e tutto ciò che è correlato alla sanità.</p>
      <p sl="pl">La mia quinta e ultima osservazione: l’integrazione e la cooperazione regionale sul campo, in quelle aree, sono fondamentali. Anche l’Unione europea si è sviluppata principalmente grazie alla mutua cooperazione, e questo è un elemento che dobbiamo sottolineare.</p>
    </intervention>
    <intervention id="2-077" speaker_id="28137" name="Kader ARIF" is_mep="True" mode="spoken" nationality="France" birth_date="03-07-1959" birth_place="Alger" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">Signor Presidente, signor Commissario, onorevoli colleghi, il negoziato sugli accordi di partenariato economico tra la Commissione e i paesi ACP suscita fortissime preoccupazioni tra questi paesi e si svolge in un clima incompatibile con lo storico rapporto di partenariato che ci lega.</p>
      <p sl="fr">Si percepisce da parte dell’Europa il tentativo di imporre a ogni costo e alle sue condizioni zone di libero scambio a paesi tra i più poveri al mondo. E’ in gioco il rapporto di fiducia con i paesi ACP.</p>
      <p sl="fr">Dobbiamo riaprire i negoziati su basi nuove per rispondere alle preoccupazioni emerse nei paesi ACP in merito agli effetti che gli APE possono avere sul futuro delle loro economie, molti settori delle quali non riuscirebbero a resistere a un abbassamento delle protezioni doganali e a una situazione di concorrenza incontrollata con l’economia europea.</p>
      <p sl="fr">La Commissione deve ritornare ai principi definiti nell’accordo di Cotonou. Quando si parla di apertura dei mercati, l’obiettivo è lo sviluppo e non la reciprocità. Tale principio sarebbe in contraddizione con l’obiettivo fissato, tenuto conto delle disparità di sviluppo, che non scompariranno certo nel giro di vent’anni. Questi paesi devono avere pertanto la possibilità di scegliere tra un APE e un’altra forma di accordo preferenziale.</p>
      <p sl="fr">A coloro che non firmeranno un APE entro la fine del 2007 dobbiamo offrire condizioni di accesso al mercato almeno equivalenti alle preferenze di cui beneficiano ora, senza che nessuno di loro si debba trovare in una situazione più sfavorevole dopo la conclusione di questi accordi.</p>
      <p sl="fr">Inoltre, i servizi e i temi di Singapore non dovrebbero essere inseriti nei negoziati. L’unico obbligo, per quanto concerne il rispetto delle regole dell’OMC, riguarda le preferenze concesse per il commercio di beni. Questi temi sono stati esclusi dai negoziati in seno all’OMC su richiesta dei paesi in via di sviluppo e non dovrebbero essere improvvisamente reintrodotti per i paesi ACP. Si tratta innanzi tutto di temi di competenza dei gruppi regionali dei paesi ACP, la cui sovranità in materia va rispettata. La Commissione deve pertanto ritirarli dai negoziati.</p>
      <p sl="fr">Inoltre, i parlamenti dei paesi ACP e del Parlamento europeo, insieme alla società civile, devono poter avere accesso a tutti gli elementi dei negoziati, essere consultati e coinvolti durante il loro svolgimento.</p>
      <p sl="fr">Infine, se sono necessari tempi più lunghi per il buon esito del negoziato sugli accordi di partenariato economico, la Commissione deve dare prova di flessibilità e difendere tale principio presso i membri dell’OMC.</p>
    </intervention>
    <intervention id="2-078" speaker_id="4241" name="Johan VAN HECKE" is_mep="True" mode="spoken" nationality="Belgium" birth_date="02-12-1954" birth_place="Gent" p_group="Group of the Alliance of Liberals and Democrats for Europe" m_state="BE">
      <p sl="nl">Signor Presidente, l’onorevole Sturdy ha preparato una relazione equilibrata che tiene anche conto delle giuste critiche espresse dai partner ACP per la scarsa attenzione che l’Unione europea riserva durante i negoziati alle loro lamentele, rivelandosi invece troppo propensa a imposizioni unilaterali.</p>
      <p sl="nl">Vorrei sottolineare un aspetto spesso trascurato, ossia la dimensione regionale degli accordi di partenariato economico, che mira al rafforzamento del commercio sud-sud. Gli obiettivi di sviluppo possono essere realizzati solo se la finalità degli APE è quella di incoraggiare una buona gestione economica, promuovere l’integrazione regionale delle economie ACP, nonché attirare e trattenere ulteriori investimenti. Aiuti al commercio tempestivi ed efficaci costituiscono una conditio sine qua non se vogliamo accrescere il potenziale commerciale delle regioni ACP.</p>
      <p sl="nl">A questo riguardo, vorrei ricordare alla Commissione l’impegno assunto dal suo Presidente Barroso di stanziare a favore dei paesi in via di sviluppo 1 miliardo di euro in aiuti al commercio. Non è un buon segno che l’accordo del Consiglio sulle prossime prospettive finanziarie non abbia provveduto a costituire una riserva sufficiente a coprire i 190 milioni di euro proposti e necessari ogni anno per i paesi del protocollo zucchero.</p>
      <p sl="nl">Dopo tutto, mantenere le promesse è una questione di credibilità elementare, e potrebbe benissimo sancire il successo o il fallimento dei negoziati.</p>
    </intervention>
    <intervention id="2-079" speaker_id="28139" name="Carl SCHLYTER" is_mep="True" mode="spoken" nationality="Sweden" birth_date="07-01-1968" birth_place="Danderyd" p_group="Group of the Greens/European Free Alliance" m_state="SE">
      <p sl="sv">Ci sono tre concetti fondamentali che la Commissione deve tenere a mente nei negoziati: ascoltare, non imporre condizioni e non farsi prendere dall’ansia. Dobbiamo ascoltare le richieste dei paesi ACP.</p>
      <p sl="sv">Questi negoziati non sono condotti su un piano di parità. Lei, Commissario Mandelson, ha centinaia di esperti a disposizione. I paesi ACP, da parte loro, ne hanno pochissimi. Noi abbiamo moltissimo potere economico. Loro non hanno che le prime espressioni di commercio e industria. Noi potremmo acquistare in un colpo solo tutto il loro commercio e la loro industria. Loro fanno fatica a procurarsi da mangiare per la giornata. In presenza di una tale diversità di condizioni, è importante che noi ascoltiamo le loro richieste e cerchiamo di soddisfarle.</p>
      <p sl="sv">Gli accordi di partenariato economico sono necessari per promuovere il loro sviluppo, e non per accrescere i nostri profitti. Non dobbiamo pertanto esercitare alcun tipo di coercizione. Se questi paesi non vogliono aprire un mercato, noi dobbiamo seguire il dettato del paragrafo 17 della risoluzione e non obbligarli a farlo. Tutti gli esperti di commercio formati alla scuola del pensiero neoliberista credono che la riduzione delle tariffe sia sempre un fattore positivo e che il libero commercio sia sempre meglio del commercio equo, ma la realtà dimostra che le cose non stanno così. Inoltre, è la realtà che vivono i nostri partner negoziali. Una liberalizzazione sbagliata può provocare la morte di queste persone. Si possono spiegare loro le nostre convinzioni, ma sono poi loro a dover decidere. Se sbagliano, saranno loro a sbagliare. E’ più facile convivere con errori di cui si è personalmente responsabili e che si possono correggere che vivere in condizioni di povertà estrema imposte da altri. La reciprocità è inutile. Dobbiamo lasciarli decidere da soli. Noi possiamo vivere con o senza reciprocità, ma loro ne possono morire.</p>
      <p sl="sv">Infine, non dobbiamo farci prendere all’ansia. Spero pertanto che il Parlamento elimini il considerando F e approvi l’emendamento n. 4. Lasciamo che i negoziati si prendano tutto il tempo necessario e lasciamo invariato, allo stesso tempo, il sistema di preferenze generalizzato. Possono continuare a vendere a noi, senza avere una spada di Damocle sopra la testa. Insieme ai paesi ACP, noi 27 Stati membri dell’Unione europea costituiamo un gruppo dominante nell’ambito dell’Organizzazione mondiale del commercio. Se vogliamo, possiamo affermare congiuntamente che è necessario prorogare la durata dei negoziati o altrimenti individuare alternative agli accordi di partenariato economico.</p>
    </intervention>
    <intervention id="2-080" speaker_id="28248" name="Gabriele ZIMMER" is_mep="True" mode="spoken" nationality="Germany" birth_date="07-05-1955" birth_place="Berlin" p_group="Confederal Group of the European United Left - Nordic Green Left" m_state="DE">
      <p sl="de">Signor Presidente, onorevoli colleghi, signor Commissario, quando l’OMC ha stabilito che le preferenze doganali concesse dai paesi dell’Unione europea alle loro ex colonie determinavano allo stesso tempo una penalizzazione di altri paesi in via di sviluppo non chiedeva un nuovo ordine mondiale.</p>
      <p sl="de">Signor Commissario, a mio avviso lei sopravvaluta abbondantemente la competenza della sua autorità in materia di pianificazione. Le bozze APE che lei ha ora sbattuto sul tavolo delle parti negoziali costituiscono il palese superamento del suo mandato negoziale. Lei tratta con disprezzo l’esperienza che noi stessi abbiamo acquisito in Europa, e sembra voler far passare a tutti i costi un patchwork di alleanze tra Stati basate unicamente su considerazioni economiche. In questo modo, non dando ai suoi partner nemmeno l’opportunità di tentare di trovare un terreno sociale e politico comune, lei non fa che assicurare alle imprese europee un enorme vantaggio competitivo.</p>
      <p sl="de">Come prima cosa, respingo l’idea di imporre ai nostri paesi partner condizioni analoghe a quelle che gli esponenti radicali del libero mercato non sono riusciti a fare accettare nemmeno all’interno dell’Unione europea. Non si può fare finta di non vedere che le sue norme in materia di appalti pubblici non hanno che un fine: l’apertura forzata del mercato; lei cerca di mettere due pugili sullo stesso ring , anche se uno dei due pesa 100 chili più dell’altro.</p>
      <p sl="de">Per questo la esorto a sospendere tutti i negoziati che riguardano le tariffe doganali e a concentrare invece le sue energie verso la riorganizzazione dell’OMC affinché tenga maggiormente conto delle esigenze dello sviluppo.</p>
    </intervention>
    <intervention id="2-081" speaker_id="1403" name="David MARTIN" is_mep="True" mode="spoken" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Signor Presidente, desidero associarmi alle parole di chi si è già congratulato con l’onorevole Robert Sturdy per quella che reputo una relazione molto valida. La relazione sottolinea giustamente che siamo in presenza di negoziati tra partner diseguali, come hanno del resto ricordato molti degli oratori intervenuti stamani. Credo che all’origine di molti dei problemi stia il fatto che la Commissione e i paesi ACP hanno una diversa percezione dei negoziati. Se guardiamo alla scadenza della fine dell’anno, la percezione della Commissione è che la scadenza costituisce uno strumento fondamentale per rispettare i suoi obblighi in materia di OMC. D’altra parte, molti dei paesi ACP hanno l’impressione che la scadenza sia utilizzata per spingerli ad accettare frettolosamente accordi inadeguati, e ritengo che la Commissione debba fare molto di più per rassicurare i paesi ACP in merito al fatto che la scadenza non è e non sarà usata per costringerli con le minacce ad accettare accordi che accettabili non sono.</p>
      <p sl="en">Per quanto riguarda la situazione degli aiuti, la Commissione dice, e il Commissario Mandelson ha ribadito stamani, che i negoziati non falliranno per mancanza di fondi. Ma è ingiusto aspettarsi che i paesi ACP prendano decisioni a lungo termine sulla liberalizzazione e sull’integrazione regionale, senza avere un’idea a lungo termine della portata degli aiuti che sarebbero messi a disposizione per aiutarli a definire i quadri normativi regionali atti ad individuare nuovi metodi di raccolta delle entrate governative per compensare le perdite in termini di reddito tariffario o per creare quelle infrastrutture che, come abbiamo potuto constatare sulla base della nostra esperienza nell’Unione europea, sono della massima importanza per sviluppare la nostra economia regionale.</p>
      <p sl="en">Sul tema dell’accesso al mercato, ho sentito il Commissario dire in Aula che l’Unione europea non ha obiettivi commerciali offensivi nei confronti dei paesi ACP. Ma ancora una volta, quando sentiamo i negoziatori, ci rendiamo conto che loro hanno la sensazione che la Commissione li stia spronando ad aprire i nostri mercati dei servizi e a fare altre offerte in termini di apertura dei mercati.</p>
      <p sl="en">Dico tutto questo nel sincero convincimento che la Commissione persegua l’idea di un pacchetto per lo sviluppo con queste sei regioni. La Commissione crede di agire nell’interesse dei paesi ACP, ma deve capire che questi negoziati tra partner diseguali creano sospetti nel partner più debole. Quando noi parliamo di scadenze, loro vedono minacce; quando noi siamo vaghi sul pacchetto degli aiuti, loro mettono immediatamente in relazione la portata dell’apertura dei mercati che sono disposti a offrire e l’entità del loro pacchetto di aiuti. Se vogliamo superare queste preoccupazioni, dobbiamo conferire maggiore apertura e trasparenza ai negoziati stessi e dobbiamo promettere che, una volta conclusi i negoziati, gli accordi raggiunti saranno oggetto di un attento controllo parlamentare, in modo che i paesi ACP possano essere certi che sin dalla loro attuazione, ci sarà il coinvolgimento dei parlamentari nel processo.</p>
    </intervention>
    <intervention id="2-082" speaker_id="28477" name="Fiona HALL" is_mep="True" mode="spoken" nationality="United Kingdom" birth_date="15-07-1955" birth_place="Swinton" p_group="Group of the Alliance of Liberals and Democrats for Europe" m_state="GB">
      <p sl="en">Signor Presidente, seguire il progresso dei negoziati APE è stato come vivere in due universi paralleli. Da una parte, ci sono state dichiarazioni degli ACP secondo cui il processo non pone sullo sviluppo l’accento che invece dovrebbe mettere. I paesi ACP insistono nell’affermare che subiscono pressioni perché negozino alle condizioni della Commissione e sono particolarmente preoccupati per il fatto che la Commissione non ha previsto del tempo per un’adeguata valutazione dell’impatto e ha respinto qualsiasi valutazione non in linea con la propria posizione. Dall’altra parte, stranamente, la Commissione ha sempre affermato che nessuno si sta lamentando o chiede alternative agli APE.</p>
      <p sl="en">Tuttavia, la revisione degli APE, condotta nel gennaio 2007 dalla commissione economica per l’Africa delle Nazioni Unite, è stata chiara. Questa analisi esterna e indipendente è giunta alla conclusione che i negoziati non avevano posto abbastanza enfasi sullo sviluppo e invece un’enfasi eccessiva unicamente sulla liberalizzazione del commercio. Vista questa valutazione esterna delle Nazioni Unite, non capisco come la Commissione possa continuare ad affermare che i negoziati APE sono caratterizzati da una dinamica positiva e che tutto va per il meglio.</p>
    </intervention>
    <intervention id="2-083" speaker_id="2123" name="Glenys KINNOCK" is_mep="True" mode="spoken" nationality="United Kingdom" birth_date="07-07-1944" birth_place="Roade " p_group="Socialist Group in the European Parliament" m_state="GB">
      <p sl="en">Signor Presidente, sono fiduciosa che la Commissione prenderà nota delle preoccupazioni che molti – in realtà la maggioranza – dei deputati del Parlamento hanno espresso stamani.</p>
      <p sl="en">I negoziati APE sono chiaramente in una fase molto critica, e questa settimana i ministri dell’Unione europea e dei paesi ACP si riuniscono a Bruxelles per analizzare i progressi compiuti, in un momento in cui, come già rilevato da altri, subiscono un’intensa pressione in vista di una conclusione entro la fine del 2007. La realtà è naturalmente che, anche laddove sono tecnicamente ben preparati, i paesi ACP sono ancora confrontati a gravi problemi politici tra i paesi ACP stessi, all’interno dei governi dei paesi ACP, tra governi e settore privato, società civile e organizzazioni che si occupano di integrazione regionale.</p>
      <p sl="en">L’onorevole Martin ha esposto alcune osservazioni molto interessanti sui sospetti e sull’ansia che vivono i paesi ACP. Nelle scorse settimane, sono stata sia in Africa occidentale sia in Africa orientale e, dal Primo Ministro del Senegal al Presidente del Ghana al ministro del Commercio della Tanzania, il messaggio è sempre stato lo stesso: ci sono troppi problemi irrisolti. Per quanto concerne gli aiuti per il commercio: sono fondi nuovi? Si può prevederne l’ammontare? Quando saranno disponibili? Sui livelli di integrazione regionale, in Tanzania sono venuta a conoscenza degli enormi problemi presenti in quel paese e della nuova configurazione dell’Africa occidentale che si sta pianificando e di cui penso che il Commissario sia stato informato per iscritto. Ci sono poi i temi di Singapore, che altri hanno citato e che stanno attualmente causando enormi difficoltà nei negoziati SADC.</p>
      <p sl="en">La maggior parte degli Stati ACP ha accolto favorevolmente l’accesso in esenzione da dazi doganali e senza l’imposizione di quote. Resta tuttavia il fatto – che non sono certa sia stato citato – che almeno una dozzina di Stati membri manifestano preoccupazione e obiezioni rispetto alla proposta, e alcuni paesi ACP si preoccupano dell’impatto su zucchero, banane e riso. Solo ieri, Barbados diceva che la regione potrebbe trarne beneficio solo se l’Unione europea garantisse la creazione della capacità tecnica, produttiva e infrastrutturale in grado di consentire un’ottimizzazione delle opportunità, in particolare per lo zucchero, tra il 2009 e il 2015.</p>
      <p sl="en">Molti dipingono questo scenario da giorno del giudizio. Pertanto, se non sarà possibile arrivare alla firma entro la fine dell’anno, agli ACP dovrebbe essere assicurato un elevato livello di accesso al mercato utilizzando il GSP+.</p>
      <p sl="en">L’affermazione secondo cui non esistono alternative non è vera, così come non lo è l’asserzione secondo cui nessuna regione o paese ACP ne ha chieste. Una recente ricerca condotta dall’ODI, dalle Nazioni Unite e da altri indica un GSP rafforzato come valida alternativa agli APE, che assicurerebbe lo spazio vitale necessario per il prosieguo dei negoziati. Il GSP+ assicurerebbe un accesso più generoso del GSP, che chiaramente non costituisce un’opzione. La maggior parte dei paesi ACP potrebbe tranquillamente soddisfare i criteri di ammissibilità e avrebbe un livello di accesso al mercato pressoché equivalente a Cotonou per le esportazioni attuali, con pochissime eccezioni.</p>
    </intervention>
    <intervention id="2-084" speaker_id="28282" name="Alain HUTCHINSON" is_mep="True" mode="spoken" nationality="Belgium" birth_date="10-12-1949" birth_place="Schaerbeek" p_group="Socialist Group in the European Parliament" m_state="BE">
      <p sl="fr">Signor Presidente, signor Commissario, onorevoli colleghi, vorrei innanzi tutto esprimere la mia soddisfazione per il modo in cui oggi questo dibattito è stato condotto in Aula. E voglio farlo, tra le altre cose, perché credo che questo smentisca clamorosamente le asserzioni che abbiamo sentito regolarmente durante gli ultimi mesi, secondo cui solo alcuni pazzi del gruppo socialista al Parlamento europeo e una società civile che sfida la Commissione europea per principio o per abitudine si preoccuperebbero dello svolgimento e dell’esito dei negoziati sugli accordi di partenariato economico. Non è assolutamente vero, come abbiamo potuto constatare questa mattina.</p>
      <p sl="fr">Semplificando, in realtà oggi si pone un unico interrogativo nell’ambito di questi negoziati, ed è il seguente: la Commissione è in grado di garantire ai paesi ACP che, una volta firmati, questi accordi assicureranno loro condizioni di sviluppo più favorevoli rispetto a quelle di cui godono oggi? Se è in grado di farlo, personalmente non ho più molti problemi rispetto a questi accordi di partenariato economico. Se invece non lo è, come temo, allora dobbiamo respingerli, nella loro forma attuale e fino a quando favoriranno ingiustamente una visione troppo mercantile dei rapporti tra le persone, escludendo qualsiasi altra dimensione ed andando a ledere l’interesse generale delle popolazioni dei paesi ACP.</p>
      <p sl="fr">Il miglioramento delle condizioni di vita del maggior numero possibile di nostri contemporanei e delle generazioni future, al nord come al sud, è un obiettivo prioritario che abbiamo il diritto di esigere da parte della Commissione. Conseguentemente, la Commissione ha il dovere di portare avanti i negoziati su questi accordi, con buona volontà e in tutta trasparenza. Al riguardo, faccio riferimento alle osservazioni estremamente concrete e corrette del collega onorevole Arif. La Commissione ha tuttavia anche il dovere di concedere a se stessa e ai nostri partner il tempo necessario, come hanno ricordato molti degli oratori intervenuti prima di me. E’ ormai venuto il momento che tale esigenza, espressa da milioni di cittadini europei che noi rappresentiamo in quest’Aula, sia considerata con molta più serietà e rispetto di quanto si faccia oggi.</p>
      <p sl="fr">Signor Commissario, stamani sentiamo molti deputati parlare, con una certa frequenza e insistenza – e questi dibattiti sono all’ordine del giorno qui in Aula –, di economia, apertura dei mercati e competitività. Questi termini, non dimentichiamolo, dobbiamo considerarli per quello che sono, ossia concetti e, nella migliore delle ipotesi, strumenti che hanno valore solo in ragione del loro eventuale contributo al soddisfacimento dell’interesse generale, dell’interesse del numero più elevato possibile di persone, e non di un gruppo – sempre più grande – di privilegiati che sapranno approfittare, al nord come al sud, di qualsiasi vecchio accordo concluso con qualsiasi vecchia parte, ma piuttosto di un numero sempre maggiore di uomini, donne e bambini che, insieme, costituiscono la maggioranza degli esclusi del nostro mondo e che si aspettano moltissimo da un rapporto, se non generoso, almeno equilibrato con i loro partner europei.</p>
    </intervention>
    <intervention id="2-085" speaker_id="2031" name="Marie-Arlette CARLOTTI" is_mep="True" mode="spoken" nationality="France" birth_date="21-01-1952" birth_place="Béziers" p_group="Socialist Group in the European Parliament" m_state="FR">
      <p sl="fr">Signor Presidente, signor Commissario, nelle sue ultime proposte, l’Unione ha valutato l’idea di estendere il concetto “Tutto fuorché le armi” a tutti i paesi ACP.</p>
      <p sl="fr">E’ sicuramente un progresso che consentirebbe di garantire che nessuno di questi paesi subisca gravi perdite dopo il 2007, ma non è una soluzione miracolosa in grado di trasformare gli APE in accordi per lo sviluppo. Perché diventino accordi per lo sviluppo, occorre andare oltre: dobbiamo prevedere un periodo di transizione molto più lungo dei dieci o dodici anni attualmente proposti; dobbiamo mettere fine al dumping agricolo e rispettare il principio della sovranità alimentare; dobbiamo offrire un trattamento davvero speciale e differenziato e consentire ai paesi ACP di proteggere alcuni dei loro settori; dobbiamo porre fine alla pressione sui temi di Singapore, per rispettare il diritto di tutti gli Stati di gestire liberamente i propri servizi pubblici; infine, dobbiamo coinvolgere maggiormente le società civili e i parlamenti.</p>
      <p sl="fr">Credo che sia questo il prezzo da pagare se vogliamo che gli APE servano, in via prioritaria, allo sviluppo dell’Africa e non solo a quello dell’Europa.</p>
    </intervention>
    <intervention id="2-086" speaker_id="photo_generic" name="Peter Mandelson" is_mep="True" mode="spoken">
      <p sl="en">Membro della Commissione . – Signor Presidente, è per me un piacere intervenire nel dibattito a nome della Commissione, in ragione dell’importanza del tema. La posta in gioco per gli ACP è elevatissima: niente di meno che lo sviluppo futuro, la riduzione della povertà e le opportunità per utilizzare i vantaggi del sistema del commercio internazionale. Si tratta di alcuni dei paesi più poveri al mondo che si meritano da parte nostra un impegno assoluto.</p>
      <p sl="en">Gli accordi di partenariato economico prevedono l’uso del commercio come leva per lo sviluppo. Non abbiamo alcuna intenzione di costringere i paesi ACP a prendere impegni contro la loro volontà. Tuttavia abbiamo un vincolo: gli APE devono essere conformi all’OMC, ivi compresa l’apertura bilaterale del commercio per beni e servizi. Questo naturalmente, e lo dico con enfasi, non significa un’apertura commerciale simmetrica tra Unione europea e paesi ACP. Ovviamente, l’apertura dei mercati dell’Unione europea verso i suoi partner sarà maggiore di quella dei partner ACP verso l’Unione europea.</p>
      <p sl="en">Inoltre, in molti ambiti, siamo disposti a considerare seriamente l’ipotesi dei periodi di transizione e in alcuni casi periodi di transizione molto lunghi – fino a 25 anni –, unitamente a un sostanziale sostegno finanziario per aiutare questi paesi a concretizzare i loro impegni, affinché gli APE fungano davvero da catalizzatori per le riforme politiche nei paesi ACP.</p>
      <p sl="en">Per quanto concerne l’accesso al mercato, recentemente il Consiglio “Affari generali” dei nostri Stati membri ha riaffermato il principio dell’accesso in esenzione da dazi doganali e senza imposizione di quote per gli ACP, ma con periodi di transizione per alcuni prodotti sensibili, segnatamente riso e zucchero. Lo stesso principio si applica alle banane, ma abbiamo deciso che occorre procedere a una valutazione aggiuntiva, in particolare per tenere conto delle regioni ultraperiferiche dell’Unione, e questa valutazione ci sarà.</p>
      <p sl="en">In termini più specifici, per rispondere all’intervento dell’onorevole van den Berg, segnalo che, insieme alle regioni ACP, stiamo mettendo a punto programmi di accesso al mercato asimmetrici che consentano di continuare a proteggere i settori sensibili per gli ACP. La nostra offerta in esenzione da dazi e senza imposizione di quote assicura un ampio margine per proteggere gli ACP e per aprire i loro mercati in modo molto asimmetrico. Inoltre, saranno adottati meccanismi di salvaguardia flessibili in modo da poter agire rapidamente in caso di problemi. Tuttavia, un programma di accesso al mercato condizionato metterebbe ancora una volta i nostri accordi commerciali in una posizione vulnerabile in sede di OMC, creando ulteriore incertezza per gli operatori e gli investitori ACP. L’introduzione di un approccio condizionato di questo tipo non sarebbe pertanto una soluzione saggia dal punto di vista degli interessi degli stessi paesi ACP.</p>
      <p sl="en">Alcuni deputati hanno parlato di alternative agli APE. Lo posso dire senza alcuna esitazione o restrizione: non abbiamo a disposizione alcuno strumento migliore e più rispettoso dello sviluppo che possa superare le ambizioni e il potenziale offerti dagli APE. Non avrebbe minimamente senso offrire il GSP, come suggerito da qualcuno, se possiamo invece negoziare validi accordi di partenariato economico. I paesi ACP che non sono PMS si troverebbero confrontati a condizioni di accesso al mercato all’Unione europea peggiori rispetto a quasi tutti gli altri paesi in via di sviluppo nel mondo.</p>
      <p sl="en">Certo, alcuni continuano a proporre il GSP+ come alternativa, rendendo meno rigorosi i criteri di ingresso al GSP+ e ampliando la sua copertura. Ma è un’opzione del tutto inaccettabile. Il GSP+ perpetua le divisioni del regime commerciale tra PMS e non-PMS che gli APE stanno cercando di eliminare e non promuove l’uso dell’accesso al mercato nella misura in cui lo fanno invece gli APE. Il GSP è aperto a tutti i paesi e molti semplicemente approfitterebbero dei criteri GSP+ meno rigidi, esponendo gli ACP ad una concorrenza diretta e andando al contempo a compromettere l’obiettivo stesso del GSP+, che è quello di usare le preferenze commerciali per promuovere la firma di accordi sui diritti umani e le buone pratiche di lavoro. Spero pertanto che non si persegua o si prenda in considerazione l’idea del GSP o del GSP+ come un’alternativa accettabile e/o migliore degli APE.</p>
      <p sl="en">L’opzione di gran lunga migliore per lo sviluppo è quella di firmare gli APE secondo i tempi previsti. Qualsiasi alternativa non sarebbe all’altezza di questo obiettivo. Non possiamo semplicemente ignorare le regole dell’OMC sulla sezione del commercio di beni degli APE. Se poi ci renderemo conto che, per una qualsiasi delle regioni, non ce la faremo, i PMS avranno “Tutto fuorché le armi”; per i non PMS che esportano banane, in particolare, la via della deroga non è, con ogni probabilità, politicamente percorribile. Per altri, le cose dipendono dai progressi nei negoziati.</p>
      <p sl="en">Vorrei concludere affermando che, a differenza di alcuni di coloro che sono intervenuti stamani in Aula, io ritengo che l’approccio dei paesi ACP sia molto realistico e dimostri che capiscono quello che occorre fare nel loro stesso interesse. I paesi ACP hanno volontariamente accettato il percorso che stiamo seguendo nel negoziato sugli accordi. Non è certamente nell’interesse degli ACP, per chi si presenta come amico degli ACP, diffondere scenari da giorno del giudizio, suscitare timori e insicurezza che non possono che avere un effetto: quello di impedire agli ACP di impegnarsi nei negoziati, che è assolutamente nel loro interesse concludere entro la fine dell’anno.</p>
    </intervention>
    <intervention id="2-087" speaker_id="4346" is_mep="True" mode="spoken" role="Presidente" name="Miguel Angel MARTÍNEZ MARTÍNEZ" nationality="Spain" birth_date="30-01-1940" birth_place="Madrid" p_group="Group of the Progressive Alliance of Socialists and Democrats in the European Parliament" m_state="ES">
      <p sl="unknown">La discussione è chiusa.</p>
      <p sl="unknown">La votazione si svolgerà domani, alle 12.00.</p>
      <p sl="unknown">Dichiarazioni scritte (articolo 142 del Regolamento)</p>
    </intervention>
    <intervention id="2-088" speaker_id="28252" name="Richard SEEBER" is_mep="True" mode="written" nationality="Austria" birth_date="15-01-1962" birth_place="Innsbruck" p_group="Group of the European People's Party (Christian Democrats)" m_state="AT">
      <p sl="de">Desidero ringraziare calorosamente il relatore per aver sottolineato quanto sia necessaria un’azione da parte dell’Unione europea nei negoziati sugli accordi di partenariato economico.</p>
      <p sl="de">Innanzi tutto, non dovremmo dimenticare che dobbiamo lavorare in vista dell’efficace integrazione dei paesi ACP nel commercio mondiale e del conseguimento dello stesso successo in tutti i gruppi regionali. E questo può avvenire, tra le altre cose, attraverso concessioni commerciali e aiuti tecnici per i produttori, affinché possano essere compensate le perdite di entrate dei dazi. Ma ciò non basta a dare a questi paesi quello di cui hanno bisogno: per poter trarre effettivi vantaggi dall’accesso facilitato al mercato, hanno bisogno anche della guida e della presenza di esperti.</p>
      <p sl="de">Inoltre, a mio avviso, sarà probabilmente necessario semplificare le procedure amministrative di base, se vogliamo che i paesi ACP riescano ad utilizzare in modo più efficiente le risorse a loro disposizione.</p>
      <p sl="de">Credo che noi, deputati al Parlamento europeo, dovremmo essere coscienti del fatto che il commercio con Stati come questi va anche nell’interesse dell’Europa. Inoltre, come cittadini di Stati sviluppati, abbiamo il dovere, nei confronti dei cittadini dei paesi ACP, di fare tutto quanto in nostro potere per facilitare la loro concreta integrazione nel commercio mondiale.</p>
    </intervention>
  </section>
  <section id="creitem9" title="9. Turno di votazioni">
    <intervention id="2-091" speaker_id="1838" is_mep="True" mode="spoken" role="Presidente" name="Gérard ONESTA" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="unknown">L’ordine del giorno reca il Turno di votazioni.</p>
      <a text="(Per i risultati e ulteriori dettagli: vedasi processo verbale)"/>
    </intervention>
  </section>
  <section id="creitem10" title="9.1. Accordo CE/Russia sulla pesca e la conservazione delle risorse nel Mar Baltico (votazione)"/>
  <section id="creitem11" title="9.2. Strumento finanziario per l’ambiente (LIFE+) (votazione)"/>
  <section id="creitem12" title="9.3. DAPHNE III: programma specifico “Lotta alla violenza” (votazione)"/>
  <section id="creitem13" title="9.4. Cooperazione tra commissioni (modifica dell’articolo 47 del Regolamento del PE) (votazione)">
    <intervention id="2-100" speaker_id="2053" name="Johannes VOGGENHUBER" is_mep="True" mode="spoken" nationality="Austria" birth_date="05-06-1950" birth_place="Salzburg" p_group="Group of the Greens/European Free Alliance" m_state="AT">
      <p sl="de">Signor Presidente, si tratta dell’adozione senza votazione di un emendamento da parte della commissione consultata per parere. Generalmente è inteso che l’adozione di un emendamento da parte di una commissione consultata per parere può essere automatica soltanto quando l’emendamento rientra nella competenza esclusiva di detta commissione. Il termine “esclusiva” nel caso di specie è omesso. Per maggiore precisione ho concordato con il relatore di aggiungere alla frase “competenze esclusive”.</p>
    </intervention>
    <intervention id="2-101" speaker_id="2309" name="Richard CORBETT" is_mep="True" mode="spoken" role="relatore" nationality="United Kingdom" birth_date="06-01-1955" birth_place="Southport" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Signor Presidente, in qualità di relatore posso accettare l’emendamento orale.</p>
    </intervention>
  </section>
  <section id="creitem14" title="9.5. Standard di qualità ambientale nel settore delle acque (votazione)"/>
  <section id="creitem15" title="9.6. Produzione biologica ed etichettatura dei prodotti biologici (votazione)">
    <intervention id="2-107" speaker_id="28213" name="Marie-Hélène AUBERT" is_mep="True" mode="spoken" role="relatore" nationality="France" birth_date="16-11-1955" birth_place="Nantes" p_group="Group of the Greens/European Free Alliance" m_state="FR">
      <p sl="fr">Signor Presidente, onorevoli colleghi, la mia relazione sulla produzione biologica e l’etichettatura dei prodotti biologici finalmente sarà votata oggi, dopo che ne è stato deciso il rinvio in commissione e dopo che il Consiglio ha chiesto la procedura di urgenza – richiesta che, se posso aggiungere, è stata respinta all’unanimità il mese scorso dal Parlamento. Purtroppo le nuove discussioni con il Consiglio nel corso degli ultimi due mesi non ci hanno consentito di progredire ulteriormente su alcuni punti importanti; in particolare, né la Commissione né il Consiglio hanno accettato la doppia base giuridica che il Parlamento chiede. Il Consiglio non è tornato sui suoi passi in merito alla decisione di consentire, tramite una speciale deroga, gli additivi e i trattamenti veterinari derivati da OGM. Inoltre, anche alcune sostanze chimiche potrebbero essere autorizzate tramite deroga.</p>
      <p sl="fr">Non applicandosi la codecisione, siamo costretti a prendere atto di tale stato di cose. Tuttavia, deploriamo l’atteggiamento scarsamente comunicativo e distante del Consiglio nel corso delle ultime settimane, nonostante la buona volontà di alcuni Stati membri. Mi rammarico davvero profondamente per il fatto che la maggioranza dei gruppi ieri abbia rifiutato di posticipare la votazione a giugno, visto che lo stesso Consiglio ha rinviato la sua riunione sull’agricoltura biologica. Mi dispiace che la maggioranza dei gruppi non abbia voluto esperire tutte le possibilità di cui disponiamo per esercitare pressioni. Detto questo, il Consiglio ha comunque recepito nel suo compromesso una serie di nostri emendamenti, e la consultazione regolare di tutti gli attori in causa rientra nell’accordo generale.</p>
      <p sl="fr">Pertanto vi esorto ad approvare la relazione. Potete contare sulla determinazione mia e dei miei colleghi della commissione per l’agricoltura e lo sviluppo rurale di monitorare attentamente questo dossier nel corso dei prossimi mesi.</p>
      <a text="(Applausi)"/>
    </intervention>
    <intervention id="2-108" speaker_id="1838" is_mep="True" mode="spoken" role="Presidente" name="Gérard ONESTA" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="unknown">Onorevole Graefe zu Baringdorf, lei ha chiesto la parola. A che titolo e in base a quale articolo del Regolamento desidera intervenire?</p>
    </intervention>
    <intervention id="2-109" speaker_id="1040" name="Friedrich-Wilhelm GRAEFE zu BARINGDORF" is_mep="True" mode="spoken" nationality="Germany" birth_date="29-11-1942" birth_place="Spenge" p_group="Group of the Greens/European Free Alliance" m_state="DE">
      <p sl="de">Signor Presidente, vorrei che, in qualità di relatore della relazione corrispondente sull’agricoltura biologica, mi fosse consentito di fare qualche commento sulle relazioni esterne. La relazione che ci accingiamo a votare oggi è ottima e chiarisce chiaramente ….</p>
      <a text="(Tumulto)"/>
    </intervention>
    <intervention id="2-110" speaker_id="1838" is_mep="True" mode="spoken" role="Presidente" name="Gérard ONESTA" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="unknown">Mi rincresce profondamente, onorevole Graefe zu Baringdorf, ma lei stesso ha sentito le reazioni dei colleghi. Penso che tutti abbiano compreso che lei è convinto che la relazione sia ottima, ma non posso dare la parola a tutti i relatori ed ex relatori, come lei capirà bene.</p>
    </intervention>
  </section>
  <section id="creitem16" title="9.7. Accordo di partenariato nel settore della pesca tra la CE e la Danimarca e la Groenlandia (votazione)"/>
  <section id="creitem17" title="9.8. Delegazione permanente EUROLAT (votazione)"/>
  <section id="creitem18" title="9.9. Modalità pratiche della procedura di codecisione (votazione)">
    <intervention id="2-117" speaker_id="4262" name="Jo LEINEN" is_mep="True" mode="spoken" role="relatore" nationality="Germany" birth_date="06-04-1948" birth_place="Bisten" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">Signor Presidente, onorevoli colleghi, la procedura di codecisione è lo strumento più importante a disposizione del Parlamento, e il nuovo accordo con il Consiglio e la Commissione ne aumenta notevolmente la trasparenza e l’efficienza. Su alcuni punti di dettaglio siamo sullo stesso piano del Consiglio.</p>
      <p sl="de">Desidero cogliere l’occasione per ringraziare sentitamente gli onorevoli Roth-Behrendt, Vidal-Quadras Roca e Trakatellis, che hanno negoziato per oltre un anno con il Consiglio e la Commissione, e anche l’onorevole Daul, che ha vigilato sull’intero esercizio. Questo nuovo accordo, dunque, ci consente di compiere un notevole passo avanti in materia di procedura di codecisione.</p>
    </intervention>
  </section>
  <section id="creitem19" title="9.10. Arrestare la perdita di biodiversità entro il 2010 (votazione)"/>
  <section id="creitem20" title="9.11. Europa globale – aspetti esterni della competitività (votazione)">
    <intervention id="2-122" speaker_id="28411" name="Ignasi GUARDANS CAMBÓ" is_mep="True" mode="spoken" nationality="Spain" birth_date="18-05-1964" birth_place="Barcelona" p_group="Group of the Alliance of Liberals and Democrats for Europe" m_state="ES">
      <p sl="fr">Signor Presidente, desidero presentare un emendamento orale per aggiungere “i paesi più poveri” al posto di “i paesi in via di sviluppo”.</p>
    </intervention>
    <intervention id="2-124" speaker_id="28411" name="Ignasi GUARDANS CAMBÓ" is_mep="True" mode="spoken" nationality="Spain" birth_date="18-05-1964" birth_place="Barcelona" p_group="Group of the Alliance of Liberals and Democrats for Europe" m_state="ES">
      <p sl="fr">Riprovo. Questa volta mi identifico pienamente con lo spirito dell’emendamento. Esso invita la Commissione a tenere conto di quanto è contenuto nell’emendamento. Questo è lo spirito dell’emendamento. Ciò significa che nel punto in cui afferma:</p>
      <p sl="en">…”non dovrebbe cercare di includere”, bisognerebbe dire che l’UE “dovrebbe trattare tali questioni con molto riguardo”.</p>
      <p sl="fr">Invito i colleghi del gruppo socialista al Parlamento europeo e del gruppo Verde/Alleanza libera europea a riflettere attentamente prima di opporsi, altrimenti rischiamo di votare contro l’emendamento nella sua totalità.</p>
    </intervention>
    <intervention id="2-127" speaker_id="1838" is_mep="True" mode="spoken" role="Presidente" name="Gérard ONESTA" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="unknown">Con questo si conclude il turno di votazioni.</p>
    </intervention>
  </section>
  <section id="creitem21" title="10. Dichiarazioni di voto">
    <intervention id="2-129" speaker_id="1838" is_mep="True" mode="spoken" role="Presidente" name="Gérard ONESTA" nationality="France" birth_date="05-08-1960" birth_place="Albi" p_group="Group of the Greens/European Free Alliance" m_state="FR">
      <p sl="unknown">Passiamo ora alle dichiarazioni di voto.</p>
    </intervention>
    <intervention id="2-131" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Abbiamo votato a favore dell’accordo finale perché il Parlamento ha garantito un aumento di 40 milioni di euro oltre all’importo previsto nella posizione comune del Consiglio. Il bilancio di LIFE+ ora è pari a circa 1 894 milioni di euro.</p>
      <p sl="pt">Parte della dotazione finanziaria del bilancio LIFE+ è destinata ai progetti “natura e biodiversità”. Il Parlamento ha garantito che almeno il 50 per cento delle risorse finanziarie relative a LIFE+ sarà destinato ad azioni progettuali per misure intese a sostenere la conservazione della natura e la biodiversità. Nella sua posizione comune, il Consiglio ha proposto di stanziare il 40 per cento della dotazione finanziaria complessiva a favore di tali progetti.</p>
      <p sl="pt">Infine, come citato nella relazione finale, durante la riunione del comitato di conciliazione il Commissario Dimas ha letto una dichiarazione attestante che, prima della revisione del quadro finanziario, la Commissione effettuerà un’analisi delle spese impegnate e programmate in relazione alla gestione delle reti Natura 2000, sia a livello nazionale che a livello dell’UE. L’analisi in questione sarà utilizzata al fine di adattare gli strumenti comunitari, in particolare LIFE+, e garantire un livello elevato di cofinanziamento.</p>
      <p sl="pt">In conclusione, l’esito è molto più soddisfacente di qualsiasi altro accordo che si sarebbe potuto raggiungere in una fase precedente della procedura legislativa.</p>
    </intervention>
    <intervention id="2-132" speaker_id="28403" name="Duarte FREITAS" is_mep="True" mode="written" nationality="Portugal" birth_date="10-08-1966" birth_place="S. Roque do Pico" p_group="Group of the European People's Party (Christian Democrats) and European Democrats" m_state="PT">
      <p sl="pt">Accolgo con estremo favore l’esito di questa procedura di conciliazione, l’accento posto su un approccio centralizzato in cui la Commissione continua a gestire il programma, assicurando in tal modo un valore aggiunto per l’Europa nel suo insieme, criteri di parità ed eccellenza, con una riduzione delle spese straordinarie per la creazione di organismi di gestione a livello nazionale.</p>
      <p sl="pt">Desidero sottolineare altri elementi positivi, come l’aumento di 40 milioni di euro nel bilancio generale e la clausola che prevede che il 15 per cento delle risorse finanziarie sia stanziato per progetti transnazionali.</p>
      <p sl="pt">Voterò pertanto a favore del progetto comune adottato dal comitato di conciliazione su LIFE+.</p>
    </intervention>
    <intervention id="2-134" speaker_id="2307" name="Hubert PIRKER" is_mep="True" mode="spoken" nationality="Austria" birth_date="03-10-1948" birth_place="Gries" p_group="Group of the European People's Party (Christian Democrats)" m_state="AT">
      <p sl="de">Signor Presidente, con il programma DAPHNE III disponiamo ora di un ulteriore strumento idoneo a combattere il traffico di esseri umani e il loro sfruttamento sessuale. Il fatto è tuttavia che, dato che oltre 100 000 donne nell’Unione europea sono vittime del traffico di esseri umani e di violenza, i programmi di questo tipo devono essere dotati di risorse adeguate.</p>
      <p sl="de">Accolgo con estremo favore l’aumento di 50 milioni della dotazione di bilancio, pari ora a oltre 114 milioni di euro, perché questo ci consente di organizzare campagne di informazione nei paesi d’origine di queste donne e di questi bambini che sono attirati con le lusinghe nell’Unione europea, dove diventano poi vittime di violenza sessuale.</p>
      <p sl="de">Campagne informative di tal genere ci consentono di evitare che ciò accada, informando le donne e offrendo loro protezione contro lo sfruttamento. Se simili azioni vengono poi associate agli aiuti erogati nell’ambito dei programmi tesi a migliorare la posizione delle donne a rischio, possiamo dire che con DAPHNE III stiamo compiendo un passo decisivo nella lotta contro la violenza, il traffico di esseri umani e lo sfruttamento sessuale.</p>
    </intervention>
    <intervention id="2-135" speaker_id="28255" name="Andreas MÖLZER" is_mep="True" mode="spoken" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Signor Presidente, ho votato a favore della relazione Gröner perché è sicuramente riuscita a compiere progressi nella lotta contro la violenza nei confronti delle donne, e non ci sono dubbi sul ruolo che il programma DAPHNE ha avuto in tutto questo.</p>
      <p sl="de">Va detto tuttavia che la violenza nei confronti delle donne è più diffusa nelle culture in cui il modello patriarcale è ancora fortemente radicato e in cui praticamente nessuno la considera un problema. A seguito dei forti flussi migratori degli ultimi anni, anche in Europa abbiamo assistito a casi di violazioni dei diritti umani delle donne, tra cui mutilazioni genitali, ma anche matrimoni forzati. A mio avviso, per affrontare questo problema non possiamo più limitarci a condurre azioni di sensibilizzazione sul problema o a penalizzare i matrimoni forzati nell’Unione europea. Non possono essere nemmeno accettate sentenze di tribunali speciali giustificate dal riferimento a motivazioni culturali. Se si puniscono i criminali locali o di origini culturali occidentali, la stessa legge deve essere applicata anche agli immigrati di origine musulmana. In questo caso la Giustizia non deve essere né cieca né sorda.</p>
    </intervention>
    <intervention id="2-136" speaker_id="23768" name="Bogusław LIBERADZKI" is_mep="True" mode="written" nationality="Poland" birth_date="12-09-1948" birth_place="Sochaczew" m_state="PL">
      <p sl="pl">Voto a favore dell’adozione della relazione dell’onorevole Gröner relativa alla posizione comune del Consiglio in vista dell’adozione della decisione del Parlamento europeo e del Consiglio che istituisce per il periodo 2007-2013 un programma specifico per prevenire e combattere la violenza contro i bambini, i giovani e le donne e per proteggere le vittime e i gruppi a rischio (programma DAPHNE III) nell’ambito del programma generale “Diritti fondamentali e giustizia”</p>
      <p sl="pl">Il programma DAPHNE è stato creato nel 1997. E’ stato utilizzato per finanziare oltre 350 progetti a sostegno di organizzazioni non governative e di istituzioni e associazioni che si occupano di proteggere bambini, giovani e donne contro la violenza. Offro il mio convinto appoggio alla terza fase di questo progetto, alla quale si riferisce l’onorevole Gröner.</p>
      <p sl="pl">Gli obiettivi principali di DAPHNE III sono i seguenti: sostegno allo sviluppo della politica comunitaria in materia di protezione della salute pubblica, uguaglianza di genere, lotta contro la violenza domestica, tutela dei diritti dei minori, lotta contro la violenza di genere in situazioni di conflitto e lotta contro il traffico di esseri umani e sfruttamento sessuale.</p>
      <p sl="pl">Questi obiettivi ambiziosi, per il periodo 2007-2013, saranno sostenuti da un bilancio di 116 850 000 euro. Un confronto con il bilancio di DAPHNE I – 20 milioni di euro – e con il bilancio di DAPHNE II – 50 milioni di euro – è riprova del fatto che sono stati riconosciuti l’importanza e i risultati del programma.</p>
      <p sl="pl">Giustamente, la relazione sottolinea altresì la necessità di aprire il programma alla cooperazione con le organizzazioni non governative garantendo maggiore trasparenza, riducendo la burocrazia e fornendo assistenza ai candidati che chiedono finanziamenti.</p>
    </intervention>
    <intervention id="2-137" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ho appoggiato questi emendamenti a DAPHNE III, il programma specifico per prevenire e combattere la violenza contro i bambini, i giovani e le donne. Mi fa piacere che la terza fase di DAPHNE (2007-2013) disponga di un bilancio più generoso, pari a 116,85 milioni di euro. Inoltre, sono lieto che la burocrazia sarà ridotta al fine di facilitare l’accesso delle ONG al programma.</p>
    </intervention>
    <intervention id="2-138" speaker_id="4545" name="Catherine STIHLER" is_mep="True" mode="written" nationality="United Kingdom" birth_date="30-07-1973" birth_place="Bellshill" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Appoggio in tutto e per tutto il lavoro svolto dalla relatrice nell’ambito della lotta contro la violenza nei confronti delle donne. Il programma DAPHNE contribuisce ad affrontare questo problema nell’Unione europea, e chi non dà oggi il suo appoggio alla relazione dovrebbe essere condannato.</p>
    </intervention>
    <intervention id="2-139" speaker_id="4340" name="Margie SUDRE" is_mep="True" mode="written" nationality="France" birth_date="17-10-1943" birth_place="Vinh " p_group="Group of the European People's Party (Christian Democrats) and European Democrats" m_state="FR">
      <p sl="fr">La proroga del programma DAPHNE per il periodo 2007-2013 dimostra la volontà del Parlamento di dare continuità a questo piano, avviato nel 2000.</p>
      <p sl="fr">La violenza nei confronti dei bambini, dei giovani e delle donne costituisce un fenomeno sociale tragico. Certi gruppi particolarmente vulnerabili alla violenza devono essere protetti in maniera più adeguata, e non dobbiamo nemmeno dimenticare la violenza domestica o le mutilazioni genitali femminili. Alla Réunion, per esempio, i reati contro le donne sono raddoppiati in 20 anni, e più di una donna su cinque ha subito almeno una forma di violenza in un luogo pubblico nel corso degli ultimi 12 mesi. Mi farebbe pertanto molto piacere che la Commissione europea dedicasse un anno europeo a questo tipo di violenza.</p>
      <p sl="fr">Accolgo con favore l’impegno della Commissione, che ha incrementato la dotazione di bilancio, ora pari a quasi 117 milioni di euro, anche se è una somma inferiore a quella richiesta dal Parlamento europeo. Il raddoppio delle risorse attesta tuttavia una reale ambizione rispetto agli obiettivi.</p>
      <p sl="fr">Questo sforzo deve in ogni caso essere sostenuto dalla trasparenza del programma e deve tendere a rendere il programma più facilmente accessibile per la società civile, cui manca l’assistenza tecnica quando si tratta di preparare progetti di proposte, in particolare nelle regioni ultraperiferiche. Spero che in futuro saranno eseguite valutazioni da parte di un comitato di esperti.</p>
    </intervention>
    <intervention id="2-141" speaker_id="2309" name="Richard CORBETT" is_mep="True" mode="written" nationality="United Kingdom" birth_date="06-01-1955" birth_place="Southport" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Invece di alcune delle proposte più estese che ci sono state presentate, la commissione per gli affari costituzionali ha proposto una modesta modifica dell’articolo 47 del Regolamento del Parlamento (che sarebbe ribattezzato “Procedura con le commissioni associate”). Questa modifica più modesta imporrebbe che i presidenti e i relatori delle commissioni interessate si riunissero e determinassero congiuntamente quali sono le parti di testo che rientrano nelle loro competenze esecutive o comuni. Il presidente della commissione competente dovrebbe tenere conto di qualsiasi accordo di questo tipo quando definisce la responsabilità finale per le diverse parti del testo. L’articolo, così modificato, consentirebbe inoltre alle parti di concordare, se lo desiderano, meccanismi più precisi per la loro cooperazione, il che introduce soluzioni quali un gruppo di lavoro congiunto. La modifica dell’articolo garantirebbe altresì che le commissioni associate fossero rappresentate in qualsiasi delegazione parlamentare in una procedura di conciliazione.</p>
    </intervention>
    <intervention id="2-142" speaker_id="1164" name="Bruno GOLLNISCH" is_mep="True" mode="written" nationality="France" birth_date="28-01-1950" birth_place="Neuilly-sur-Seine" p_group="Non" m_state="FR">
      <p sl="fr">Ci siamo astenuti dal voto sulle relazioni degli onorevoli Corbett e Leinen concernenti la cooperazione rafforzata tra commissioni e le modalità pratiche della procedura di codecisione.</p>
      <p sl="fr">Certo, da un punto di vista pratico, queste relazioni sono tese a facilitare il lavoro del Parlamento nel suo quadro istituzionale e giuridico. Sono tuttavia sintomatiche di una pratica parlamentare in cui, sostanzialmente, tutto è praticamente deciso in anticipo, in comitati ristretti, mediante il compromesso interistituzionale o intergruppo, in nome dell’efficienza e della razionalità. Sono altresì sintomatiche di un Parlamento in cui i gruppi “grandi” – almeno quelli riconosciuti come tali – fanno il buono e cattivo tempo e in cui i diritti individuali dei deputati sono ridotti ai minimi termini, e addirittura inesistenti quando si tratta di legiferare.</p>
      <p sl="fr">A forza di imporre ordine alle sue procedure, questo Parlamento, che già soffre di insufficiente rappresentatività nazionale e politica e di insufficiente vicinanza ai cittadini europei, perderà definitivamente la caratteristica che dovrebbe definire la sua natura: un parlamento eletto dai popoli per i popoli.</p>
    </intervention>
    <intervention id="2-144" speaker_id="28255" name="Andreas MÖLZER" is_mep="True" mode="spoken" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Signor Presidente, anch’io ho votato a favore della relazione Laperrouze perché in materia di acqua, è molto meglio prevenire piuttosto che dover poi intervenire con costose riparazioni. Come austriaco e cittadino di un paese con abbondanti riserve idriche, credo che una politica delle acque sostenibile e rispettosa dell’ambiente comporti la sospensione dei finanziamenti all’agricoltura intensiva, che porta con sé problemi quali la sovrafertilizzazione. Dovremmo piuttosto sostenere gli agricoltori che continuano a coltivare con i metodi tradizionali. Anche per quanto riguarda la silvicoltura, possiamo intervenire nella determinazione di quali e quante sostanze inquinanti arrivano nelle acque freatiche e con quale velocità, dando inoltre un contributo alla protezione contro le inondazioni.</p>
    </intervention>
    <intervention id="2-145" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ho votato a favore della relazione Laperrouze (A6-0125/2007) sulla proposta di direttiva del Parlamento europeo e del Consiglio relativa a standard di qualità ambientale nel settore della politica delle acque e recante modifica della direttiva 2000/60/CE. Ritengo che l’Unione europea dovrebbe continuare a svolgere un ruolo fondamentale in materia di protezione dell’ambiente. Inoltre, l’obiettivo di questa proposta è quello di salvaguardare e promuovere la qualità ambientale conformemente con il principio dello sviluppo sostenibile.</p>
      <p sl="pt">Sono misure assolutamente necessarie, che fanno seguito alla proposta contenuta nella direttiva quadro sulle acque e contribuiranno a porre fine all’inquinamento chimico delle acque, che perturba gli ecosistemi acquatici, causa la perdita di biodiversità e accresce sempre di più l’esposizione degli esseri umani alle sostanze inquinanti.</p>
    </intervention>
    <intervention id="2-146" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Questa nuova proposta di direttiva relativa a standard di qualità ambientale nel settore della politica delle acque fa seguito alla direttiva quadro sulle acque adottata nel 2000. La proposta istituisce obiettivi in termini di qualità ambientale per le acque di superficie che debbono essere conseguiti entro il 2015, pur non fornendo alcuna valutazione formale delle varie leggi vigenti né un approccio integrato alla politica in materia di acque.</p>
      <p sl="pt">Abbiamo una serie di misure separate che presentano alcuni aspetti positivi. Accolgo per esempio con favore il riferimento alla necessità di tenere conto dei dati scientifici e tecnici disponibili, delle diverse condizioni ambientali nelle varie regioni, dello sviluppo economico e sociale equilibrato e del principio “chi inquina paga”. Tali aspetti sono tuttavia presentati in un contesto caratterizzato dal sostegno al neoliberismo, mentre le misure proposte hanno una parte secondaria rispetto alla “garanzia di condizioni di concorrenza uniformi sul mercato interno”.</p>
      <p sl="pt">La relazione introduce inoltre concetti vaghi come “migliori tecniche disponibili”, che possono essere utilizzate per rendere obbligatorio l’uso di tecnologie e impianti brevettati. Questo può ingenerare dipendenza e contribuire a privare i lavoratori delle risorse necessarie per la produzione, visto il prezzo degli impianti ad alta tecnologia.</p>
      <p sl="pt">Sebbene il Parlamento abbia sensibilmente migliorato il testo della Commissione, ha respinto la maggior parte delle proposte presentate dal nostro gruppo, motivo per il quale ci siamo astenuti nella votazione finale.</p>
    </intervention>
    <intervention id="2-147" speaker_id="28585" name="Diamanto MANOLAKOU" is_mep="True" mode="written" nationality="Greece" birth_date="01-03-1959" birth_place="Peiraias" p_group="Confederal Group of the European United Left - Nordic Green Left" m_state="GR">
      <p sl="el">Il titolo che parla di standard di qualità ambientali nel settore delle acque non corrisponde in realtà ai contenuti della relazione, che si concentra sulle sostanze nocive contenute nelle acque di superficie e sui sedimenti originati unicamente dai pesticidi.</p>
      <p sl="el">Non sono, invece, presi in considerazione altri fattori inquinanti, come le acque reflue industriali, le acque reflue urbane, il percolato di discarica, l’inquinamento termico da fonti simili, l’inquinamento dei laghi a causa di sostanze inquinanti atmosferiche prodotte dagli inceneritori e trasportate dai fenomeni atmosferici, eccetera. Tuttavia, l’inquinamento chimico delle acque di superficie può perturbare gli ecosistemi idrici, compromettendo la biodiversità, oppure le sostanze inquinanti, contenute in pesci avvelenati, possono accumularsi nella catena alimentare. Inoltre, è chiaro che l’intenzione della Commissione è quella di prendere di mira l’agricoltura, incolpandola di essere l’unico responsabile della contaminazione chimica delle acque di superficie. Sappiamo anche che il principio “chi inquina paga” non ferma l’inquinamento, ma legalizza le azioni sconsiderate dell’industria e di altri monopoli.</p>
      <p sl="el">Non si propone alcuna misura specifica per il controllo delle fonti di eliminazione delle “sostanze prioritarie”, sia pericolose che innocue, i cui limiti di concentrazione sono discussi nella proposta di direttiva.</p>
      <p sl="el">Ciò nonostante, la relazione estende la portata limitata della direttiva per assicurare una protezione più efficace delle acque. In definitiva, tuttavia, sia il contenuto sia l’orientamento sono lontanissimi dalle esigenze contemporanee in termini di salvaguardia del diritto sociale di disporre di acqua di alta qualità, un diritto che deve essere a 360 gradi e non parziale o frammentato.</p>
    </intervention>
    <intervention id="2-148" speaker_id="4545" name="Catherine STIHLER" is_mep="True" mode="written" nationality="United Kingdom" birth_date="30-07-1973" birth_place="Bellshill" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">La qualità dell’acqua è fondamentale per il nostro ambiente e mi fa piacere constatare che, attraverso l’azione europea, abbiamo assistito ad alcuni miglioramenti. Credo che la proposta della commissione per l’ambiente, la sanità pubblica e la sicurezza alimentare, volta a valutare l’efficacia di tutti gli atti legislativi comunitari che concorrono, in modo diretto o indiretto alla buona qualità delle acque, costituisca un passo nella giusta direzione.</p>
    </intervention>
    <intervention id="2-150" speaker_id="2209" name="Agnes SCHIERHUBER" is_mep="True" mode="spoken" nationality="Austria" birth_date="31-05-1946" birth_place="Reith" p_group="Group of the European People's Party (Christian Democrats) and European Democrats" m_state="AT">
      <p sl="de">Signor Presidente, benché la relatrice, onorevole Marie-Hélène Aubert, si sia impegnata molto per presentare un buon lavoro, oggi la delegazione del partito popolare austriaco al Parlamento europeo ha votato contro la relazione, in quanto vi riscontra ancora molti elementi fortemente problematici. Crediamo tuttora che il valore soglia per gli OGM nell’agricoltura biologica debba essere lo 0,0 per cento, e che i prodotti importati da paesi terzi debbano soddisfare i medesimi criteri di quelli provenienti dagli Stati membri dell’Unione e che quindi debbano essere soggetti a controlli.</p>
      <p sl="de">Analogamente, le etichette che abbiamo nell’Unione europea non vanno utilizzate per i prodotti di provenienza diversa, così da non fuorviare i consumatori e da assicurare la tracciabilità.</p>
    </intervention>
    <intervention id="2-151" speaker_id="28148" name="Françoise CASTEX" is_mep="True" mode="written" nationality="France" birth_date="07-02-1956" birth_place="Agadir" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">Ho votato a favore della proposta di rinvio alla commissione per l’agricoltura della relazione Aubert sulla produzione biologica e l’etichettatura dei prodotti biologici.</p>
      <p sl="fr">A mio parere, occorre che la soglia di contaminazione accidentale da OGM non sia la stessa dell’agricoltura convenzionale, cioè intorno allo 0,9 per cento, perché in tal modo si ammetterebbe de facto che non si può più evitare la contaminazione e che non si può garantire che un prodotto sia privo di OGM anche se dotato di certificazione biologica.</p>
      <p sl="fr">Al riguardo, ho accordato il mio sostegno alla proposta del gruppo socialista al Parlamento europeo, secondo la quale la presenza di OGM nei prodotti biologici andrebbe limitata esclusivamente a quantità imprevedibili e tecnicamente inevitabili fino a un valore massimo dello 0,1 per cento, e il termine “biologico” non andrebbe usato per definire i prodotti in cui la contaminazione accidentale da OGM supera la soglia verificabile dello 0,1 per cento.</p>
      <p sl="fr">In conclusione, sostengo la proposta di trovare una base giuridica diversa in materia di agricoltura biologica. Da consulente, com’è stato finora, il Parlamento europeo intende diventare un codecisore in simili questioni, il che rappresenterà un progresso.</p>
    </intervention>
    <intervention id="2-152" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Ci siamo astenuti dal voto finale per via di quanto si è verificato nel corso dell’intero processo. Da una parte, siamo in disaccordo con la posizione della Commissione, che, tra i vari aspetti cui ci opponiamo, ha proposto un regolamento che autorizza la presenza di OGM fino allo 0,9 per cento nei prodotti biologici. Lo reputiamo tuttora un elemento inaccettabile, soprattutto per quanto riguarda l’agricoltura biologica. Tollerare lo 0,9 per cento di contaminazione da OGM proposto dalla relazione equivarrebbe ad accettare la contaminazione da OGM dei prodotti biologici. Questo avrà un innegabile impatto sui consumatori e rappresenta una minaccia grave e inaccettabile alla sopravvivenza dell’industria alimentare biologica.</p>
      <p sl="pt">I consumatori hanno scelto di acquistare i prodotti biologici perché vengono prodotti in modo più sostenibile e senza pesticidi e perché sono completamente privi di OGM. Accettare l’introduzione di OGM, anche se in quantità minime, equivale a raggirare i consumatori e avrà gravi conseguenze sull’ambiente e sulla salute delle persone in generale.</p>
      <p sl="pt">D’altra parte, poiché è stato possibile migliorare la proposta della Commissione in plenaria – benché il Consiglio non abbia ancora dato una risposta positiva e non abbia accolto l’emendamento alla base giuridica – ci siamo astenuti dal voto finale, nella speranza che sia possibile fare ulteriori concessioni alle proposte che migliorano la posizione iniziale.</p>
    </intervention>
    <intervention id="2-153" speaker_id="1413" name="Glyn FORD" is_mep="True" mode="written" nationality="United Kingdom" birth_date="28-01-1950" birth_place="Gloucester" p_group="Socialist Group in the European Parliament" m_state="GB">
      <p sl="en">Voterò a favore della relazione Aubert sulla produzione biologica e l’etichettatura dei prodotti biologici. Credo che i consumatori abbiano diritto a una chiara identificazione dei prodotti che intendono acquistare. Tuttavia i regolamenti in materia di etichettatura devono riflettere la realtà quotidiana. Non possiamo fissare requisiti che esulano dalla nostra capacità di operare in modo significativo in linea con i migliori strumenti pratici disponibili al momento. Agire diversamente vuol dire contribuire a limitare la disponibilità di prodotti che molti consumatori potrebbero scegliere di acquistare.</p>
    </intervention>
    <intervention id="2-154" speaker_id="28194" name="Ambroise GUELLEC" is_mep="True" mode="written" nationality="France" birth_date="26-03-1941" birth_place="Peumerit" p_group="Group of the European People's Party (Christian Democrats) and European Democrats" m_state="FR">
      <p sl="fr">L’agricoltura biologica rappresenta oggi l’1,4 per cento della produzione agricola dei 25 Stati membri e il 3,6 per cento della superficie agricola utilizzata (l’1,8 per cento dei terreni agricoli in Bretagna). La domanda da parte dei consumatori è in continua crescita, e l’arrivo sul mercato di questi prodotti, che presentano etichette di ogni genere e provengono anche da paesi extracomunitari, pone nuovi problemi in materia di controllo, certificazione ed etichettatura. In quest’ambito, inoltre, le sovvenzioni e le norme variano molto da un paese all’altro, il che è fonte di distorsioni della concorrenza per i produttori biologici che ricevono minore assistenza.</p>
      <p sl="fr">Pertanto accolgo con favore l’adozione in plenaria dell’opinione che il Parlamento europeo rivolge al Consiglio per invitarlo a una rapida adozione del regolamento in materia di agricoltura biologica. Tale nuovo regolamento deve permettere di chiarire il quadro comunitario in materia di produzione agricola biologica, che risale al 1991. Il Parlamento chiede che i sistemi nazionali di controllo vengano potenziati, così da permettere la tracciabilità dei prodotti in ogni fase della produzione. Se è obbligatorio utilizzare il logo comunitario (per i generi alimentari che contengono il 95 per cento di ingredienti biologici) e l’indicazione “UE-BIOLOGICO”, deve restare possibile aggiungere altri logo privati. In conclusione, nell’agricoltura biologica l’uso di OGM dev’essere proibito.</p>
    </intervention>
    <intervention id="2-155" speaker_id="28585" name="Diamanto MANOLAKOU" is_mep="True" mode="written" nationality="Greece" birth_date="01-03-1959" birth_place="Peiraias" p_group="Confederal Group of the European United Left - Nordic Green Left" m_state="GR">
      <p sl="el">Il tanto millantato miglioramento della produzione agricola e dei suoi prodotti grazie all’agricoltura biologica rischia di trasformarsi in una colossale truffa ai danni di produttori e consumatori.</p>
      <p sl="el">Le poche multinazionali che attraverso gli OGM tentano di controllare la catena alimentare mondiale per aumentare i propri profitti hanno avuto la meglio, e tutti i gruppi politici dell’Unione europea, tra cui PASOK e Nuova democrazia, ne sono responsabili.</p>
      <p sl="el">La presenza tollerata di OGM e l’aggiunta di sostanze (vitamine e così via) derivate da OGM agli alimenti biologici sono un espediente per introdurre l’utilizzo di organismi geneticamente modificati nei paesi e nelle aree che si oppongono al loro uso, che riconoscono come pericoloso.</p>
      <p sl="el">Il fatto che si ponga una soglia al livello tollerato di OGM nei prodotti biologici, per quanto possa essere bassa oggi, comporta la possibilità d’innalzarla in modo incontrollato, visto che nemmeno al Parlamento europeo è stato concesso il diritto di codecisione. Tale soglia ora verrà fissata dalle multinazionali, in accordo con la contaminazione naturale che, a dispetto di tutte le misure protettive che si potranno adottare, sarà causata dalla coesistenza autorizzata di colture convenzionali, geneticamente modificate e biologiche.</p>
      <p sl="el">In tal modo, chi pratica l’agricoltura biologica vedrà sminuiti i propri prodotti, mentre i consumatori che acquistano alimenti “biologici” con OGM verranno ingannati.</p>
      <p sl="el">Purtroppo, le nostre proposte di divieto degli OGM nei cibi biologici non sono state accolte; tuttavia la lotta a favore di colture e alimenti sani continua al fianco dei lavoratori.</p>
    </intervention>
    <intervention id="2-156" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Ho accordato il mio sostegno alla risoluzione sui prodotti alimentari biologici che si fonda sulla relazione presentata a marzo per l’introduzione di norme più severe in materia di alimenti biologici. In questo modo, a mio avviso è possibile tutelare maggiormente i consumatori.</p>
    </intervention>
    <intervention id="2-157" speaker_id="28139" name="Carl SCHLYTER" is_mep="True" mode="written" nationality="Sweden" birth_date="07-01-1968" birth_place="Danderyd" p_group="Group of the Greens/European Free Alliance" m_state="SE">
      <p sl="sv">Voto a favore della relazione perché, diversamente dalla proposta della Commissione, mantiene l’opzione dell’etichettatura nazionale. Deploro tuttavia che, nonostante tutto, raccomandi quale forma dominante di etichettatura quella comunitaria.</p>
    </intervention>
    <intervention id="2-158" speaker_id="28119" name="Kathy SINNOTT" is_mep="True" mode="written" nationality="Ireland" birth_date="29-09-1950" birth_place="Chicago " p_group="Independence/Democracy Group" m_state="IE">
      <p sl="en">Ho votato a favore della relazione sull’etichettatura dei prodotti biologici perché consente ancora un’etichettatura nazionale, il che significa che, sebbene l’etichetta comunitaria proposta riconosca una versione edulcorata dei cibi biologici, soprattutto per quanto riguarda il contenuto di OGM, l’etichettatura nazionale può ancora segnalare l’assenza di OGM nei prodotti biologici all’interno del mercato di uno Stato membro dell’Unione.</p>
    </intervention>
    <intervention id="2-159" speaker_id="28508" name="Alyn SMITH" is_mep="True" mode="written" nationality="United Kingdom" birth_date="15-09-1973" birth_place="Glasgow" p_group="Group of the Greens/European Free Alliance - First Vice" m_state="GB">
      <p sl="en">Oggi sono lieto di sostenere la collega del mio gruppo nell’affermare, con la sua relazione, che la produzione biologica e l’etichettatura dei prodotti biologici rappresentano un settore cruciale della produzione comunitaria, che necessita di protezione. Man mano che il mercato degli alimenti biologici cresce, è essenziale che i consumatori si sentano sicuri della definizione di ciò che è biologico e di ciò che non lo è. In Scozia abbiamo un settore biologico florido, che voglio veder prosperare. Un quadro stabile di etichettatura e denominazione darà un contributo in tal senso.</p>
    </intervention>
    <intervention id="2-161" speaker_id="28403" name="Duarte FREITAS" is_mep="True" mode="written" nationality="Portugal" birth_date="10-08-1966" birth_place="S. Roque do Pico" p_group="Group of the European People's Party (Christian Democrats) and European Democrats" m_state="PT">
      <p sl="pt">La Comunità europea e la Groenlandia da lungo tempo intrattengono relazioni nel settore della pesca, ma l’accordo quadro del 1985 è scaduto il 31 dicembre 2006.</p>
      <p sl="pt">Il nuovo protocollo in vigore a partire dal 1o gennaio 2007 per un periodo di sei anni stabilisce le possibilità di pesca per le navi comunitarie, il contributo finanziario, le categorie di navi comunitarie che possono operare nello spazio economico esclusivo della Groenlandia e le relative condizioni cui sono soggette.</p>
      <p sl="pt">Obiettivo principale del nuovo accordo è mantenere e rafforzare i vincoli nel settore della pesca tra la Comunità e il governo locale della Groenlandia in seguito all’istituzione di un quadro di partenariato e di dialogo che mira a migliorare la politica di pesca sostenibile e a sfruttare in modo ragionevole le risorse ittiche nelle aree di pesca della Groenlandia, nell’interesse di entrambe le parti.</p>
      <p sl="pt">Il Portogallo nutre un interesse particolare per il settore della pesca ed è pertanto favorevole alla conclusione di tale nuovo accordo.</p>
    </intervention>
    <intervention id="2-162" speaker_id="31123" name="Pedro GUERREIRO" is_mep="True" mode="written" nationality="Portugal" birth_date="25-02-1966" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">Pur avendo votato a favore della relazione in esame, che approva la proposta di regolamento in discussione, siamo perplessi circa l’articolo 3, paragrafo 2, del regolamento, che consente alla Commissione di considerare le richieste di licenza da parte di qualunque Stato membro, qualora gli Stati membri interessati dal presente accordo non abbiano esaurito le possibilità di pesca cui abbiano diritto.</p>
      <p sl="pt">Riteniamo che in caso di sottoutilizzo delle possibilità di pesca concesse a uno Stato membro nell’ambito dei contingenti e delle licenze, la Commissione debba consultare gli Stati membri in questione allo scopo di assicurare un uso ottimale delle possibilità di pesca, comprendendo l’eventualità di trasferire le possibilità di pesca inutilizzate ad altri Stati membri.</p>
      <p sl="pt">Crediamo tuttavia che tale eventualità non debba minare il principio di stabilità relativa; in altre parole, non deve avere alcuna influenza sulla futura concessione di possibilità di pesca agli Stati membri nell’ambito di tali partenariati.</p>
      <p sl="pt">In tal senso, sosteniamo l’emendamento che chiarisce questo punto.</p>
    </intervention>
    <intervention id="2-163" speaker_id="4545" name="Catherine STIHLER" is_mep="True" mode="written" nationality="United Kingdom" birth_date="30-07-1973" birth_place="Bellshill" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Poiché l’emendamento n. 7 non è stato approvato, all’EPLP non è rimasta altra scelta se non quella di votare contro la relazione, che potrebbe mettere a rischio i diritti di pesca storici della flotta scozzese e istituisce un pericoloso precedente per i futuri accordi nel settore della pesca.</p>
    </intervention>
    <intervention id="2-165" speaker_id="28382" name="Andrzej Jan SZEJNA" is_mep="True" mode="written" nationality="Poland" birth_date="28-04-1973" birth_place="Końskie" p_group="Socialist Group in the European Parliament" m_state="PL">
      <p sl="it">Voto a favore dell’adozione della relazione sulle modalità pratiche della procedura di codecisione. Vorrei innanzi tutto ringraziare il relatore, onorevole Leinen, per la relazione che ha preparato in modo eccellente.</p>
      <p sl="it">Occorre non tralasciare nulla per garantire che l’Unione europea funzioni nel modo più efficiente possibile e per semplificare il sistema della cooperazione interistituzionale. Il nostro obiettivo deve essere quello di rendere il sistema decisionale e lo sviluppo della legislazione europea da parte delle tre Istituzioni europee, cioè la Commissione europea, il Consiglio e il Parlamento europeo, il più trasparente possibile per i cittadini europei.</p>
      <p sl="it">La procedura di codecisione è un elemento importante del sistema legislativo europeo. Essa garantisce che la nuova legislazione europea sia adottata in modo più democratico. Le proposte intese a migliorare tale procedura contenute nella relazione sono adeguate e dovrebbero contribuire a semplificare il sistema decisionale.</p>
    </intervention>
    <intervention id="2-167" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="it">Fermare entro il 2010 la perdita di biodiversità è un obiettivo che dovrebbe essere sostenuto come una questione di principio. A tal fine sono necessarie misure adeguate. Le specie e gli ecosistemi hanno bisogno di spazio per svilupparsi e per rigenerarsi. Pertanto, la preservazione degli ecosistemi dovrebbe diventare una finalità fondamentale di tutte le politiche orizzontali e settoriali dell’UE. Gli ecosistemi sani svolgono un ruolo vitale per la prosperità e il benessere nell’Unione europea e a livello planetario. Se lo sviluppo urbano e rurale continua a trascurare la natura, il nostro paesaggio sarà dominato dal cemento e dall’inquinamento.</p>
      <p sl="it">Posto che la biodiversità è una pietra angolare dello sviluppo sostenibile, le questioni afferenti devono essere integrate in tutti gli ambiti politici.</p>
      <p sl="it">Nonostante le contraddizioni nella politica comunitaria, gli Stati membri devono cogliere tutte le opportunità disponibili a titolo della PAC, della PCP, dei Fondi strutturali e di coesione, di LIFE+ e del settimo programma quadro per sostenere gli obiettivi della biodiversità. Inoltre, è imperativo che si porti maggiore attenzione alle esigenze finanziarie nella revisione del bilancio della Comunità che avverrà nel 2008-2009, durante la quale si dovrebbe procedere a una valutazione per verificare se i finanziamenti UE a favore della biodiversità siano disponibili e sufficienti (o insufficienti), in particolare per Natura 2000.</p>
    </intervention>
    <intervention id="2-168" speaker_id="28403" name="Duarte FREITAS" is_mep="True" mode="written" nationality="Portugal" birth_date="10-08-1966" birth_place="S. Roque do Pico" p_group="Group of the European People's Party (Christian Democrats) and European Democrats" m_state="PT">
      <p sl="it">Ho votato a favore della relazione Adamou perché ritengo che la perdita di biodiversità avrà un impatto grave sul futuro dell’Unione europea. Inoltre, il piano d’azione in esame si rivelerà uno strumento vitale per attuare le misure atte a risolvere il problema entro il 2010, anche se ritengo che tale scadenza sarà sicuramente difficile da rispettare.</p>
      <p sl="it">Concordo che le conseguenze del cambiamento climatico saranno tali che dovrebbero essere presi in considerazione i servizi per l’ecosistema e il ruolo peculiare svolto dalla PAC e dalla PCP, data la loro importanza ai fini del raggiungimento degli obiettivi e per garantire la sopravvivenza a lungo termine della biodiversità.</p>
    </intervention>
    <intervention id="2-169" speaker_id="28585" name="Diamanto MANOLAKOU" is_mep="True" mode="written" nationality="Greece" birth_date="01-03-1959" birth_place="Peiraias" p_group="Confederal Group of the European United Left - Nordic Green Left" m_state="GR">
      <p sl="it">L’interesse dell’Unione europea a fermare la perdita di biodiversità è superficiale e ipocrita, in quanto essa non adotta misure sostanziali né garantisce le risorse necessarie.</p>
      <p sl="it">Mentre sembra che combatta la biodiversità, di fatto la priorità che persegue è promuovere gli OGM. La relazione, a giusto titolo, evoca i pericoli del pesce geneticamente modificato. Non fa riferimento all’enorme minaccia rappresentata dalla piante resistenti modificate geneticamente che riducono la biodiversità vegetale e comportano rischi per la salute pubblica.</p>
      <p sl="it">Esiste già una pletora di dati sulla scomparsa massiccia di specie: il tasso di perdita è 100-1000 volte maggiore dei livelli naturali, con conseguenze tragiche per il flusso genetico tra popolazioni di flora e fauna.</p>
      <p sl="it">Le cause principali della perdita di biodiversità di cui sopra sono il cambiamento climatico, l’inquinamento ambientale, i metodi dell’agricoltura intensiva e la gestione inadeguata delle foreste e delle risorse idriche. Tuttavia, queste sono il risultato dello sfruttamento predatorio della natura da parte dei monopoli per i loro profitti. Anche il principio “chi inquina paga” assolve chi inquina, legalizza la distruzione dell’ambiente e la assoggetta a un mercanteggiamento a beneficio dei profitti del capitale.</p>
      <p sl="it">Sostanzialmente, la responsabilità dei governi e dell’Unione europea viene scaricata sui cittadini, rafforzando l’istruzione e promuovendo la sensibilizzazione. La gente deve rendersi conto che la colpa è imputabile alla politica antiambientale dell’UE e dei governi degli Stati membri e deve condannarla e rovesciarla.</p>
    </intervention>
    <intervention id="2-170" speaker_id="28508" name="Alyn SMITH" is_mep="True" mode="written" nationality="United Kingdom" birth_date="15-09-1973" birth_place="Glasgow" p_group="Group of the Greens/European Free Alliance - First Vice" m_state="GB">
      <p sl="it">Signor Presidente, sono lieto che questa importante relazione abbia ottenuto una così solida maggioranza, perché la graduale perdita di biodiversità dovrebbe essere una preoccupazione di noi tutti. In particolare la nostra attenzione dovrebbe essere rivolta alle implicazioni del passaggio ai biocarburanti. Anche se nessuno nega la necessità di abbandonare i combustibili fossili, gli effetti secondari imprevisti di cambiamenti radicali nel sistema di produzione con il passaggio alla monocoltura di biocarburanti (spesso OGM) potrebbero comportare conseguenze a lungo termine ancora più dannose, e la relazione giustamente mantiene questo punto sulla nostra agenda.</p>
    </intervention>
    <intervention id="2-171" speaker_id="4545" name="Catherine STIHLER" is_mep="True" mode="written" nationality="United Kingdom" birth_date="30-07-1973" birth_place="Bellshill" p_group="Group of the Progressive Alliance of Socialists and Democrats in the European Parliament" m_state="GB">
      <p sl="it">Il fatto che il 52 per cento delle specie ittiche di acqua dolce sia minacciato di estinzione, mentre gli stock di merluzzo e di altri pesci hanno raggiunto livelli bassi preoccupanti dovrebbe costituire una scossa per spingerci ad agire. Convengo con il relatore che la perdita di biodiversità sia importante tanto quanto il cambiamento climatico e che gli Stati membri dovrebbero dimostrare una maggiore volontà politica di prevenire la perdita di biodiversità. Sono altresì lieta di vedere che è stato approvato l’emendamento che condanna la pesca a strascico d’alto mare e altre pratiche di pesca insostenibili.</p>
    </intervention>
    <intervention id="2-173" speaker_id="23787" name="Czesław Adam SIEKIERSKI" is_mep="True" mode="spoken" nationality="Poland" birth_date="08-10-1952" birth_place="Stopnica" p_group="Group of the European People's Party (Christian Democrats)" m_state="PL">
      <p sl="pl">Signor Presidente, la creazione di un mercato unico all’interno della Comunità, un mercato molto ampio che si è gradualmente allargato, ha portato benefici a tutti coloro che vi hanno preso parte. Il summenzionato allargamento è stato preceduto dalla creazione di un mercato unico, dall’introduzione di una nuova legislazione e da una lunga serie di adattamenti. In breve, si sono approssimate le condizioni, assicurando così un’autentica concorrenza.</p>
      <p sl="pl">L’apertura del mercato è una condizione della globalizzazione. Affinché tale apertura sia vantaggiosa per tutti, però, dev’essere preceduta da un processo non solo di negoziazione, ma anche di adeguamento, che comprenda attività educative e informative rivolte ai gruppi sociali interessati. La creazione di un mercato mondiale deve fondarsi su principi analoghi a quelli che abbiamo adottato quando abbiamo creato il mercato europeo. Si è trattato di un’esperienza positiva. E’ particolarmente importante fissare standard e condizioni che le parti interessate devono soddisfare. Questi comprendono gli standard ambientali, le condizioni di lavoro e di retribuzione, nonché i principi dell’innovazione. Si deve tracciare per così dire una roadmap per questo processo, che ne stabilisca le varie fasi e permetta lo sviluppo. Occorre altresì organizzare un monitoraggio attento ad opera delle parti interessate.</p>
    </intervention>
    <intervention id="2-174" speaker_id="28148" name="Françoise CASTEX" is_mep="True" mode="written" nationality="France" birth_date="07-02-1956" birth_place="Agadir" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">La relazione pone l’Unione europea e i suoi partner commerciali sulla strada del liberalismo trionfante, un liberalismo che contrasta con i principi della politica commerciale europea.</p>
      <p sl="fr">E’ disdicevole che i deputati al Parlamento europeo rinuncino a ciò che finora hanno difeso: una politica commerciale che consisteva nel subordinare gli accordi di scambio a criteri sociali e ambientali, rispettando la sovranità dei paesi in via di sviluppo nella gestione di numerosi settori essenziali al loro sviluppo (servizi pubblici, investimenti, contratti pubblici e regole della concorrenza). Questo voto ha sostituito tale politica con una strategia che mira a un’ampia liberalizzazione dei servizi e degli investimenti nei paesi in via di sviluppo, che andrà incontro alle aspettative degli industriali europei, a danno delle esigenze economiche per lo sviluppo. Il principio del libero scambio dev’essere uno strumento al servizio della promozione dello sviluppo, non un obiettivo in sé.</p>
      <p sl="fr">Deploro che le questioni di Singapore, che erano state escluse dai negoziati multilaterali di Doha, siano state reintrodotte dagli eurodeputati in questa relazione quali priorità per i futuri negoziati bilaterali.</p>
    </intervention>
    <intervention id="2-175" speaker_id="28310" name="Edite ESTRELA" is_mep="True" mode="written" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ho votato a favore della relazione Caspary perché, seppur imperfetta, risponde a mio avviso alla maggior parte degli obiettivi dei socialisti, che sono i seguenti: preferenza per il multilateralismo e la conclusione del Doha Round , trattamento preferenziale per i paesi con problemi di sviluppo, riconoscimento reciproco delle norme, rispetto degli standard minimi in ambito sociale e ambientale, lotta all’attuale dumping , protezione della proprietà intellettuale, adozione di codici di condotta e delle migliori pratiche da parte delle imprese europee e maggiore partecipazione del Parlamento europeo.</p>
      <p sl="pt">Sono pienamente favorevole a un ruolo attivo e costruttivo del gruppo socialista al Parlamento europeo in seno ai negoziati bilaterali con le economie emergenti quali la Corea, l’India, la Cina e la Russia, in cui occorre reciprocità ampia ed equilibrata. Nel contempo occorre intensificare con urgenza il sostegno ai paesi meno sviluppati e creare le condizioni che permettano loro di svolgere un ruolo attivo nel commercio mondiale.</p>
      <p sl="pt">Il testo definitivo, a mio avviso, affrontava tali questioni in modo adeguato, offrendo la tanto necessaria opposizione alla revisione unilaterale degli strumenti di difesa commerciale.</p>
    </intervention>
    <intervention id="2-176" speaker_id="28308" name="Elisa FERREIRA" is_mep="True" mode="written" nationality="Portugal" birth_date="17-10-1955" birth_place="Porto" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Ho votato a favore della relazione Caspary perché, seppur imperfetta, risponde a mio avviso alla maggior parte degli obiettivi dei socialisti, che sono i seguenti: preferenza per il multilateralismo e la conclusione del Doha Round , trattamento preferenziale per i paesi con problemi di sviluppo, riconoscimento reciproco delle norme, rispetto degli standard minimi in ambito sociale e ambientale, lotta all’attuale dumping , protezione della proprietà intellettuale, adozione di codici di condotta e delle migliori pratiche da parte delle imprese europee e maggiore partecipazione del Parlamento europeo.</p>
      <p sl="pt">In qualità di relatrice ombra per il gruppo socialista al Parlamento europeo, sono pienamente favorevole a un ruolo attivo e costruttivo del nostro gruppo in seno ai negoziati bilaterali con le economie emergenti quali la Corea, l’India, la Cina e la Russia, in cui occorre reciprocità ampia ed equilibrata. Nel contempo occorre intensificare con urgenza il sostegno ai paesi meno sviluppati e creare le condizioni che permettano loro di svolgere un ruolo attivo nel commercio mondiale.</p>
      <p sl="pt">Il testo definitivo, a mio avviso, affrontava tali questioni in modo adeguato, offrendo la tanto necessaria opposizione alla revisione unilaterale degli strumenti di difesa commerciale. Vorrei altresì porre l’accento sul fatto che il relatore e i relatori ombra si sono dimostrati disponibili al compromesso.</p>
    </intervention>
    <intervention id="2-177" speaker_id="1164" name="Bruno GOLLNISCH" is_mep="True" mode="written" nationality="France" birth_date="28-01-1950" birth_place="Neuilly-sur-Seine" p_group="Non" m_state="FR">
      <p sl="fr">Leggendo la nuova relazione di quest’Assemblea sui benefici della globalizzazione – “benefici” nonostante il numero crescente di pratiche inique a danno delle imprese europee, le delocalizzazioni e la disoccupazione – mi è venuto in mente il nuovo Presidente della Repubblica francese.</p>
      <p sl="fr">Nel suo discorso elettorale sull’Europa ha parlato della necessaria “protezione”. Ha osato persino adoperare il termine “preferenza comunitaria”!</p>
      <p sl="fr">Non so che cos’abbia fatto il Presidente Sarkozy negli ultimi cinque anni, ma di certo non ha letto le relazioni di questo Parlamento, né i verbali del Consiglio, né i discorsi del Commissario Mandelson e del suo predecessore. Non parlano mai di “preferenza”, se non quando si tratta di incoraggiare una liberalizzazione ancor maggiore dei mercati. Non parlano mai di protezione, benché gli strumenti comunitari di difesa commerciale siano palesemente inadeguati e utilizzati in modo aleatorio. Parlano solo di perseguire la globalizzazione e la gestione dei rischi. Ma l’Unione europea non gestisce assolutamente nulla, e soprattutto non gestisce i milioni di disoccupati, i settori industriali devastati e quello agricolo in corso di devastazione. Agli occhi del Presidente Sarkozy, tali perdite sono comprese tra i rischi accettabili.</p>
      <p sl="fr">Io mi domando: a questo proposito, il Presidente Sarkozy inganna il suo pubblico o è lui stesso ingannato?</p>
    </intervention>
    <intervention id="2-178" speaker_id="31123" name="Pedro GUERREIRO" is_mep="True" mode="written" nationality="Portugal" birth_date="25-02-1966" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">Il libero scambio e la liberalizzazione mondiale vengono qui presentate come una panacea, al pari dei dogmi della stabilità dei prezzi, dell’aumento della concorrenza e delle riduzioni delle imposte che facilitano lo sfruttamento dei lavoratori.</p>
      <p sl="pt">Vorrei altresì porre l’accento sul fatto che la relazione sostiene che “gli ALS bilaterali e regionali non siano una soluzione ottimale” e per questo andrebbero avviati solo laddove risultino necessari “per migliorare la posizione competitiva degli esportatori dell’UE sui principali mercati stranieri”. Essi “dovrebbero essere compatibili con le regole dell’OMC, completi ed ambiziosi” e assicurare “un’ampia liberalizzazione dei servizi e degli investimenti, andando oltre gli attuali impegni multilaterali e quelli risultanti da una positiva conclusione dell’ADS”. In altre parole, con i negoziati dell’OMC a un punto morto, l’ordine è quello di andare avanti quando e dove possibile con la liberalizzazione del commercio, per la gioia e per il profitto dei grandi gruppi economici e finanziari dell’Unione europea.</p>
      <p sl="pt">Quel che la relazione non menziona sono le conseguenze disastrose della liberalizzazione capitalista – con le sue “riforme strutturali”, la fine dei diritti doganali e l’imposizione dei cosiddetti “diritti di proprietà intellettuale” – quali il palese aumento delle disuguaglianze nel mondo, la crescente disoccupazione, l’instabilità del lavoro, la povertà e lo spaventoso impatto sull’ambiente e sulla biodiversità.</p>
      <p sl="pt">Pertanto abbiamo votato contro la relazione.</p>
    </intervention>
    <intervention id="2-179" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Pur contenendo alcuni elementi negativi, come ad esempio l’invito a rinviare la revisione degli strumenti di difesa del commercio e l’imprecisione del linguaggio in materia di liberalizzazione (che ha aperto la possibilità di negoziare alcuni aspetti della liberalizzazione che sono risultati controversi a livello di OMC), nel complesso la relazione mi è parsa degna di essere sostenuta.</p>
      <p sl="en">L’introduzione in seno alla commissione di alcuni paragrafi sulla necessità di incorporare norme minime in materia di lavoro e ambiente negli accordi commerciali dell’Unione europea, nonché di riferimenti supplementari ai temi dello sviluppo, ha reso la relazione più completa. Anche se si sarebbe potuto fare di più per quanto riguarda lo sviluppo, a mio avviso, nel corso della presente generazione di accordi commerciali bilaterali, i paesi interessati (Corea del Sud, India e ASEAN – dato che in seno all’ASEAN vi sarà un trattamento speciale e differenziato che terrà conto dei paesi in via di sviluppo) avranno una buona occasione per difendere i propri interessi in seno ai negoziati.</p>
    </intervention>
    <intervention id="2-180" speaker_id="4461" name="Luís QUEIRÓ" is_mep="True" mode="written" nationality="Portugal" birth_date="02-07-1953" birth_place="Coimbra" p_group="Group of the European People's Party (Christian Democrats) and European Democrats" m_state="PT">
      <p sl="pt">In un mondo globalizzato, le questioni sollevate dalla relazione sono estremamente significative. Benché in disaccordo con alcune affermazioni, in questo elenco di problemi e di potenziali soluzioni ravviso un approccio sostanzialmente realistico. A mio parere, questo è uno degli aspetti più importanti.</p>
      <p sl="pt">Il dibattito sulla competitività esterna dell’Unione europea, o sull’UE e l’economia globale, deve fondarsi sul realismo. E’ un errore molto pericoloso fomentare l’illusione che sia possibile chiudere ermeticamente le frontiere, imporre regole identiche alle nostre in tutto il mondo e ignorare l’impatto sociale della concorrenza.</p>
      <p sl="pt">Penso pertanto che la strategia giusta sia trarre il massimo vantaggio da questa nuova realtà, mantenendone al minimo gli effetti negativi. Questo significa investire sia nelle attività d’avanguardia che in quelle tradizionali, nonché in ciò che è specifico e non trasferibile, in opposizione a ciò che viene attratto dagli standard di vita nell’area europea. L’idea molto in voga che il mondo eurocentrico (o semplicemente un mondo in cui l’Europa è importante sul piano economico e strategico) sia morto con l’avvento dell’economia globale non è una verità inconfutabile, ma un’opinione che può essere confutata dai fatti; ed è la volontà politica a forgiare i fatti.</p>
    </intervention>
    <intervention id="2-181" speaker_id="28402" name="José Albino SILVA PENEDA" is_mep="True" mode="written" nationality="Portugal" birth_date="06-06-1950" birth_place="S. Mamede de Infesta" p_group="Group of the European People's Party (Christian Democrats) and European Democrats" m_state="PT">
      <p sl="pt">Sostengo la relazione e l’idea di adeguare la politica commerciale comunitaria alle sfide future.</p>
      <p sl="pt">La posizione dominante dell’Europa sul mercato mondiale ci permette di predisporci al cambiamento in modo tale da poter rispondere alla globalizzazione senza abbandonare i nostri interessi o il modello sociale.</p>
      <p sl="pt">All’aumento della liberalizzazione del commercio deve far seguito un miglior uso degli strumenti di difesa al fine di combattere le pratiche commerciali scorrette.</p>
      <p sl="pt">Senza auspicare il protezionismo, che non ridurrebbe gli effetti della globalizzazione, è essenziale che l’Europa assuma una posizione forte circa il rispetto rigoroso dei suoi accordi commerciali internazionali.</p>
      <p sl="pt">Non possiamo permettere ai nostri concorrenti di utilizzare politiche di sovvenzionamento statale alle esportazioni, di svalutare artificiosamente la moneta e di violare le norme ambientali fondamentali. E’ altresì inaccettabile che tali paesi sfruttino il lavoro minorile e forzato e che non rispettino i diritti dei lavoratori.</p>
      <p sl="pt">L’apertura del commercio internazionale e l’accesso al mercato devono essere globali e reciproci. Va inoltre salvaguardata l’inclusione negli accordi commerciali di standard minimi in materia sociale e ambientale.</p>
      <p sl="pt">Il progetto europeo deve sempre fondarsi su solidarietà, rispetto dei diritti umani e sviluppo sostenibile.</p>
    </intervention>
    <intervention id="2-182" speaker_id="28496" name="Thomas WISE" is_mep="True" mode="written" nationality="United Kingdom" birth_date="13-05-1948" birth_place="Bournemouth" p_group="Independence/Democracy Group" m_state="GB">
      <p sl="en">Concordo con l’invito a respingere questa proposta, rendendo così superflua la revisione.</p>
    </intervention>
  </section>
  <section id="creitem22" title="11. Correzioni e intenzioni di voto: vedasi processo verbale"/>
  <section id="creitem23" title="12. Discussione sull’avvenire dell’Europa, con la partecipazione del Primo Ministro italiano, membro del Consiglio europeo (discussione)">
    <intervention id="2-187" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">Signor Presidente del Consiglio dei ministri della Repubblica italiana, caro Romano Prodi, è con grande piacere che la accogliamo qui oggi nel Parlamento europeo per discutere assieme del futuro dell’Europa.</p>
      <p sl="unknown">L’Italia, uno dei paesi fondatori, è sempre stata all’avanguardia nel guidare il processo di integrazione europea e anche in questo periodo, in cui stiamo cercando di trovare una soluzione all’impasse in cui versa il processo di integrazione europea, una soluzione che possa essere accolta da tutti, l’Italia gioca un ruolo determinante.</p>
      <p sl="unknown">In particolare vorrei ringraziare il Presidente della Repubblica italiana Giorgio Napolitano per la fruttuosa collaborazione che abbiamo instaurato al fine di fare della riforma dei trattati un successo. Il Presidente del Parlamento sa che quando egli parla non ha solo il supporto del Parlamento, ma anche quello dell’Italia e questo gli dà più forza.</p>
      <p sl="de">Signor Presidente del Consiglio dei ministri italiano, nel marzo di quest’anno, a Roma, la capitale del suo paese, si è svolta una serie di manifestazioni per commemorare il 50° anniversario dei Trattati di Roma; in tale occasione abbiamo potuto guardare indietro e festeggiare i 50 anni di stabilità, prosperità e progresso di cui hanno goduto i nostri cittadini. E’ però giunto il momento di guardare avanti, al nostro futuro insieme. L’Unione europea di oggi deve affrontare grandi sfide e, a tal fine, deve avere la volontà di compiere i passi necessari e realizzare le riforme che ci guideranno verso un futuro sicuro.</p>
      <p sl="de">Presidente Prodi, quando era Presidente della Commissione, lei ha contribuito a dare forma alla storia dell’Unione europea in un momento importante. La Commissione da lei presieduta, rappresentata in seno alla Convenzione dai Commissari Vitorino e Barnier, ha svolto un ruolo attivo nei lavori sul futuro dell’Unione europea e ha accompagnato la nascita del Trattato costituzionale fino alla Conferenza intergovernativa. La Presidenza del Consiglio tedesca lavora sodo per trovare una soluzione soddisfacente non solo per i paesi che hanno respinto il Trattato, ma anche per i 18 Stati membri, che rappresentano la maggioranza della popolazione dell’Unione europea, che lo hanno ratificato. In questo processo, il Parlamento europeo appoggia senza riserve il contenuto del Trattato costituzionale, non ultimo perché rappresenta un compromesso raggiunto nel corso di lunghi negoziati.</p>
      <p sl="de">Siamo nondimeno consapevoli che per trovare una soluzione dovremo tutti lavorare sodo. Sosteniamo quindi con vigore gli sforzi profusi dalla Presidenza del Consiglio tedesca, in particolare dal Cancelliere federale Angela Merkel, per raggiungere un nuovo consenso tra tutti i 27 Stati membri. Tuttavia, se la nostra risposta dovesse portare a una riduzione della democrazia, della capacità di adottare decisioni e della trasparenza dell’Unione europea, ciò significherà che la volontà dei cittadini, che hanno espresso i loro dubbi nei referendum svolti in Francia e nei Paesi Bassi, sarà stata fraintesa. Il Parlamento europeo non sarà soddisfatto di un risultato che non sia nell’interesse dell’Unione europea e dei suoi cittadini. Sono convinto, Presidente Prodi, che, con la buona volontà, sia possibile non solo avvicinarsi gli uni agli altri, ma anche ottenere un risultato.</p>
      <p sl="de">Signor Presidente del Consiglio dei ministri della Repubblica italiana, a lei la parola.</p>
    </intervention>
    <intervention id="2-190" speaker_id="photo_generic" name="Romano Prodi" is_mep="True" mode="spoken">
      <p sl="it">Presidente del Consiglio dei ministri italiano . – Signor Presidente, onorevoli deputati, ci troviamo in un momento cruciale per il futuro dell’Europa e della costruzione europea: è con questa consapevolezza, e non senza emozione, che mi rivolgo a voi oggi. Ringrazio il Presidente Hans Gert Poettering per questa opportunità.</p>
      <p sl="it">Da qui alle elezioni del 2009 l’Europa si gioca il proprio futuro. Fra un mese, il Consiglio europeo delibererà l’avvio di una Conferenza intergovernativa al termine della quale dovremo poter dire di essere stati all’altezza degli impegni che ci siamo assunti, tutti insieme, il 25 marzo scorso a Berlino.</p>
      <p sl="it">Si tratta di decidere di cosa ha bisogno l’Europa, di cosa abbiamo bisogno tutti noi, per poter affrontare le sfide che il mondo ci impone. Sembra una questione astratta, invece è molto concreta. Ormai dovremmo aver capito che la capacità di noi europei di interpretare il mondo globale e coglierne le opportunità dipende da come sapremo far funzionare le nostre istituzioni comuni.</p>
      <p sl="it">Permettetemi di dire subito con molta franchezza che non condivido quanti continuano a opporre la necessità di produrre risultati alla necessità di rafforzare le istituzioni europee. E’ proprio per avere più risultati che io auspico e mi batto da sempre per istituzioni comuni più forti ed efficaci!</p>
      <p sl="it">Questa volta non partiamo da zero. Non abbiamo insomma da re-inventare qualcosa di nuovo. Nell’ottobre del 2004 i paesi europei hanno tutti sottoscritto un Trattato e 18 paesi lo hanno addirittura ratificato. In questi ultimi due anni sono state ascoltate soprattutto le ragioni di chi esita. E’ venuto ora il momento di ascoltare chi quel Trattato del 2004 lo ha ratificato. Chi si è impegnato, anche di fronte ai propri cittadini, a continuare quel percorso.</p>
      <p sl="it">Un percorso iniziato alcuni anni prima, a Laeken, che si era snodato partendo da un assunto fondamentale e ineccepibile: che l’Europa non potesse avere risultati ambiziosi senza riforme altrettanto ambiziose.</p>
      <p sl="it">Ebbene, io sono convinto che quell’assunto resti valido. E che quindi occorra ripartire dall’ottobre del 2004, archiviando i lutti e le pause di riflessione degli ultimi due anni e pensando con serietà e responsabilità al nostro futuro e a quello dei nostri figli.</p>
      <p sl="it">Non si tratta solo di accordarci sulle nuove regole che ci occorrono. Ci sono altre esigenze egualmente prioritarie, senza cui l’Europa non potrà funzionare: un bilancio degno di questo nome e delle vere politiche sulle grandi sfide imposte dalla contemporaneità: energia, cambiamenti climatici, divario nord-sud … Ma partiamo oggi dalla questione più urgente, quella di superare l’impasse costituzionale e riformare le istituzioni.</p>
      <p sl="it">Per riuscirci è indispensabile tener fede a un principio che è alla base del nostro stare nell’Unione europea. Un principio talmente fondamentale che definisce l’etica stessa del nostro stare assieme.</p>
      <p sl="it">E’ quello secondo il quale nello sviluppo della costruzione europea occorre sempre fare uno sforzo per comprendere le ragioni degli altri, farsene in qualche modo carico. Noi questo sforzo lo abbiamo sempre fatto e continueremo a farlo.</p>
      <p sl="it">Ma ci aspettiamo dagli “altri” eguale comprensione. Ci aspettiamo che questi altri si facciano egualmente carico delle nostre aspirazioni. Che in questo caso, lo sapete bene tutti, sono quelle di chi vuole una unione sempre più stretta.</p>
      <p sl="it">E’ con in mente questo principio che noi faremo ogni sforzo per aiutare le Presidenze tedesca e portoghese a preservare il massimo delle nostre ambizioni di unione, tenendo in massimo conto le ragioni degli altri.</p>
      <p sl="it">Fatte queste premesse, vorrei dire ora cosa a mio avviso non ci possiamo permettere al Consiglio europeo di giugno e alla Conferenza intergovernativa che seguirà.</p>
      <p sl="it">Innanzitutto, ricordiamoci che questa volta il rispetto dei tempi è direttamente collegato a una questione di democrazia. Nel 2009 gli elettori europei dovranno infatti sapere su quale tipo di Europa sono chiamati a pronunciarsi. Che ruolo avrà il Parlamento europeo. Quali saranno i suoi compiti. Se ci sarà una Presidenza del Consiglio stabile, un ministro degli Esteri europeo. Come sarà formata la Commissione e così via …</p>
      <p sl="it">Il mandato della Conferenza intergovernativa dovrà perciò essere preciso e selettivo. Indicando puntualmente i pochi nodi negoziali significativi e, soprattutto, come scioglierli. Solo così riusciremo a onorare la promessa di definire le nuove regole entro il 2009.</p>
      <p sl="it">Con un mandato aperto, la Conferenza difficilmente si chiuderebbe per la fine del 2007, e i tempi per i passaggi a livello nazionale del nuovo accordo non permetterebbero di completare il processo per i primi mesi del 2009. L’impasse sarebbe insomma automatica.</p>
      <p sl="it">Permettetemi a questo punto una considerazione. Una considerazione che mi viene spontanea dopo aver riletto proprio in questi giorni il Trattato costituzionale del 2004 – vorrei invitare tutti a rivederlo ora che è passato del tempo e che è possibile un maggior distacco.</p>
      <p sl="it">Ebbene, quello del 2004 è un testo bello. Bello davvero. Con un grande respiro europeo. Che soprattutto nella prima parte trasmette in modo chiaro e comprensibile il senso e la visione della grande impresa comune che abbiamo intrapreso.</p>
      <p sl="it">Pensiamoci dunque due volte prima di archiviarlo e imboccare la via degli innesti a pettine, totali o parziali che siano, nei trattati esistenti. Perderemmo oltre tutto un patrimonio di semplicità e leggibilità a scapito della comprensione dei cittadini e, quindi, della loro adesione al progetto europeo!</p>
      <p sl="it">Ma soprattutto perderemmo un testo che corrisponde a una coerente concezione dell’Europa, un testo che sa coniugare le aspirazioni ideali di molti di noi con l’esigenza – pratica e avvertita da tutti – di dare alla nostra Unione regole più solide e mezzi adeguati per far fronte alle nuove sfide.</p>
      <p sl="it">Lo svolgimento dei negoziati sino a questo momento mi induce a ritenere che purtroppo noi dovremo rimettere mano al testo del 2004. E tuttavia vorrei fare stato qui oggi di fronte a tutti voi della mia convinzione che nel farlo ci priveremmo di qualcosa di molto importante! E che per noi che crediamo al progetto europeo si tratterebbe di un sacrificio enorme, di un prezzo molto alto da pagare per quanti hanno ratificato e investito democraticamente nella ratifica. Teniamolo ben presente.</p>
      <p sl="it">Per questo noi non potremo accettare uno stravolgimento del pacchetto istituzionale esistente. Il rafforzamento della politica estera e di sicurezza comune attraverso un ministro degli Esteri, una Presidenza stabile del Consiglio, l’estensione del voto a maggioranza qualificata, il superamento della struttura su tre pilastri e la personalità giuridica dell’Unione sono tutti aspetti per noi essenziali, che vanno salvaguardati.</p>
      <p sl="it">Vorrei qui mettere in guardia contro certi appelli al “realismo” tipici della vigilia di un Consiglio europeo importante, immancabilmente orientati a compromessi al ribasso. Vorrei invece osservare che se è vero che le grandi sfide globali possono essere affrontate solo a livello europeo, allora l’unico autentico realismo è quello di chi vuole un’Europa all’altezza di queste sfide, non di chi non la vuole!</p>
      <p sl="it">Sul piano interno penso alla difesa del modello sociale europeo e alla realizzazione di un autentico spazio di libertà, sicurezza e giustizia. Come non vedere che si tratta di un completamento indispensabile per una cittadinanza europea che non si riconosce nella sola dimensione economica?</p>
      <p sl="it">Sul piano esterno penso alle guerre, alla lotta al terrorismo internazionale, alle sfide globali dell’energia e del cambiamento climatico (idrogeno). Come negare che l’unico modo per far valere sulla scena internazionale le nostre scelte e i nostri valori sia quello di saper esprimere una politica estera degna di questo nome, comunicandola al mondo con una voce sola?</p>
      <p sl="it">Per quanto riguarda poi la struttura dell’Unione europea, non crediate che sia una questione solo teorica. La complessità dell’Unione è tra le prime cause della distanza che la separa dai cittadini. Come non vedere allora i vantaggi di un superamento della struttura in pilastri, soprattutto in termini di chiarezza e comprensione da parte dei cittadini?</p>
      <p sl="it">Su questi punti il Trattato costituzionale del 2004 fornisce risposte convincenti. Vogliamo veramente sacrificarle in nome di un approccio al ribasso, di una corsa al minimo comun denominatore? Vogliamo davvero rischiare di aumentare la complessità del sistema rinunciando a incidere su di esso in profondità e limitandoci a qualche ritocco di superficie? Vogliamo davvero continuare ad avanzare “col volto mascherato”, per usare l’espressione di Delors, per il timore di mostrare l’Europa vera ai nostri cittadini?</p>
      <p sl="it">E allora, care deputate e deputati, rappresentanti dei cittadini europei, cerchiamo di non assecondare la retorica negativa sull’Europa. Non continuiamo a nasconderla ai nostri concittadini.</p>
      <p sl="it">Mostriamola invece questa Europa. Con orgoglio. Facciamo vedere a tutti cosa ha saputo darci in termini di pace e benessere, spieghiamo quanto è fondamentale per le nostre esistenze. Diciamo una volta per tutte ai nostri concittadini che in un mondo che è oramai sistema di continenti non ha senso per uno Stato e per i suoi cittadini vivere al di fuori di un aggregato politico ed economico forte al suo interno e autorevole all’esterno.</p>
      <p sl="it">L’Italia dunque lavorerà in questo negoziato per giungere a un compromesso alto. Sono convinto che ce la possiamo fare, che ce la dobbiamo fare tutti insieme.</p>
      <p sl="it">Certo, se un’intesa a 27 dovesse rivelarsi impossibile, allora si porrebbe il problema di come procedere. E questo dilemma potrà essere risolto solo richiamando quel principio fondamentale di cui parlavo all’inizio del mio intervento: è l’etica stessa dell’Unione a imporre che nessuno comprima troppo e per troppo tempo le aspirazioni di altri.</p>
      <p sl="it">Per questo l’Italia – Paese che da sempre crede profondamente all’Europa – ritiene di avere oggi un dovere in più. Quello di immaginare, o cominciare a immaginare, come permettere ai Paesi che lo desiderino di andare avanti davvero nella costruzione dell’unità dell’Europa.</p>
      <p sl="it">Credo che non si debba necessariamente procedere tutti insieme, alla stessa velocità. Mi auguro e farò in modo che sia così. Ma mi rendo conto che non è sempre possibile. Già oggi d’altra parte alcune delle scelte politiche più significative dell’Europa, come l’Euro e la creazione dello spazio Schengen, sono state realizzate solo da alcuni Stati membri. Non contro qualcuno; senza escludere gli altri; mantenendo anzi la porta aperta. Ed è stata una scelta rispettata da quanti a suo tempo non si sentirono ancora pronti per andare subito verso una certa direzione.</p>
      <p sl="it">Ecco, io auspico che anche in futuro prevalga questo stesso approccio costruttivo. E che abbia la meglio su ogni tentazione di veto.</p>
      <p sl="it">L’Italia ha sempre ritenuto, lo sapete, che essere europeisti fosse il miglior modo di essere lungimiranti.</p>
      <p sl="it">Ma oggi lungimiranza non significa solo disegnare scenari ambiziosi per il futuro della costruzione europea. Significa anche porsi il problema di permettere ai popoli che lo desiderano di realizzare le loro ambizioni di unione nei tempi e nei modi a essi più congeniali.</p>
      <p sl="it">Se nessuno si farà mai carico di ipotizzare anche una simile eventualità, rischiamo l’insabbiamento del progetto europeo, di frustrare gli ideali di quanti sin qui ci hanno creduto profondamente. Persino paesi come il mio, che per 50 anni hanno investito senza riserve nella costruzione europea, potrebbero alla fine esaurire la propria carica vitale.</p>
      <p sl="it">Voglio quindi concludere con un doppio messaggio.</p>
      <p sl="it">L’Italia darà il massimo appoggio alla Presidenza tedesca e poi a quella portoghese perché il Consiglio europeo del 21 e 22 giugno e la Conferenza intergovernativa che seguirà, siano un successo in cui tutti i Paesi membri possano riconoscersi.</p>
      <p sl="it">Allo stesso tempo, l’Italia sa bene che un compromesso non è un fine in se stesso. E che se quindi un tale compromesso non dovesse convincerci, noi non lo sottoscriveremmo. Un’avanguardia di Paesi potrebbe a quel punto rivelarsi il modo migliore per proseguire il percorso verso una Unione sempre più stretta, a condizione che sia sempre lasciata la porta aperta a chi volesse entrare a farne parte in un momento successivo.</p>
      <p sl="it">Permettetemi infine di lanciare un appello forte ai parlamentari, ai rappresentanti diretti dei cittadini. Mi rivolgo soprattutto ai parlamentari europei che rappresentano il popolo europeo. Il vostro è un ruolo insostituibile per far comprendere ai cittadini qual è la posta in gioco.</p>
      <p sl="it">Solo se al lavoro dei governi si affiancherà il vostro lavoro, potremo creare le condizioni per il successo del negoziato costituzionale.</p>
      <p sl="it">Dobbiamo essere consapevoli che non possiamo fallire, pena il declino. Il declino di un’idea avanzata di Europa; di un’Europa che sa essere attore nel mondo grazie ai valori che ne costituiscono le fondamenta. Rischieremmo insomma di tornare ad essere la piccola appendice occidentale del continente asiatico cui ci condannerebbe non solo la geografia, ma anche la storia futura. Grazie.</p>
    </intervention>
    <intervention id="2-191" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">Presidente Prodi, la ringraziamo calorosamente per questo intervento persuasivo sull’Europa. Mi auguro che tutti lo ascoltino.</p>
    </intervention>
    <intervention id="2-192" speaker_id="4342" name="Joseph DAUL" is_mep="True" mode="spoken" nationality="France" birth_date="13-04-1947" birth_place="Strasbourg" p_group="Group of the European People's Party (Christian Democrats)" m_state="FR">
      <p sl="fr">a nome del gruppo PPE-DE . – Signor Presidente, Ministro Gloser, Commissario Ferrero-Waldner, Presidente del Consiglio dei ministri italiano Romano Prodi, onorevoli colleghi, assistiamo a un’accelerazione del processo di integrazione europea. Che si tratti del rilancio istituzionale, della nuova dinamica ispirata dal Cancelliere Merkel sui cambiamenti climatici e sull’energia o dell’attuazione di una politica comune in materia di immigrazione, l’Europa compie progressi. L’Europa dimostra di costituire un livello decisionale necessario ed efficace, ma anche legittimo. Presidente Prodi, lei ci ha illustrato la sua visione, la sua concezione degli affari europei. Tramite lei, vorrei rendere omaggio all’impegno storico, e più che mai di attualità, del popolo italiano a favore dell’integrazione europea.</p>
      <p sl="fr">Dopo un lungo periodo di incertezza, il rilancio istituzionale sta prendendo forma. La Presidenza tedesca ha fatto bene a farne una priorità. Se l’Europa è in grado di prendere decisioni in modo efficace e democratico, potremo adottare politiche comuni. Agire rapidamente e permettere all’Europa di compiere progressi sono gli impegni assunti dal candidato dell’UMP, Nicolas Sarkozy, e sono il mandato che i francesi hanno conferito al nuovo Presidente della Repubblica francese.</p>
      <p sl="fr">Questa dinamica, creata da uno Stato membro che ha respinto il progetto di Trattato, è già sostenuta da diversi altri Stati membri dell’Unione e deve essere messa a profitto perché si possano compiere progressi. Il tempo degli interrogativi è terminato. Ora abbiamo bisogno di azione e di flessibilità. Solo quattro settimane ci separano dal Consiglio europeo cruciale del 21 e 22 giugno, che deve portare alla redazione di un nuovo Trattato entro la fine dell’anno. La sua ratifica da parte dei 27 potrà avvenire prima delle elezioni europee del 2009. L’azione va di pari passo con la flessibilità, perché, come lei ha detto, bisogna gettare un ponte tra i 18 paesi che hanno detto “sì”, i due che hanno detto “no” e quelli che non si sono ancora pronunciati. Ciascuno dovrà compiere sforzi di ravvicinamento e di preparazione delle opinioni pubbliche. Avremo successo soltanto se smetteremo di addentrarci in questioni semantiche e ci concentreremo sull’essenziale: voto a doppia maggioranza, estensione del voto a maggioranza qualificata, principio di sussidiarietà e ripartizione delle competenze tra l’Unione e gli Stati membri, Presidenza stabile, rappresentanza comune sulla scena internazionale, ma anche Carta dei diritti fondamentali.</p>
      <p sl="fr">Per i deputati europei del gruppo del Partito popolare europeo (Democratici cristiani) e dei Democratici europei, l’Europa deve costituire una forza politica e diventare un soggetto autonomo sulla scena internazionale. L’Europa ha bisogno di un’identità sul piano economico e commerciale, per garantire che i nostri partner rispettino le nostre stesse regole in materia fiscale, ambientale e sociale. L’Europa deve vigilare affinché, anche al suo interno, non si crei una concorrenza sleale tra gli Stati membri, in particolare in campo fiscale.</p>
      <p sl="fr">Signor Presidente, onorevoli colleghi, siamo sulla buona strada, ciò che deve prevalere è il senso di responsabilità e di interesse generale da parte dei leader politici e dell’opinione pubblica. Pur rimanendo fermi sui nostri ideali e i nostri principi, essi saranno ben serviti solo se il pragmatismo prevarrà sul dogmatismo e se la buona volontà sarà più forte della malafede e della negligenza.</p>
      <p sl="fr">Signor Presidente, vorrei ricordare brevemente il recente Vertice UE-Russia a Samara. Molti commentatori l’hanno considerato un fallimento per l’Europa. Secondo il mio gruppo, è vero il contrario: l’Europa è uscita vittoriosa da tale Vertice. Vittoriosa, non contro la Russia, che è un partner che rispettiamo, ma nell’affermare le nostre convinzioni e i nostri ideali. Siamo soddisfatti, perché, sullo status del Kosovo, sull’energia e anche sulla questione della sovranità dell’Estonia, i nostri leader hanno issato la bandiera europea e si sono espressi in modo forte e chiaro.</p>
      <p sl="fr">Presidente Prodi, concludo dicendo quanto sia essenziale per il nostro gruppo parlamentare la dimensione euromediterranea. E’ nel Mediterraneo che si giocherà il successo o il fallimento della nostra avventura europea. Niente per noi europei è altrettanto strategico che investire nelle relazioni con il bacino del Mediterraneo, concentrarsi sullo sviluppo di una regione dotata di un potenziale umano importantissimo e lavorare a favore della pace e della stabilità in Medio Oriente.</p>
    </intervention>
    <intervention id="2-193" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">La ringrazio, onorevole Daul, anche per aver rispettato con estrema precisione il suo tempo di parola.</p>
    </intervention>
    <intervention id="2-194" speaker_id="1911" name="Martin SCHULZ" is_mep="True" mode="spoken" nationality="Germany" birth_date="20-12-1955" birth_place="Hehlrath" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">a nome del gruppo PSE . – Signor Presidente, onorevoli colleghi, la ringrazio molto, Presidente Prodi, per il suo discorso incoraggiante, al quale, in veste di presidente del mio gruppo, non ho altro da aggiungere, perché lei ha espresso un parere pienamente condiviso dal mio gruppo. La ringraziamo per la chiarezza delle sue parole.</p>
      <p sl="de">Non abbiamo alcun timore che lei affronti i negoziati con altrettanta chiarezza. Non temiamo questa prospettiva, perché alla Conferenza intergovernativa vi sarà almeno un capo di governo forte, che non è disposto ad accettare un compromesso a ogni costo. Un compromesso che rinunci alla sostanza che abbiamo dato alla Costituzione non sarebbe un compromesso, ma una sconfitta per il processo di integrazione europea. La ringraziamo quindi per le sue chiare parole.</p>
      <a text="(Applausi)"/>
      <p sl="de">L’onorevole Nyrup Rasmussen ha avuto la possibilità di sedere al tavolo a Nizza e di partecipare ai negoziati sul Trattato di Nizza. Mi capita spesso di discuterne con lui. Quando i 15 capi di governo presenti a Nizza lasciarono la sala, tutti definirono il risultato inadeguato, perché si trattava di uno di quei compromessi minimi, che si raggiungono per evitare che troppi capi di governo si addormentino.</p>
      <p sl="de">Per questo motivo è stata convocata la Convenzione: perché chi sedeva al tavolo a Nizza affermava che il Trattato non era sufficiente per permettere l’allargamento, ma l’allargamento era in arrivo e, per trasformarlo in un successo, era necessaria una nuova base. Fu così che, malvolentieri, i governi accolsero la nostra richiesta di una Convenzione, ben sapendo che ciò che i 15 avevano elaborato non sarebbe stato sufficiente per i 27. Alla Convenzione, fu adottata una costituzione e si affermò che il testo era buono e sarebbe quindi stato approvato. Era una buona costituzione, ma è stata respinta e si è dovuti tornare al Trattato di Nizza. Mi domando però se ciò che era vero nel 2000, cioè che il Trattato di Nizza non era sufficiente per l’allargamento, sia falso nel 2007. No. Nizza davvero non è sufficiente per l’allargamento, ma l’allargamento è già avvenuto, sulla base di un Trattato inadeguato.</p>
      <p sl="de">E’ chi vuole distruggere l’Unione europea a volerla lasciare in questo stato, chi vuole impedire a qualunque costo l’adozione di un nuovo Trattato, e non dobbiamo lasciargli spazio.</p>
      <a text="(Applausi)"/>
      <p sl="de">Se Nizza non è sufficiente, alcuni affermano invece che è sin troppo. Oggi ho ascoltato un capo di governo affermare che con queste persone non si può scendere a compromessi. Chi vuole tornare a prima di Nizza farebbe meglio a non andare alla Conferenza intergovernativa. E’ ora di parlare chiaro. Diciotto Stati membri dell’Unione europea hanno già ratificato il Trattato costituzionale, due di essi – la Spagna e il Lussemburgo – tramite un referendum . Perché di fatto permettiamo che si parli sempre solo della Francia e dei Paesi Bassi? Perché non diciamo che questo Trattato ha ottenuto l’approvazione di due popolazioni e che, aggiungerei, i cittadini europei che si sono pronunciati a favore della Costituzione sono più numerosi di quelli che hanno espresso un parere negativo? Questa è un’altra verità sulla democrazia europea che va detta ai cittadini.</p>
      <p sl="de">L’Unione europea è un modello di pace al suo interno, di stabilità sociale, di combinazione tra crescita economica e stabilità sociale, e di esportazione di valori, quale base per la politica a livello internazionale. Per conservare questo modello di successo, si devono modificare molti elementi dei Trattati esistenti. Nel romanzo Il Gattopardo , lo scrittore italiano Tomasi di Lampedusa racconta che Tancredi, il nipote del Principe di Salina, dice allo zio, con splendide parole, che “tutto deve cambiare affinché tutto resti uguale”. Se l’Europa vuole rimanere un modello di successo, essa deve modificare i Trattati su cui si fonda e, se lei lotterà come un gattopardo, noi lotteremo al suo fianco.</p>
      <a text="(Applausi)"/>
    </intervention>
    <intervention id="2-195" speaker_id="2155" name="Sir Graham WATSON" is_mep="True" mode="spoken" nationality="United Kingdom" birth_date="23-03-1956" birth_place="Rothesay " p_group="Group of the Alliance of Liberals and Democrats for Europe" m_state="GB">
      <p sl="en">a nome del gruppo ALDE . – Signor Presidente, a nome del mio gruppo, saluto il Presidente del Consiglio dei ministri italiano Romano Prodi: bentornato in Parlamento!</p>
      <p sl="en">Presidente Prodi, a 50 anni dalla firma del Trattato di Roma, lei ha riportato l’Italia nel posto che le spetta, al centro dell’Europa e al centro del progetto europeo. Con il Presidente Napoletano, lei ha trasformato l’osservato speciale in un partner speciale. Il suo governo, con nomi quali Bonino, Amato e Padoa-Schioppa, ispira grande fiducia, sia a me sia ai miei colleghi.</p>
      <p sl="en">Abbiamo sentito le critiche espresse sul suo primo anno di governo, ma ricordiamo un analogo comportamento pusillanime dopo il suo primo anno alla Commissione. Si rivelò infondato. L’allargamento e l’euro sono i gioielli della corona europea e un governo si giudica in base ai risultati, non alle apparenze. E’ stata l’Italia, mentre altri esitavano, a guidare le forze dell’Unione europea in Libano e a esercitare pressioni per una moratoria universale sulla pena di morte. Lei ha dimostrato al mondo che l’Europa può avere la visione e la capacità di agire unita nell’interesse di tutti.</p>
      <p sl="en">Dobbiamo afferrare tale visione, perché l’Europa in futuro non trarrà la sua forza dall’isolamento contro le ingiustizie, ma dal confronto con le forze della sofferenza, della miseria e della distruzione nel mondo al di là dei nostri confini. Nel nostro continente abbiamo guarito le ferite delle nazioni. Ora i nostri interessi, e forse persino la nostra sopravvivenza, dipendono dall’esportazione, nei prossimi 50 anni, dei successi interni conseguiti negli ultimi 50. Le sfide globali, come i cambiamenti climatici, la crescita demografica e la proliferazione nucleare, mettono in luce quella che lei ha definito “l’inadeguatezza dell’unilateralismo”. Il mondo ha bisogno di meccanismi globali per creare consenso su queste tematiche.</p>
      <p sl="en">E il modello? Non vi è miglior modello del nostro metodo comunitario, provato e collaudato per 50 anni. Eppure, anche se l’Europa diventa maggiorenne sulla scena internazionale, alcuni tentano di dividerci dall’interno. Che cosa dobbiamo dire agli euroscettici, che affermano che l’Unione europea non è più in grado di funzionare, o che il sogno europeo è minacciato dalla globalizzazione, o che l’integrazione mette in pericolo l’identità nazionale? Sentono, ma non ascoltano. Presidente Prodi, lei ha saggiamente ascoltato il consiglio di Cavour, che aveva scoperto come ingannare i diplomatici. Disse: “Dico la verità e non mi credono”.</p>
      <p sl="en">Come ci ha detto a Berlino, in occasione del 50° anniversario dell’Europa:</p>
      <p sl="en">“Per creare abbiamo bisogno di buon senso, di pazienza, di fede, ma anche di un pizzico di follia”.</p>
      <p sl="en">Un pizzico di follia e di fiducia in se stessi, assieme a coraggio e determinazione, sono davvero necessari per affrontare il futuro. Perché questo non è il momento per l’apatia o l’egocentrismo. I nostri leader devono essere coraggiosi: più Europa, non meno, è la chiave della competitività; più Europa, non meno, è la chiave della sicurezza; più Europa, non meno, è la chiave di un mondo giusto. Per questo motivo, è indispensabile raggiungere una soluzione istituzionale alla Conferenza intergovernativa del mese prossimo. Solo Istituzioni più forti possono costruire un’Europa più forte.</p>
      <p sl="en">Presidente Prodi, fu Leonardo da Vinci, un suo connazionale, a insegnarcelo:</p>
      <p sl="en">Non si volta chi a stella è fisso ”.</p>
      <p sl="en">Grazie di tener fede alla sua visione.</p>
      <a text="(Applausi)"/>
    </intervention>
    <intervention id="2-200" speaker_id="1073" name="Cristiana MUSCARDINI" is_mep="True" mode="spoken" nationality="Italy" birth_date="06-11-1948" birth_place="Cannobio " p_group="Group of the European People's Party (Christian Democrats)" m_state="IT">
      <p sl="it">a nome del gruppo UEN . – Signor Presidente, onorevoli colleghi, l’urgenza è approvare il nuovo Trattato. Un’urgenza che va di pari passo con la necessità di semplificare, di rendere l’Unione più comprensibile ai cittadini. Ma banalizzare le difficoltà che esistono e sono la radice dei dubbi, che fino ad oggi hanno impedito di trovare il consenso, non è certo la strada.</p>
      <p sl="it">Il Presidente del Consiglio italiano, già Presidente della Commissione, non può non essere consapevole che a proposte fumose e generiche corrispondono risposte fumose e inconcludenti, proprio il contrario di ciò che vogliono i cittadini. Il possibilismo che apre mille strade, ma non ne porta a compimento nessuna, specie quando le strade sono le stesse, che da più di dieci anni sentiamo proporre e poi abbandonare.</p>
      <p sl="it">La crisi è evidente e non banale e perciò necessita di soluzioni adeguate ai tempi sempre più stretti e per questo gli sforzi del Cancelliere tedesco, le dichiarazioni del Presidente Sarkozy hanno ridato speranza a noi europeisti. Noi cerchiamo ciò che è realizzabile, non ciò che è impossibile! Crediamo che il compromesso, quando è alto e onorevole, sia alla base della politica. Quando si parla di “no ai compromessi” è perché si sono già fatti compromessi di poca importanza e di poco valore etico.</p>
      <p sl="it">Se la crisi è evidente, si abbandonino i progetti non realizzabili in tempi brevi e si consolidi invece quanto trova immediato consenso: maggiore agibilità delle nostre istituzioni; maggiore applicazione della sussidiarietà; politica comune per le frontiere; il terrorismo; rilancio dell’economia e della competitività per la realizzazione senza più tentennamenti delle infrastrutture necessarie specie in tema di mobilità; politica energetica comune; difesa del patto sociale; regole chiare che impediscono la concorrenza sleale con una posizione più forte dell’Unione nell’OMC; armonizzazione delle legislazioni penali per quanto riguarda i reati di violenza contro l’infanzia.</p>
      <p sl="it">I cittadini non possono avere fiducia in capi di governo che a Strasburgo delineano l’Europa con parole semplici e nel loro paese non realizzano i progetti che l’Europa ha approvato. Strasburgo chiede una politica estera comune, non che facciamo i solisti come è avvenuto in Afghanistan. Diminuisce la fiducia dei cittadini, quando la sicurezza delle frontiere non è garantita, per una confusa contraddittoria politica sull’immigrazione. I primi a subirne danno sono gli immigrati regolari. La TAV, approvata in tutte le sedi comunitarie, è bloccata per divergenze in sede al governo italiano e parimenti è fermo lo sviluppo.</p>
      <p sl="it">Signor Presidente, io credo che quando ci si rivolge dicendo “l’importante ruolo dei parlamentari europei” dobbiamo anche cercare in tutti i paesi, compreso il nostro, di ricordare che a tutt’oggi i membri della Convenzione europea, i membri italiani, non sono stati mai chiamati per avere uno scambio di idee e per dare il loro contributo. Anche questo ha significato! Meno parole e più fatti!!</p>
    </intervention>
    <intervention id="2-201" speaker_id="4254" name="Monica FRASSONI" is_mep="True" mode="spoken" nationality="Italy" birth_date="10-09-1963" birth_place="Veracruz " p_group="Group of the Greens/European Free Alliance - Co" m_state="IT">
      <p sl="it">a nome del gruppo Verts/ALE . – Signor Presidente, onorevoli colleghi, il gruppo dei Verdi/Alleanza libera europea le dà il benvenuto, Presidente Prodi, in quest’Aula, anche perché ultimamente non sono purtroppo così frequenti i discorsi convintamene impegnati a favore di una soluzione alta della crisi costituzionale. Temiamo, tra l’altro, che domani il Primo Ministro olandese sarà e dirà tutt’altra musica.</p>
      <p sl="it">Comprendere le ragioni degli altri, va bene, ma l’esperienza ci insegna che sono quasi sempre le ragioni dei contrari a vincere. Che alla fine anche i governi più proeuropei come il suo, si sono via via piegati alle ragioni di coloro che vedono nella dimensione intergovernativa e nel rapporto di forza di Stati, la vera dimensione del governo europeo. E’ stato così a Maastricht, ad Amsterdam e a Nizza. Lei ha detto che il suo governo non accetterà compromessi al ribasso, lo speriamo, perché in molte occasioni i precedenti non sono stati proprio esaltanti.</p>
      <p sl="it">Ai Verdi non piacciono i ricatti, i conflitti e le rotture. Ci piacerebbe molto un’Europa armoniosa, innovativa e veramente sostenibile e unita, l’Europa a 27 è un grandissimo risultato. Ma siamo chiari: i ricatti fino adesso li hanno fatti soltanto coloro che hanno voluto frenare la soluzione della crisi costituzionale e questa è una realtà che non può passare sotto silenzio. Perfino la maggioranza di questo Parlamento ha rinunciato negli ultimi mesi e negli ultimi anni a fare una qualsiasi proposta un po’ audace nell’attesa di un’iniziativa dei governi.</p>
      <p sl="it">Riteniamo che ci siano due o tre condizioni che potranno permettere, Presidente, di uscire da questa impasse e noi speriamo veramente che il governo italiano sia convintamene dalla nostra parte in questo. Ci dovrà essere una forte alleanza fra i 18 paesi che hanno ratificato questo Parlamento, la Commissione, alcuni parlamenti nazionali, per resistere alla tendenza allo smantellamento del Trattato costituzionale.</p>
      <p sl="it">Lei ha fatto una lista di alcuni temi e io vorrei aggiungerne almeno due: uno, è la questione della Carta dei diritti fondamentali, l’altra è il tema della riforma della clausola di revisione. Non è più possibile andare avanti così, con un Trattato adottato sempre all’unanimità e lasciando fuori il Parlamento europeo.</p>
      <p sl="it">La seconda condizione è che bisogna, dovete voi governi, avere il coraggio di parlare all’opinione pubblica delle scelte da fare, delle divisioni che esistono fra di voi, sul futuro dell’Europa e a cercare il loro sostegno. Non vi nascondete in misteriosi negoziati segreti. Non buttate fuori questo Parlamento dalla riforma sulla Costituzione europea della Conferenza intergovernativa che si prepara, anche perché l’esperienza dimostra che nei segreti dei negoziati intergovernativi, vincono gli altri.</p>
      <p sl="it">Noi, e concludo Presidente, non abbiamo paura della discussione sul nocciolo duro, anche se non ci piace. Anzi, pensiamo che soltanto mettendo alcuni governi e alcuni popoli di fronte alla scelta dentro o fuori, alla fine decideranno di stare con noi.</p>
    </intervention>
    <intervention id="2-202" speaker_id="1018" name="Francis WURTZ" is_mep="True" mode="spoken" nationality="France" birth_date="03-01-1948" birth_place="Strasbourg" p_group="Confederal Group of the European United Left - Nordic Green Left" m_state="FR">
      <p sl="fr">a nome del gruppo GUE/NGL . – Signor Presidente, vorrei fare tre brevi osservazioni. La prima non riguarda direttamente il Presidente Prodi, ma le famose dodici domande rivolte dalla Presidenza del Consiglio ai capi di Stato e di governo. Una di esse è formulata come segue, cito: “Come valutate la proposta [ …] di utilizzare una diversa terminologia senza cambiare la sostanza giuridica, ad esempio in riferimento al titolo del Trattato?”. Come si può pretendere che i cittadini che la leggono non pensino che i leader europei li prendano per stupidi, per non dire altro?</p>
      <p sl="fr">Su un piano più fondamentale, il Presidente Prodi ha appena sottolineato che gli elettori europei devono sapere quale sarà il ruolo del Parlamento europeo, se vi sarà o meno una Presidenza stabile del Consiglio europeo e un ministro degli Esteri europeo e quale sarà la composizione della Commissione. Tutti questi aspetti sono infatti importanti. Ma non sentite esprimere attorno a voi altri interrogativi, ben più forti e più significativi, ai quali nessuno di voi risponde mai? Per esempio, persino gli economisti neoliberali si chiedono dove rischi di condurre, nel contesto mondiale attuale, una politica sfrenata di libero scambio associata alla libera circolazione dei capitali e a una libertà assoluta di delocalizzare gli impianti di produzione e ad altrettanta libertà di movimento per gli investitori esteri, compresi i più predatori. Al riguardo, quali cambiamenti propone per l’acquis comunitario?</p>
      <p sl="fr">Altre voci, e non minori, si levano contro le guerre fiscali cui si dedicano gli Stati membri, o a favore di una modifica dello statuto della Banca centrale europea o di una politica industriale controllata nei settori chiave dell’economia moderna, al di fuori delle regole di libera concorrenza. Quale rottura con l’esistente considera desiderabile o accettabile da questo punto di vista? L’Europa deve essere una questione di mercato o una questione di politica relativa ai mercati? In quale misura la democrazia finisce là dove comincia il regno dell’economia di mercato e della libera concorrenza? Questi sono gli interrogativi cui occorre dare risposta. Che cosa ne pensa?</p>
      <p sl="fr">Un’ultima parola rivolta al Presidente Barroso, che oggi non è in Aula, ma, in occasione delle elezioni francesi, si è rallegrato di quella che secondo lui sarebbe una vittoria del “sì”. E’ un’illusione. Senza dubbio il nuovo Presidente francese è un sostenitore del “sì”. Per questo motivo, come lei, temeva un nuovo referendum . Tuttavia, gli impegni che ha dovuto prendere sull’Europa per fare accettare il suo rifiuto di consultare di nuovo i cittadini la dicono lunga sul persistere di profonde ambizioni antiliberali nel paese. Sapremo ricordargli, in particolare, il suo discorso chiave in materia, pronunciato il 21 febbraio proprio qui a Strasburgo e intitolato: “Voglio che l’Europa cambi”. La vera questione è: a parte le innovazioni istituzionali, quali cambiamenti è disposto a introdurre?</p>
      <a text="(Applausi)"/>
    </intervention>
    <intervention id="2-203" speaker_id="4525" name="Nigel FARAGE" is_mep="True" mode="spoken" nationality="United Kingdom" birth_date="03-04-1964" birth_place="Farnborough" p_group="Non" m_state="GB">
      <p sl="en">a nome del gruppo IND/DEM . – Signor Presidente, di nuovo in Aula e nel suo classico stile travolgente, il Presidente del Consiglio dei ministri italiano Romano Prodi ha confermato la sua fede negli Stati Uniti d’Europa e nella necessità di esprimere una sola voce sulla scena internazionale. Presidente Prodi, posso anche non condividere tali pareri, ma devo almeno farle i complimenti per la sua onestà nel dire le cose come stanno. Sono sorpreso che abbia trovato il tempo per venire a Strasburgo, dal momento che negli ultimi 60 anni in Italia avete avuto 38 Presidenti del Consiglio dei ministri e sembrate sul punto di raggiungere presto quota 39. E’ davvero un grande privilegio che lei oggi sia presente in Aula.</p>
      <p sl="en">Quando dice che la sicurezza è molto importante – questa “spinta verso una più stretta cooperazione”, come la chiama lei – specie il giorno in cui la polizia britannica ha annunciato che saranno formulate le imputazioni nel caso dell’ex agente del KGB, Alexander Litvinenko, assassinato di recente a Londra, mi chiedo se vogliamo veramente il suo modello di giustizia, considerato che Mario Scaramella, che tentò di mettere in guardia il signor Litvinenko sul pericolo che correva, è detenuto in un carcere italiano da sei mesi. Le imputazioni a suo carico continuano a cambiare e non è ancora stato portato in tribunale. Se ci sta suggerendo di rinunciare al common law e all’habeas corpus a favore di questo tipo di sistema europeo, la mia risposta è no, grazie.</p>
      <p sl="en">Svolgiamo un vero dibattito, signor Presidente. Onorevole Schulz: 16 paesi hanno approvato la Costituzione europea, non 18, quindi per favore cerchiamo di avere un po’ di verità, di onestà e di apertura ed evitiamo di esercitare pressioni e ignorare del tutto i risultati dei referendum in Francia e nei Paesi Bassi. Il Presidente Prodi non li ha nemmeno menzionati nel suo intervento.</p>
      <p sl="en">Alcuni cittadini hanno detto “no”. Milioni di europei dicono: “Date alle persone la possibilità di esprimersi sul loro futuro”. Smettete di comportarvi come un bulldozer , smettete di ignorare l’opinione pubblica. Adottate pure il vostro Trattato, ma permettete alle persone di decidere il loro futuro. Non imponeteglielo.</p>
    </intervention>
    <intervention id="2-204" speaker_id="1023" name="Jean-Marie LE PEN" is_mep="True" mode="spoken" nationality="France" birth_date="20-06-1928" birth_place="La Trinité-sur-Mer " p_group="Non" m_state="FR">
      <p sl="fr">a nome del gruppo ITS . – Signor Presidente, signor Presidente del Consiglio dei ministri, gli eurocrati della Commissione e del Consiglio devono aver tirato un grande respiro di sollievo la sera del 22 aprile: per loro, Royal o Sarkozy, UMP o partito socialista, erano una garanzia che la Costituzione europea, respinta in massa da due paesi nel 2005, sarebbe stata rimessa in carreggiata, a dispetto della democrazia. Erano entrambi candidati e potenziali Presidenti ideali. Come François Bayrou, peraltro.</p>
      <p sl="fr">Nicolas Sarkozy e Ségolène Royal fingevano entrambi di credere, come lei, che i francesi avessero respinto solo le politiche di Bruxelles, mentre hanno respinto anche gli elementi istituzionali, che ora volete reintrodurre dalla porta di servizio, cioè il ministro unico degli Esteri – ministro unico che, se fosse esistito, ci avrebbe portati tutti in guerra in Iraq – lo pseudopresidente eletto, la Commissione ridotta a funzionari provenienti da alcuni paesi e la comunitarizzazione di tutte le politiche, che priva gli Stati del diritto di veto: in breve, il superstato europeo, burocratico e onnipotente.</p>
      <p sl="fr">Per voi, è meglio che sia stato eletto Nicolas Sarkozy, anziché Ségolène Royal, perché il primo vuole far ratificare la Costituzione dal parlamento, mentre la seconda intendeva tenere conto almeno in parte della volontà popolare.</p>
      <p sl="fr">In seguito alla nomina di un ministro degli Esteri e di un ministro per gli Affari europei socialisti e appena concluso il passaggio di poteri tra il vecchio e il nuovo Presidente della Repubblica, Nicolas Sarkozy si è precipitato a Berlino per confermare la ratifica per via parlamentare, il suo impegno a favore del superstato europeo e la sua volontà di non essere altro che il governatore di una provincia europea. Il Cancelliere tedesco può sentirsi rassicurato: grazie al Presidente Sarkozy, la sua Presidenza dell’Europa sarà un successo! In giugno potrà presentare una tabella di marcia per il rilancio del processo costituzionale e l’esecuzione della condanna a morte delle nazioni e della sovranità dei popoli.</p>
      <p sl="fr">Eletto dal 53 per cento dei francesi, il Presidente Sarkozy già tradisce le aspirazioni di buona parte di essi, cioè del 55 per cento dei cittadini, di destra e di sinistra, che hanno votato “no” nel maggio 2005.</p>
      <a text="(Interrotto, l’oratore si rivolge all’onorevole Schulz: “Che cos’ha, onorevole Schulz, sta poco bene?”, poi si corregge: “Ah sì, è lei, onorevole Cohn-Bendit, avanti, dia lezione ai bambini!”)"/>
    </intervention>
    <intervention id="2-205" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">Onorevole Le Pen, le votazioni a volte vanno in un modo e a volte in un altro, nessuno può testimoniarlo meglio di lei.</p>
    </intervention>
    <intervention id="2-206" speaker_id="28359" name="Jana BOBOŠÍKOVÁ" is_mep="True" mode="spoken" nationality="Czechia" birth_date="29-08-1964" birth_place="Praha" p_group="Non" m_state="CZ">
      <p sl="cs">Onorevoli colleghi, la Costituzione europea avrebbe dovuto rafforzare l’Unione come soggetto attivo sulla scena internazionale, ma in realtà che cosa è successo? E’ apparso un documento incomprensibile, la cui adozione non era un problema per gli ingegneri sociali che lo avevano creato. I cittadini di due paesi hanno pronunciato un sonoro “no”. Il documento è anche dannoso e da alcuni anni distoglie l’attenzione dei politici da problemi più urgenti. Introduce un conflitto indesiderato all’interno dell’Unione e conferma il sospetto che l’Unione sia un dettaglio insignificante, non sul piano geografico, ma in termini di prospettive dei suoi leader , incapaci di accettare il fallimento di questo progetto e di proporne uno diverso. I capi di Stato preferiscono girare attorno all’argomento in punta di piedi piuttosto che ammettere apertamente che tre anni fa a Roma hanno firmato un documento che l’opinione pubblica in seguito ha respinto. E’ un vicolo cieco e dobbiamo trovare un’altra via.</p>
      <p sl="cs">Non è il futuro dell’Europa in quanto soggetto globale che sarà messo a repentaglio dalla mancata adozione della Costituzione. Ciò che lo mette a rischio è la distanza dei politici dalla vita reale, assieme alle discussioni sterili su un testo morto. I cittadini degli Stati membri comprendono sempre meno il gergo delle Istituzioni europee e dei loro rappresentanti. I nostri partner globali, inoltre, cercheranno di sfruttare la mancanza di unità dell’Unione e la vanità dei suoi leader .</p>
      <p sl="cs">Sono fermamente convinta che l’Unione debba riformare le sue Istituzioni e abbia bisogno di un nuovo documento unificante, che delimiti chiaramente la sfera di competenza dell’Unione e degli Stati membri. Abbiamo bisogno di un Trattato conciso, comprensibile ed equo, e quindi accettabile per i cittadini e, ancora più importante, di un Trattato che non sia una semplice versione modificata o snellita della Costituzione respinta. Ritengo che le politiche in materia di pensioni, tasse, salute, problemi sociali, cultura, giustizia ed energia nucleare debbano rimanere di competenza degli Stati membri. Le politiche relative ad altri settori devono essere soggette a discussione. Alcuni di noi, in politica o nella vita quotidiana, hanno conosciuto il fallimento e ora è successo ai campioni della Costituzione europea. Dovrebbero superare la loro ostinazione e riconoscere la sconfitta. Dovrebbero anche avviare negoziati su un nuovo Trattato quanto prima possibile. Mi aspetto questo tipo di approccio realistico dal Vertice di giugno e dalle Presidenze tedesca e portoghese. Solo così alimenteremo la fiducia nel progetto europeo, sia tra i cittadini dell’Unione sia sulla più vasta scena economica e politica mondiale.</p>
    </intervention>
    <intervention id="2-207" speaker_id="photo_generic" name="Romano Prodi" is_mep="True" mode="spoken">
      <p sl="it">Presidente del Consiglio dei ministri italiano . – Signor Presidente, onorevoli deputati, vi ringrazio molto di questo dibattito, come tutti i dibattiti in questo Parlamento è stato breve, costruttivo e franco. Ha messo in rilievo posizioni molto diverse fra di loro riguardo al futuro dell’Unione europea. Se sentiamo alcuni degli interventi finali, anche posizioni inconciliabili.</p>
      <p sl="it">Certo questo problema va affrontato, discusso, portato avanti in modo democratico, aperto, come sempre avviene e come sempre è avvenuto nell’ambito di questo Parlamento. Proprio questo mi ha spinto a fare il discorso iniziale; proprio per regolare questa grande diversità, questa larghezza di opinioni, dobbiamo avere regole che ci permettano di gestire l’Unione europea, che tutti noi abbiamo avuto.</p>
      <p sl="it">Stiamo dimenticando il lungo cammino che abbiamo fatto nell’organizzare il Trattato costituzionale; dimentichiamo i 18 mesi della Convenzione, i dibattiti, il coinvolgimento dei parlamenti nazionali, del Parlamento europeo. Dimentichiamo che non è stato un dibattito chiuso. Si è arrivati però a un risultato, riprendo le parole dell’onorevole Muscardini: “ma, attenzione che in politica bisogna arrivare ad un compromesso, un compromesso alto”. Bene, il progetto di Costituzione era già un compromesso!</p>
      <p sl="it">Come Presidente della Commissione europea ho sofferto per alcune grandi spinte in avanti che sono mancate in quel Trattato. Abbiamo voluto questo compromesso, perché capivano, proprio per realismo della politica, che non si può avere tutto! Che la nostra idea di Europa era ancora più forte, ma che in quel momento le circostanze storiche permettevano questo.</p>
      <p sl="it">E’ stato sottoscritto da tutti i paesi dell’Unione, anche da Londra, con la responsabilità dei governi dell’Unione. Adesso, si viene a dire che questo Trattato è nato così, da una piccola stanza e fuori dalla volontà dei popoli. E’ nato dai rappresentanti del popolo! E’ stato sottoscritto dai governi eletti dal popolo! Questo è quello che è avvenuto! Chiaramente possiamo ancora cercare il compromesso, perché nella nostra vita abbiamo sempre cercato il compromesso, ma non si può con il compromesso deludere e annullare il progetto dell’Europa.</p>
      <p sl="it">Questo è il limite invalicabile che ci siamo posti ed è per questo motivo che ho fatto un discorso in cui ho delineato i punti fondamentali dai quali non si può recedere: sono i punti della volontà popolare, il problema dei pilastri, il problema del ministro degli Esteri! Ma come, ma abbiamo vergogna a chiamare chi ci rappresenta ministro degli Esteri? Chiamatelo pure segretario di Stato, se volete, per usare la terminologia anglosassone. Ma di cosa abbiamo paura! Ma non ci rendiamo conto di quanto è costato in questi anni non avere un ministro degli Esteri! Non ci rendiamo conto di cosa non abbiamo potuto fare nel Medio Oriente, in tutte le zone vicine. Come abbiamo lasciato che la situazione politica si deteriorasse, per le nostre divisioni!</p>
      <p sl="it">E’ questa la irresponsabilità con cui andiamo noi di fronte alla storia? Ecco, guardate, in questi giorni si gioca quest’ultimo aspetto della nostra unità politica, l’ultimo aspetto della nostra capacità di rappresentare l’Europa nel mondo. E se non lo capiamo adesso, quando sarà? Ho lasciato quel banco della Commissione da poco tempo, da un paio di anni o poco più! Ebbene, i rapporti di forza nel mondo: la Cina, l’India, l’Asia, il problema di un’Europa che non è stata capace di parlare a questi grandi popoli e non è stata capace di parlare da pari a pari agli Stati Uniti d’America, convincerla!</p>
      <p sl="it">Questo non è abbastanza per pesare sul nostro futuro? Vogliamo continuare a non contare niente anche per un’intera prossima generazione? Questa è la domanda che io vi pongo di fronte alla Conferenza intergovernativa, di fronte al Consiglio europeo. Non mi pongo altre domande! Mi pongo il senso della responsabilità dell’Europa, di fronte alla storia, di fronte alla vita nostra e dei nostri figli.</p>
    </intervention>
    <intervention id="2-208" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">La ringrazio calorosamente, Presidente Prodi. Il pensiero del Parlamento europeo è espresso dagli applausi.</p>
    </intervention>
    <intervention id="2-209" speaker_id="2187" name="Antonio TAJANI" is_mep="True" mode="spoken" nationality="Italy" birth_date="04-08-1953" birth_place="Roma" m_state="IT">
      <p sl="it">Signor Presidente, onorevoli colleghi, dopo mesi di difficoltà, l’iniziativa del Cancelliere Merkel e le elezioni di Nicolas Sarkozy alla presidenza della Repubblica francese hanno offerto nuove speranze all’Europa. Malgrado ulteriori resistenze, ora c’è la reale possibilità di dar vita ad un nuovo trattato che sancisca le regole di un’istituzione assolutamente originale quale l’Unione europea! E’ evidente, purtroppo, che il testo frutto del lavoro così ben diretto dalla presidenza italiana, guidata da Silvio Berlusconi e firmato a Roma, non potrà più entrare in vigore.</p>
      <p sl="it">Se però si vuole che l’Europa svolga il ruolo che le compete sul palcoscenico internazionale, si dovrà salvare la sostanza del trattato. Penso al principio delle decisioni prese a maggioranza su alcune importanti questioni, penso all’unica voce in politica estera, penso alla durata della Presidenza. Approvare un testo ridotto rappresenta soltanto un primo passo in avanti. Certo, l’ottimo è il nemico del bene, però è importante continuare a percorrere la strada intrapresa e decidere prima delle europee del 2009. Magari, pensando al domani, alla nuova legislatura di questo Parlamento che potrebbe avere anche un ruolo costituente come suggerito da molti, a cominciare dal presidente della commissione giuridica on. Gargani e dall’on. Brunetta.</p>
      <p sl="it">Ma l’Europa a 27 non ha solo bisogno di regole istituzionali per meglio funzionare. Ha bisogno di riconoscersi nei valori che ne costituiscono la vera base, le fondamenta sulle quali costruire un’Unione che in futuro non si dissolva di fronte alle difficoltà. Sarebbe un errore non fare della libertà, della solidarietà, della sussidiarietà, della centralità della persona i cardini delle istituzioni comunitarie. Sarebbe un grave errore rinunciare alla nostra identità, alle nostre radici giudaico-cristiane e ad un modello sociale fondato sulla famiglia, quella composta dal padre, dalla madre e dai figli.</p>
    </intervention>
    <intervention id="2-210" speaker_id="4436" name="Gianni PITTELLA" is_mep="True" mode="spoken" nationality="Italy" birth_date="19-11-1958" birth_place="Lauria " p_group="Group of the Progressive Alliance of Socialists and Democrats in the European Parliament" m_state="IT">
      <p sl="it">Signor Presidente, onorevoli colleghi, il collega Tajani mette in campo argomenti che non hanno nulla a che fare con l’argomento odierno, mentre abbiamo ascoltato invece parole chiare, forti e determinate dal Presidente Prodi, la quali danno all’Italia la guida dell’integrazione europea e danno più forza al Parlamento europeo, sempre all’avanguardia nella battaglia per le riforme costituzionali dell’Unione.</p>
      <p sl="it">Sono state parole chiarissime su un punto nevralgico: si deve ripartire dal progetto di Costituzione ratificato dai 18 e non da Nizza. Bisogna dare un mandato chiuso, non un mandato aperto, alla Conferenza intergovernativa! Non si può definire morto un progetto di Costituzione che è stato accolto dalla stragrande maggioranza dei cittadini e che dà risposte precise, altro che fumosità on. Muscardini! Le ha elencate Prodi, le risposte precise nella sua introduzione e nella sua replica!</p>
      <p sl="it">Senza Costituzione, caro compagno Wurtz, l’Unione europea è più debole e maggiore è il rischio del declino verso una pura area di libero scambio. Ecco perché a volte non capisco certe posizioni della sinistra più radicate! Dopo il discorso del Presidente Prodi, il Parlamento e tutti noi siamo più confortati e più forti e vivremo la nuova fase con maggiore determinazione e maggiore tenacia.</p>
    </intervention>
    <intervention id="2-211" speaker_id="28384" name="Bronisław GEREMEK" is_mep="True" mode="spoken" nationality="Poland" birth_date="06-03-1932" birth_place="Warszawa" p_group="Group of the Alliance of Liberals and Democrats for Europe" m_state="PL">
      <p sl="pl">La ringrazio, signor Presidente. Vorrei esprimere innanzi tutto la mia grande soddisfazione per il fatto che il Presidente del Consiglio italiano, Romano Prodi, non sia stanco dell’Europa. Un filosofo disse che la stanchezza rappresenta la minaccia più grave per l’Europa. Vorrei ricordare che Romano Prodi, quando era Presidente della Commissione europea, intraprese l’arduo compito di allargare l’Unione europea. Portò a termine l’allargamento, nonostante i pareri negativi espressi di frequente dai media e dall’opinione pubblica, o almeno parte di essa. Il Presidente Prodi ebbe successo perché credeva nel futuro dell’Europa.</p>
      <p sl="pl">Vorrei che le attuali riflessioni sul futuro dell’Europa fossero sostenute dalla stessa convinzione. Molti in Aula condividono il mio parere che l’Unione europea ha ora bisogno di una saggia riforma istituzionale. Tuttavia, la questione è: in quale misura si fa ricorso al metodo comunitario, indicato dal Presidente Prodi come il meccanismo che fa avanzare l’Europa, nelle attività del Consiglio europeo? Voglio dire, che ruolo svolge nelle attività dei rappresentanti dei governi? Il Presidente Prodi portava un certo cappello quando presiedeva la Commissione europea, ma ne ha indossato uno molto diverso al Consiglio europeo. All’osservatore esterno, a volte sembra che l’egocentrismo nazionale sia l’unico criterio usato dal Consiglio, non la riflessione sulla base di categorie di interessi comuni.</p>
      <p sl="pl">Ritengo sia una questione particolarmente importante. Il Parlamento comprende che cosa significhi essere una comunità e questo spirito è presente anche nella Commissione europea. Che cosa si può fare per garantire che il Consiglio europeo sia guidato dallo stesso spirito?</p>
    </intervention>
    <intervention id="2-212" speaker_id="1941" name="Roberta ANGELILLI" is_mep="True" mode="spoken" nationality="Italy" birth_date="01-02-1965" birth_place="Roma" p_group="Group of the European People's Party (Christian Democrats)" m_state="IT">
      <p sl="it">Signor Presidente del Consiglio italiano, faccio il mio intervento a nome del gruppo UEN il quale, mi fa piacere ricordarlo al Presidente Prodi, rappresenta la quarta forza politica del Parlamento europeo. Voglio ribadirlo con forza: l’Europa ci sta a cuore! Il presidente del partito che rappresento, l’on. Fini, nella Convenzione è stato tra coloro che hanno contribuito con entusiasmo all’attuale progetto di Costituzione. Più in generale, noi italiani abbiamo una lunga e ininterrotta tradizione europeista, non possiamo perciò non sostenere l’appello lanciato qualche mese fa proprio in quest’Aula anche dal Presidente della Repubblica italiana Napolitano, il quale chiedeva di approvare al più presto la Costituzione.</p>
      <p sl="it">Questa Costituzione è necessaria anche per avere una politica estera comune. L’ha detto bene, signor Presidente del Consiglio, una politica estera comune di cui tanto sentiamo la mancanza, soprattutto in questo momento di crisi internazionale.</p>
      <p sl="it">Colgo l’occasione a tal proposito per rivolgere un ringraziamento a tutti coloro, a partire dai circa 8000 italiani impegnati nel mondo nelle missioni di pace, in particolare in Afghanistan, in Libano e in Palestina. Missioni importanti e fortemente sostenute da tutte le forze politiche italiane, seppur ad onor del vero, onorevole Prodi, con qualche imbarazzante eccezione nella sua maggioranza di governo.</p>
      <p sl="it">Ma voglio ritornare alla Costituzione con un rammarico e un auspicio. Il rammarico è che non sia stato possibile menzionare nel testo le sue radici cristiane; l’auspicio è che si raggiunga l’obiettivo di una rapida approvazione della Costituzione. Sono convinta che l’Italia come al solito saprà fare bene la sua parte.</p>
    </intervention>
    <intervention id="2-213" speaker_id="2053" name="Johannes VOGGENHUBER" is_mep="True" mode="spoken" nationality="Austria" birth_date="05-06-1950" birth_place="Salzburg" p_group="Group of the Greens/European Free Alliance" m_state="AT">
      <p sl="de">Signor Presidente, quante volte, negli ultimi mesi, mi sono chiesto: “Dov’è Romano Prodi? Dove sono i governi che difenderanno la Costituzione?”. Signor Presidente del Consiglio, oggi l’ho ritrovata. Ho ritrovato Romano Prodi sulle barricate, un po’ tardi, ma l’ho trovato. Ha fatto appello al consenso, è uscito dai ranghi dei governi che ogni giorno barattano la loro responsabilità storica nei confronti dell’Europa per pochi spiccioli.</p>
      <p sl="de">Signor Presidente del Consiglio, lei ha affermato che dobbiamo rispettare gli argomenti degli altri. Vorrei chiederle chi sono gli altri. Se sono i cittadini, compresi quelli che hanno votato “no”, non ho alcun timore. Sappiamo ciò che vogliono: più democrazia, più trasparenza, più responsabilità sociale, un’Europa migliore, una Costituzione più convincente. Oppure, per “altri”, intende i governi, che sfruttano la crisi del processo di ratifica per tormentarci con le loro vecchie richieste, le loro vecchie pretese di potere, con tutto ciò che in sede di Convenzione abbiamo strappato loro, che falsano intenzionalmente lo scontento dei cittadini nei riguardi dell’Europa per conservare il loro potere su un’Europa senza democrazia europea, senza dimensione sociale e senza un ruolo comune nel mondo, che hanno interesse alle lotte di potere di alcuni reazionari, che contrappongono l’Europa delle cancellerie di Stato all’Europa dei cittadini?</p>
      <p sl="de">Ha parlato della necessità di compromessi e anche questo solleva una questione molto pertinente. Il compromesso che emerge dalle 12 domande è il compromesso come menzogna storica sull’Europa, perché dobbiamo conservare, Presidente Prodi – e le sono particolarmente grato per averlo precisato – non solo il contenuto, ma anche lo spirito della Costituzione. Se decidiamo che la legislazione non si chiamerà più legislazione, ma regolamenti, neghiamo ai cittadini la legittimità democratica cui hanno diritto, perché materialmente rimarrà legislazione. Negare il primato del diritto europeo è una falsità, perché continua ad avere una vita sotterranea e il ministro degli Esteri rimane ciò che volevamo che fosse. No: il compromesso non può essere un bluff , né una menzogna. Dobbiamo batterci anche per lo spirito della Costituzione.</p>
      <a text="(Applausi)"/>
    </intervention>
    <intervention id="2-214" speaker_id="28977" name="Roberto MUSACCHIO" is_mep="True" mode="spoken" nationality="Italy" birth_date="03-09-1956" birth_place="Miami " p_group="Confederal Group of the European United Left - Nordic Green Left" m_state="IT">
      <p sl="it">Caro Presidente Prodi, proprio perché ho per l’Europa la sua stessa passione, sono convinto che per rilanciare il processo costituente occorra un nuovo slancio che si fondi su democrazia e diritti. Sono sempre più convinto che la logica intergovernativa non rappresenti la soluzione ai problemi, ma parte di essa e, che ci fa rischiare il minitrattato o anche le due velocità.</p>
      <p sl="it">Sono i cittadini e i parlamenti a dover riprendere la guida con un nuovo mandato costituente affidato a un Parlamento europeo che abbia queste funzioni, per un nuovo testo, per un referendum europeo; per cambiare testo e contesto.</p>
      <p sl="it">Occorre che al centro siano con chiarezza diritti esigibili che caratterizzino la cittadinanza europea. Diritto al lavoro e del lavoro che sanciscano che per l’Europa è normale un lavoro stabile e di qualità e non quello tutto precario che si sta elaborando con la flessicurezza !</p>
      <p sl="it">Occorre un diritto certo all’ambiente, che richiede politiche innovative, fondate sulla cooperazione, visioni multipolari come quelle che devono portare alla ratifica del dopo Kyoto e non le mere logiche della competizione commerciale!</p>
      <p sl="it">Occorre un diritto alla pace che nasca dal ripudio della guerra e da una politica dell’Unione che si fondi su questi valori e li pratichi attivamente come propria politica estera!</p>
      <p sl="it">Occorre una nuova Europa, la sola possibile ma sempre più necessaria. Dal popolo con i parlamenti la possiamo costruire!</p>
    </intervention>
    <intervention id="2-215" speaker_id="4383" name="Paul Marie COÛTEAUX" is_mep="True" mode="spoken" nationality="France" birth_date="31-07-1956" birth_place="Paris" p_group="Independence/Democracy Group" m_state="FR">
      <p sl="fr">Signor Presidente, quasi due anni fa in questi giorni, il “no” francese ha condannato a morte la Costituzione europea. In seguito vi è stata la conferma dei Paesi Bassi e del Regno Unito e poi quella della Repubblica ceca e della Polonia. Vi è stato anche lo scarso entusiasmo degli unici due paesi che hanno detto “sì” attraverso un referendum , il Lussemburgo e la Spagna. In Spagna, solo il 32 per cento degli elettori iscritti ha sostenuto il testo. In breve, il processo costituzionale è andato in panne e poi si è arrestato del tutto, e dobbiamo tale arresto soprattutto alla Francia.</p>
      <p sl="fr">D’allora, tutto è diventato chiaro per i sostenitori della sovranità francesi, in nome dei quali intervengo: è la Francia che doveva essere circuita, erano i francesi che dovevano essere tratti in inganno! Ciò fu fatto con enorme astuzia. Al momento delle elezioni presidenziali, due candidati furono preselezionati sin dall’inizio, in modo che, una volta che uno dei due fosse stato eletto e a malapena legittimato, dicesse “sì” là dove i francesi volevano dire “no”. Questo è il senso del gesto intollerabile del Presidente Sarkozy, che si è precipitato dal Cancelliere Merkel il giorno stesso del suo insediamento.</p>
      <p sl="fr">Non deve esistere alcun dubbio sull’illegittimità di questo “sì” strappato alla Francia con questa manovra presidenziale. So bene che si riuniranno tutti, nel piccolo acquario silenzioso e in piena attività delle oligarchie di Bruxelles, per raffazzonare un nuovo testo, che di sicuro non si chiamerà Costituzione, ma riforma istituzionale, che è la stessa cosa.</p>
      <p sl="fr">Tuttavia, i sostenitori del “no” non sono morti. Il Presidente Barroso non deve farsi illusioni, e nemmeno lei, Presidente Prodi: prima o poi la Francia farà risentire la sua voce, perché la Francia, al contrario di tutti, tiene alle sue libertà. Queste libertà, le libertà nazionali, finiranno per trionfare, malgrado tutte le vostre deboli macchinazioni.</p>
    </intervention>
    <intervention id="2-216" speaker_id="24029" name="Koenraad DILLEN" is_mep="True" mode="spoken" nationality="Belgium" birth_date="06-11-1964" birth_place="Mortsel" p_group="Non" m_state="BE">
      <p sl="nl">Signor Presidente, Presidente Prodi, lei conosce meglio di chiunque altro il funzionamento delle Istituzioni europee. In quanto ex Presidente della Commissione, lei è quindi nella migliore posizione per comprendere perché i cittadini europei voltino sempre più le spalle all’Europa odierna. Burocrazia, regolamentazione eccessiva, non un grammo di rispetto per il principio di sussidiarietà, correttezza politica, nessun rispetto per l’eredità cristiana dell’Europa e il desiderio ossessivo di accogliere la Turchia islamica nell’Unione hanno fatto sì che oggigiorno la maggioranza degli europei identifichi l’ideale europeo dei padri fondatori con un superstato invadente, che non ascolta più la volontà dei cittadini.</p>
      <p sl="nl">Negli ultimi anni, abbiamo visto esempi eclatanti della sordità intenzionale dell’Europa ufficiale. In Francia e nei Paesi Bassi, tramite referendum democratici, la popolazione ha detto “no” al superstato europeo. Ciononostante, la Presidenza tedesca continua imperterrita a seguire il cammino prescelto. Per il Cancelliere Merkel, e temo anche per lei, in quanto membro del Consiglio europeo, la volontà popolare non conta. Tutti i sondaggi di opinione dimostrano che gli europei vogliono avere relazioni amichevoli con i turchi, ma non vogliono che un paese islamico extraeuropeo aderisca all’Unione. Anche in questo caso, ci si limita a seguire il percorso predeterminato.</p>
      <p sl="nl">Non fatevi illusioni, però. Il rifiuto di ascoltare le esigenze e le rimostranze degli europei vi si ritorcerà contro alla prima occasione e l’Europa ufficiale non dovrà venire a lamentarsi se i cittadini “sbaglieranno” di nuovo a votare in futuro.</p>
      <p sl="nl">Vorrei concludere dicendo al Presidente Prodi che il governo del mio paese la scorsa settimana ha screditato se stesso rifiutando, per motivi commerciali, di permettere al Dalai Lama di visitare il Belgio. Nessuno vuole offendere la Cina. E’ davvero un peccato che in queste situazioni la regola sembri essere Erst das Fressen und dann die Moral . Mi auguro quindi che vorrà parlar chiaro in seno al Consiglio europeo concentrandosi sull’atteggiamento del suo governo che, anche se ama descrivere i diritti umani in toni lirici, in fin dei conti lascia che i propri interessi economici prevalgano, e anche condannando pubblicamente il Belgio per questa decisione. Se intende difendere seriamente i diritti umani, l’Europa deve avere il coraggio di denunciare l’ipocrisia di certi Stati membri.</p>
    </intervention>
    <intervention id="2-217" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">Onorevole Dillen, poiché mi ha chiamato in causa, le ricordo che ho dichiarato la mia posizione ieri in seduta plenaria. Non permetterò a nessuno di impedire un colloquio tra il Dalai Lama e il Presidente del Parlamento europeo. E’ stata trasmessa una lettera. Attendo una risposta e interverrò sulla questione al momento opportuno.</p>
    </intervention>
    <intervention id="2-218" speaker_id="28196" name="Irena BELOHORSKÁ" is_mep="True" mode="spoken" nationality="Slovakia" birth_date="13-03-1948" birth_place="Piešťany" p_group="Non" m_state="SK">
      <p sl="sk">Presidente del Consiglio Prodi, mi permetta di darle il benvenuto in Aula.</p>
      <p sl="sk">Lei è un politico con una ricca esperienza in materia di gestione di un paese e anche della Commissione europea, della quale è stato Presidente. Vorrei sottolineare che, per garantire il successo dell’Unione europea in futuro, è essenziale adottare un Trattato costituzionale.</p>
      <p sl="sk">Abbiamo festeggiato di recente il 50° anniversario della firma dei Trattati di Roma. Questo anniversario ci ricorda che molto è cambiato negli anni intercorsi e vi sono Trattati tuttora in vigore che devono essere modificati. All’epoca, la Comunità europea era costituita da sei paesi ed era principalmente una comunità economica. Oggi l’Unione europea conta 27 Stati membri, di cui 12 paesi ex comunisti. La forma dell’Unione europea attuale è sostanzialmente diversa da quella che aveva nel 1957.</p>
      <p sl="sk">I Trattati, che risalgono a 50 anni fa, non sono trasparenti, sono scritti in un gergo complicato e si potrebbero persino definire obsoleti. Sembra essenziale adottare un nuovo Trattato costituzionale e nuove, chiare regole del gioco. E’ necessario comprendere che le riforme proposte nel Trattato costituzionale, come la personalità giuridica, l’incorporazione dei diritti umani fondamentali in disposizioni vincolanti, la procura generale, la riforma delle Istituzioni e del processo legislativo, rappresentano cambiamenti che possono permettere all’Unione europea di compiere progressi. E’ ora di porre fine al periodo di riflessione e di inaugurare un periodo di azione.</p>
      <p sl="sk">Presidente Prodi, vorrei ringraziarla per la fiducia che ha riposto nella Slovacchia nel momento in cui si stava imbarcando per compiere quello che lei definì un lungo viaggio. La Slovacchia è un giovane, nuovo Stato membro dell’Unione europea e confida in lei, così come nell’Italia e nell’Unione europea, per modificare le regole del gioco.</p>
    </intervention>
    <intervention id="2-219" speaker_id="4542" name="Timothy KIRKHOPE" is_mep="True" mode="spoken" nationality="United Kingdom" birth_date="29-04-1945" birth_place="Newcastle upon Tyne" p_group="European Conservatives and Reformists Group" m_state="GB">
      <p sl="en">Signor Presidente, signor Presidente del Consiglio, oggi parliamo di nuovo di costituzioni e istituzioni, ma in realtà i cittadini d’Europa sono più interessati all’occupazione, alla prosperità, all’ambiente e alla povertà nel mondo.</p>
      <p sl="en">E’ un mito che l’Unione europea sia in crisi o paralizzata e incapace di prendere decisioni ed è il pretesto che alcuni governi usano per chiedere che la Costituzione sia rimessa sul tavolo. So che ne è convinto anche lei, signor Presidente del Consiglio.</p>
      <p sl="en">Non si tratta di una crisi costituzionale. Persino il governo britannico ha affermato che l’Unione è in grado di prendere decisioni sulla base dei Trattati attuali e, a mio parere, si sarebbe dovuto usare il periodo di riflessione successivo al “no” francese e olandese per svolgere un lungo e approfondito esame dei motivi del rifiuto della Costituzione. Invece, le discussioni ora sembrano concentrarsi unicamente su quali parti si possano conservare a ogni costo.</p>
      <p sl="en">Poiché credo nell’appartenenza del mio paese all’Unione europea e nelle potenzialità che l’Europa possiede, questa discussione mi rattrista. Ho sempre pensato che fosse necessario semplificare e rendere più trasparenti i processi decisionali e le Istituzioni d’Europa, come previsto dalla dichiarazione di Laeken. L’allargamento dell’Unione di tanto in tanto può infatti richiedere alcune modifiche dei Trattati esistenti o nuovi Trattati, ma non posso accettare l’idea che questa Costituzione sia necessaria o desiderabile in questo momento.</p>
      <p sl="en">Senza dubbio i cittadini britannici chiederanno un referendum su qualsiasi nuovo Trattato che possa proporre un ulteriore trasferimento di poteri all’Unione e il mio partito sosterrà tale richiesta. Osserveremo con grande interesse le azioni del governo britannico nelle prossime settimane. Il Primo Ministro Blair parteciperà al Vertice di Bruxelles proprio alla vigilia del suo pensionamento e non dovrà prendere impegni per il suo successore in sua assenza. Gordon Brown dovrebbe insistere sulla sua partecipazione al Vertice assieme a Tony Blair e assumersi la piena responsabilità di qualunque cosa firmi il suo governo.</p>
      <p sl="en">Mi auguro che questo tipo di realismo guiderà le azioni di Gordon Brown nei momenti difficili che ci attendono.</p>
    </intervention>
    <intervention id="2-220" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">La ringrazio, onorevole Kirkhope. Per quanto mi risulta, il Primo Ministro britannico mantiene stretti contatti con Gordon Brown!</p>
    </intervention>
    <intervention id="2-221" speaker_id="2295" name="Hannes SWOBODA" is_mep="True" mode="spoken" nationality="Austria" birth_date="10-11-1946" birth_place="Bad Deutsch Altenburg" p_group="Group of the Progressive Alliance of Socialists and Democrats in the European Parliament - Vice" m_state="AT">
      <p sl="de">Signor Presidente, Presidente Prodi, è magnifico averla qui in Aula, in particolare perché lei è una persona che ha fatto molto per l’Europa, ma naturalmente anche per la sua funzione di capo di governo.</p>
      <p sl="de">Presidente Prodi, lei ha parlato di politica estera e gliene sono molto grato. Molti in seno all’Assemblea affermano che dobbiamo formare un fronte unito nelle relazioni con la Russia. Altri – e sono molti – affermano che non dobbiamo lasciarci dominare dall’America. Abbiamo bisogno di un’Europa forte. Siamo tutti d’accordo sul fatto che l’India, la Cina e il Brasile diventeranno sempre più forti e ci chiediamo se saremo in grado di salvaguardare i nostri interessi in tali paesi. Abbiamo il problema del Medio Oriente, che discuteremo tra poco, e il Commissario Ferrero-Waldner è già in Aula. Come possiamo offrire un contributo europeo in tutti questi ambiti, se non abbiamo una politica estera e di sicurezza comune? Come possiamo averne una, se in futuro non avremo una persona in grado di trattare, al di là di ogni dubbio, tutte queste questioni internazionali e assumersene la responsabilità?</p>
      <p sl="de">E’ soprattutto su questo aspetto, signor Presidente del Consiglio, che la esorto ad adottare una posizione ferma. Concordo pienamente con lei sul fatto che non tutti i trattati sono buoni. Abbiamo bisogno di un Trattato che vada oltre il minimo necessario e permetta realmente all’Europa di compiere progressi. Presidente Prodi, le faccio i miei migliori auguri.</p>
    </intervention>
    <intervention id="2-222" speaker_id="28420" name="Lapo PISTELLI" is_mep="True" mode="spoken" nationality="Italy" birth_date="20-06-1964" birth_place="Firenze" p_group="Group of the Alliance of Liberals and Democrats for Europe" m_state="IT">
      <p sl="it">Signor Presidente, onorevoli colleghi, c’era uno slogan nel ’68 che diceva “Siate realisti, chiedete l’impossibile”, oggi dovremmo dire “Siate realisti, chiedete ciò che è necessario per non affondare questo progetto europeo di cui tutti voi siete custodi temporanei”. Se nel 2009 il Parlamento europeo si ripresentasse a rinnovo senza una convincente risposta istituzionale, l’Europa tutta affronterebbe una crisi di illegittimità irrimediabile, mentre, al contrario, i cittadini devono potere oggi scegliere su un modello chiaro come lei lo ha definito.</p>
      <p sl="it">Il Parlamento si è pronunciato molte volte su questo tema e la parola adesso è al Consiglio. Sappia il Presidente Prodi che egli oggi qui non rappresenta solo il proprio paese, ma tutti quegli europeisti che non hanno ammainato le vele di una maggiore integrazione.</p>
      <p sl="it">Per concludere ricordo una cosa: chi non condivide oggi, si chiami pure fuori; gli altri possono andare avanti liberamente. Ricordiamoci che l’Europa è nata da un’avanguardia di paesi e non è detto che domani essa possa essere rilanciata proprio con lo stesso metodo.</p>
    </intervention>
    <intervention id="2-223" speaker_id="21817" name="Mario BORGHEZIO" is_mep="True" mode="spoken" nationality="Italy" birth_date="03-12-1947" birth_place="Torino" p_group="Non" m_state="IT">
      <p sl="it">Signor Presidente, onorevoli colleghi, il Presidente Prodi si presenta da noi come ex Presidente della Commissione europea con un bilancio tutto negativo: allargamento, euro, Cina, riforme; sembra il bilancio dell’IRI! Perché oggi, per esempio, lei non ha avuto il coraggio di venire a parlare, visto che è così entusiasta della Costituzione europea superfederalista, dei cambiamenti istituzionali nel nostro paese. Quando si vuole decidere a concedere il federalismo che chiede da tanto tempo il Nord? E’ una questione di libertà e anche di coerenza politica!</p>
      <p sl="it">L’on. Schulz l’ha paragonata al Gattopardo. Sembra una gaffe ma invece ha centrato perfettamente. Solo un grande Gattopardo come lei riesce a governare con partiti politici che hanno l’insegna della falce e martello quando ha fatto l’allargamento ai paesi che si sono liberati dal comunismo e, riesce addirittura a governare, pur rappresentando soltanto un terzo del nostro paese.</p>
      <p sl="it">Guardi che dal cielo, Sturzo e De Gasperi ci guardano e forse si vergognano di quei rappresentanti nel nostro paese che si sono dimenticati dell’impegno dei padri fondatori per un’Europa dei popoli e delle regioni, non delle lobby. Il suo orizzonte spirituale, Presidente Prodi è quello della Goldman Sachs, non quello dei campanili e delle cattedrali, come pensiamo noi.</p>
    </intervention>
    <intervention id="2-224" speaker_id="1833" name="Marie Anne ISLER BÉGUIN" is_mep="True" mode="spoken" nationality="France" birth_date="30-06-1956" birth_place="Boulay" p_group="Group of the Greens/European Free Alliance" m_state="FR">
      <p sl="fr">Signor Presidente, Presidente Prodi, è nostra ambizione proseguire l’integrazione europea. E’ vero, abbiamo mancato il colpo. Votando “no” al Trattato costituzionale, molti francesi intendevano opporsi a un’Europa liberale e speravano di incoraggiare un progresso verso un’Europa sociale ed ecologica. Ora sappiamo che si è verificato il contrario. I “no” hanno condannato le nostre Istituzioni all’immobilismo e concordo con il Presidente Prodi sul fatto che non dobbiamo buttare via il bambino con l’acqua sporca.</p>
      <p sl="fr">L’Europa ha bisogno di una Costituzione e il compromesso ottenuto dalla Convenzione va ripreso e migliorato. Quindi, se per minitrattato, com’è presentato dal nuovo Presidente francese, si intende il compromesso costituzionale e la Carta dei diritti fondamentali, allora sarà “sì”: sì a un ministro degli Esteri. Tuttavia, Presidente Prodi, che peso avrà tale ministro senza un’autentica politica estera europea?</p>
      <p sl="fr">Sì, Presidente Prodi, occorre migliorare ancora il Trattato. Un Trattato al ribasso, ratificato di nascosto, sarà inaccettabile. Il futuro dell’Europa è un problema degli europei. Per questo dico sì a un referendum europeo da svolgere contemporaneamente in tutti i 27 Stati membri e – perché no? – durante le prossime elezioni europee.</p>
      <p sl="fr">Dico sì, perché l’Europa possa affrontare le sfide attuali – penso in particolare ai cambiamenti climatici – che trasformeranno radicalmente le nostre vite. Sono convinta che i nostri concittadini comprenderanno queste sfide e sapranno portare avanti questo formidabile progetto europeo.</p>
    </intervention>
    <intervention id="2-225" speaker_id="28974" name="Umberto GUIDONI" is_mep="True" mode="spoken" nationality="Italy" birth_date="18-08-1954" birth_place="Roma" p_group="Confederal Group of the European United Left - Nordic Green Left" m_state="IT">
      <p sl="it">Presidente Prodi, onorevoli colleghi, il processo di approvazione della Costituzione europea non può ridursi a una serie di emendamenti dei trattati esistenti, deve contenere aspetti sociali importanti ora non presenti! L’Europa deve essere capace di affrontare le grandi sfide che mettono a rischio i diritti dei cittadini, la qualità della vita, la salute e il futuro stesso della popolazione.</p>
      <p sl="it">Di fronte a fenomeni come la delocalizzazione, l’esaurimento delle risorse idriche, la fame di energia nel mondo e i cambiamenti climatici, i singoli Stati sono inermi, incapaci di formulare strategie vincenti. Solo con un’azione concordata a livello continentale, e ancor più planetario, si può sperare in un successo che non possiamo mancare.</p>
      <p sl="it">E’ importante che l’Europa sia all’avanguardia nel mondo, sia dal punto di vista politico, come polo di riferimento di politiche sociali inclusive, di una politica dell’accoglienza che sia di modello per le altre parti del mondo, sia sul versante delle scelte tecnologiche e sulle ipotesi del futuro, in particolare nel settore delle energie sostenibili.</p>
      <p sl="it">Cinque membri dei principali gruppi politici presenti nel Parlamento europeo hanno firmato una dichiarazione scritta sulla necessità che l’Europa imbocchi una via nuova sull’economia, basata sull’idrogeno: una vera rivoluzione industriale, tecnologica e sociale, sostenibile nel lungo periodo. Lei lo ha accennato e credo che questo sia uno degli esempi in cui l’Europa può e deve giocare un ruolo di attore principale nello scacchiere mondiale.</p>
      <p sl="it">In conclusione, non c’è bisogno di un compromesso a tutti i costi, bisogna affrontare i problemi reali che riguardano milioni di cittadini. Solo così il sogno di un’Europa unita saprà parlare al cuore degli europei.</p>
    </intervention>
    <intervention id="2-226" speaker_id="28587" name="Georgios KARATZAFERIS" is_mep="True" mode="spoken" nationality="Greece" birth_date="11-08-1947" birth_place="Athina" p_group="Independence/Democracy Group" m_state="GR">
      <p sl="el">Signor Presidente, è ora di smettere di scrivere necrologi per la Costituzione europea: è morta e sepolta. Dobbiamo uscire nella società e capire ciò di cui l’Europa ha bisogno:</p>
      <p sl="el">cento milioni di europei vivono al di sotto della soglia di povertà;</p>
      <p sl="el">la criminalità imperversa in tutte le capitali europee;</p>
      <p sl="el">l’immigrazione clandestina è all’ordine del giorno.</p>
      <p sl="el">Come sappiamo, i diritti umani sono messi a dura prova con telecamere visibili e nascoste.</p>
      <p sl="el">Presidente Prodi, lei è stato Presidente della Commissione per cinque anni. Mi dica, quali sono i confini orientali dell’Europa? Solo ieri, due sottomarini armati di tutto punto si trovavano a ovest dell’isola di Samos, vicino a Mykonos. Che cosa succederà domattina? I lampi di guerra dalla Turchia sono chiaramente visibili.</p>
      <p sl="el">Dovete quindi prendere iniziative per il futuro dell’Europa, perché altrimenti su questa Europa unita si abbatterà lo stesso destino che ha colpito la Santa Alleanza due secoli fa.</p>
      <p sl="el">Non vogliamo creare un superstato. Vogliamo essere in grado di salvaguardare la democrazia e la prosperità dei cittadini, con la quale il capitale e la Banca centrale fanno tira e molla. Questo deve essere l’obiettivo dell’Europa: il cittadino, non il capitale, deve accrescere il suo potere.</p>
    </intervention>
    <intervention id="2-227" speaker_id="23821" name="József SZÁJER" is_mep="True" mode="spoken" nationality="Hungary" birth_date="07-09-1961" birth_place="Sopron" m_state="HU">
      <p sl="hu">I detrattori dell’Unione europea spesso accusano l’Unione di essere troppo forte e di intervenire in troppe questioni. Sono convinto che sia vero il contrario. Noi, che abbiamo aderito di recente all’Unione europea, comprendiamo la necessità di un’Europa più forte e più efficace, un’Europa che disponga degli strumenti necessari per svolgere i propri compiti. A tal fine, abbiamo bisogno di una politica energetica comune, di una politica comune in materia di immigrazione, di una lotta comune contro il terrorismo e di un’armonizzazione della protezione ambientale.</p>
      <p sl="hu">Tutto ciò è necessario per difendere le quattro libertà fondamentali dell’Unione europea e ottenere il sostegno dei cittadini per tutti questi obiettivi. Molti considerano la Costituzione un fine di per sé. In realtà, è necessario sistemare le cose e il Trattato costituzionale non è altro che uno strumento per realizzare questi obiettivi.</p>
      <p sl="hu">Riusciremo a riconquistare il sostegno dei cittadini d’Europa per il progetto costituzionale se l’Europa saprà realizzare questi obiettivi comuni. A tal fine, naturalmente, è anche importante riconoscere apertamente le radici comuni dell’Europa che affondano nella cristianità e incorporare tale riconoscimento nella Costituzione europea. E’ importante riconoscere i valori comuni dell’Europa in termini di diritti e libertà e di difesa dei diritti delle minoranze. Dobbiamo ottenere il sostegno dei cittadini europei per questo Trattato costituzionale, non come obiettivo finale, ma come strumento con il quale possiamo realizzare insieme gli obiettivi fissati 50 anni fa.</p>
    </intervention>
    <intervention id="2-228" speaker_id="28149" name="Poul Nyrup RASMUSSEN" is_mep="True" mode="spoken" nationality="Denmark" birth_date="15-06-1943" birth_place="Esbjerg" p_group="Socialist Group in the European Parliament" m_state="DK">
      <p sl="en">Signor Presidente, signor Presidente del Consiglio dei ministri, chiunque abbia sentito il Presidente americano affermare, alla conferenza stampa successiva al Vertice con l’Unione europea, “abbiamo svolto una piacevole riunione con queste persone dell’Unione europea” si chiede se si riferisse al Presidente Barroso, al Cancelliere Merkel o a chi altro. Chiunque abbia visto o sentito il Presidente americano non può avere dubbi sulla necessità di una sola voce per l’Unione europea e per questo motivo la ringraziamo per la chiarezza del suo intervento di oggi. Allo stesso modo, chiunque sia stato in Medio Oriente non ha dubbi sul fatto che è necessaria una sola voce per l’Unione europea.</p>
      <p sl="en">Per questo motivo, Presidente Prodi, una cosa è parlare in seno al Parlamento europeo – sappiamo tutti che questa non è la sede più ostile in cui intervenire a favore di un Trattato migliore – e un’altra è parlare alla CIG, quando si arriva al sodo e ci si confronta faccia a faccia.</p>
      <p sl="en">So che lei è un Presidente del Consiglio forte e risoluto. La rispettiamo. Sia fermo, Presidente Prodi, e noi saremo fermi al suo fianco, a nome dei socialisti europei e dei progressisti di tutta Europa. Penso che potrà contare sul sostegno di un’ampia maggioranza, che sarà ferma al suo fianco nell’interesse dei cittadini europei in futuro.</p>
    </intervention>
    <intervention id="2-229" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">Questa è l’esperienza di un ex Primo Ministro, che è ora un parlamentare europeo.</p>
    </intervention>
    <intervention id="2-230" speaker_id="4740" name="Marco CAPPATO" is_mep="True" mode="spoken" nationality="Italy" birth_date="25-05-1971" birth_place="Milano" p_group="Group of the Alliance of Liberals and Democrats for Europe" m_state="IT">
      <p sl="it">Signor Presidente, onorevoli colleghi, il futuro dell’Europa è nelle sue radici, per noi radicali sono rappresentate dal manifesto di Ventotene, che indicava la necessità di conquistare pace, democrazia e benessere superando la dimensione dello Stato nazionale.</p>
      <p sl="it">Riformare l’Europa oggi significa offrire questo progetto anche ai popoli dell’altra parte, sull’altra sponda del Mediterraneo, affermando anche per loro il diritto individuale alla democrazia attraverso l’adesione degli Stati democratici a partire dalla Turchia, ma con la prospettiva anche di Israele, del Marocco e di altri. Lei ha parlato di avanguardia, per noi sarà avanguardia solo quella che non chiuderà le porte dell’Europa.</p>
      <p sl="it">Altro punto: proponiamo che qualsiasi riforma da fare sia sottoposta al voto referendario del popolo europeo in quanto tale. Non referendum nazionali, ma un unico referendum sottoposto ai cittadini della patria europea contro l’Europa neogollista delle patrie nazionali.</p>
      <p sl="it">Per concludere, salutiamo un esempio di come possiamo, come Unione, essere forti quando abbiamo fiducia in noi stessi: la presentazione della risoluzione sulla moratoria dell’esecuzione capitali all’Assemblea generale in corso alle Nazioni Unite. Attenzione, però Presidente, al sabotaggio che alcuni ancora stanno tentando ora. Ad esempio, si guardi la comunicazione ufficiale del CAGRE e della burocrazia del Consiglio. Dopo l’ultimo CAGRE significa che si sta tentando questo sabotaggio, Presidente, cerchiamo di impedirlo.</p>
    </intervention>
    <intervention id="2-231" speaker_id="23717" name="Genowefa GRABOWSKA" is_mep="True" mode="spoken" nationality="Poland" birth_date="01-01-1944" birth_place="Przystań" p_group="Socialist Group in the European Parliament" m_state="PL">
      <p sl="pl">La ringrazio, signor Presidente. Signor Presidente, signor Presidente del Consiglio Prodi, onorevoli colleghi, è chiaro che abbiamo bisogno di un’Unione europea efficiente e ben organizzata, che sia democratica e vicina ai cittadini. L’Unione deve anche essere permeata da uno spirito di solidarietà e fondarsi su un Trattato costituzionale. Deve essere il tipo di Unione che il Presidente Prodi ci ha descritto oggi, cosa per cui gli sono grata.</p>
      <p sl="pl">Vorrei cogliere l’occasione per esprimere il mio apprezzamento per la solidarietà manifestata di recente dall’Unione europea nei confronti del mio paese, la Polonia, tramite l’attuazione della sua politica orientale. La popolazione polacca ne è a conoscenza e lo apprezza. I cittadini della Polonia comprendono la necessità di contraccambiare e dimostrano la stessa solidarietà su questioni importanti per l’Europa nel suo insieme. Ciò è dovuto al fatto che il 68 per cento dei miei concittadini è soddisfatto dell’appartenenza all’Unione e vuole più Europa. Più del 60 per cento dei polacchi è favorevole a un Trattato costituzionale.</p>
      <p sl="pl">Le chiedo quindi, Presidente Prodi, di garantire che il Consiglio europeo ascolti anche i pareri dei cittadini dell’Unione europea al prossimo Vertice. In fondo, questo splendido edificio noto come Unione europea è stato costruito per i cittadini, non per i governi.</p>
    </intervention>
    <intervention id="2-232" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">Ringraziamo il Presidente del Consiglio dei ministri della Repubblica italiana. Come ha potuto constatare, la grande maggioranza del Parlamento europeo condivide le sue convinzioni. Nelle prossime settimane, dovremo metterle in pratica. Le auguriamo grande successo, soprattutto al Vertice che si terrà a Bruxelles il 21 e 22 giugno, a un mese da oggi.</p>
      <p sl="unknown">La discussione è chiusa.</p>
      <a text="(Applausi)"/>
      <p sl="unknown">Dichiarazioni scritte (articolo 142 del Regolamento)</p>
    </intervention>
    <intervention id="2-233" speaker_id="2309" name="Richard CORBETT" is_mep="True" mode="written" nationality="United Kingdom" birth_date="06-01-1955" birth_place="Southport" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Come rappresentanti politici eletti, dobbiamo ascoltare i cittadini, tutti i cittadini. Alcuni, come l’onorevole Farage, vogliono ascoltare solo alcuni cittadini, quelli che hanno votato “no” in Francia e nei Paesi Bassi. Altri vogliono ascoltare solo quelli che hanno detto “sì” nei 18 paesi che hanno ratificato il Trattato costituzionale.</p>
      <p sl="en">Per fortuna, la maggioranza dell’Assemblea e dei governi degli Stati membri vuole ascoltare tutti, per superare le divergenze di opinioni e trovare una soluzione che possa essere ratificata da tutti i 27 Stati membri.</p>
      <p sl="en">Naturalmente, il Parlamento europeo, che ha approvato il Trattato costituzionale con una grande maggioranza, vuole salvaguardare il maggior numero possibile di riforme contenute nel Trattato costituzionale. E’ perfettamente logico che il Parlamento voglia sacrificare il meno possibile del Trattato, ma dovrà anche essere tanto quanto necessario ad assicurare l’accordo di tutti i paesi.</p>
    </intervention>
    <intervention id="2-234" speaker_id="28637" name="Alexandra DOBOLYI" is_mep="True" mode="written" nationality="Hungary" birth_date="26-09-1971" birth_place="Budapest" p_group="Socialist Group in the European Parliament" m_state="HU">
      <p sl="hu">Che cosa significa per noi l’Europa? Una comunità senza frontiere, fondata sulla pace, sulla libertà e sulla democrazia, che si impegna a promuovere la prosperità per i suoi cittadini e la solidarietà tra gli Stati membri.</p>
      <p sl="hu">Ci attendono grandi sfide! Dobbiamo definire un quadro d’azione adeguato per l’Europa, che determini la politica e il quadro in cui l’Unione opererà e darà forma all’Europa in cui vogliamo vivere e prosperare in futuro. E’ importante preservare e trasmettere alle generazioni future l’unità che siamo riusciti a raggiungere con uno sforzo sostenuto per decenni.</p>
      <p sl="hu">Considero importante preservare l’unicità e la diversità del patrimonio di tutti i 27 Stati membri dell’Unione europea, ma devo sottolineare che vi sono innumerevoli obiettivi che non si possono realizzare individualmente, ma solo insieme.</p>
      <p sl="hu">Alla luce di queste considerazioni, è nostro dovere mettere da parte le nostre divisioni storiche e creare nuove basi per l’Unione. E’ nostro interesse avere un’Unione europea forte, che agisca con efficacia in risposta alle numerose sfide che dobbiamo affrontare oggi, come il terrorismo, la criminalità organizzata, l’immigrazione clandestina, i cambiamenti climatici e la politica energetica. Per questo motivo, è indispensabile disporre di un sistema istituzionale efficace.</p>
      <p sl="hu">A tal fine, dobbiamo raggiungere il consenso, in modo da poter compiere progressi nella nostra causa comune, perché in assenza di un nuovo Trattato fondamentale (Costituzione), l’Unione non può essere altro che un’appendice occidentale in declino del continente asiatico. Abbiamo la possibilità di trovare una soluzione e mi auguro che sapremo sfruttarla.</p>
    </intervention>
    <intervention id="2-235" speaker_id="23807" name="Magda KÓSÁNÉ KOVÁCS" is_mep="True" mode="written" nationality="Hungary" birth_date="04-11-1940" birth_place="Budapest" p_group="Socialist Group in the European Parliament - Vice" m_state="HU">
      <p sl="hu">Non possiamo arrestare il processo costituzionale, perché l’Unione europea rischierebbe di precipitare in una crisi molto grave, con la svalutazione dei valori europei e un ritardo dell’Europa nel contesto globale.</p>
      <p sl="hu">La persona di Romano Prodi e il recente passato trascorso insieme garantiscono la possibilità reale di salvaguardare questi valori e la cooperazione in un’Europa allargata a 27 Stati membri.</p>
      <p sl="hu">Al momento, per i nuovi Stati membri dell’Europa centrale e orientale è impossibile immaginare un futuro europeo in cui l’identità nazionale possa dissolversi in un unico Stato europeo. Questi paesi hanno appena ritrovato la loro identità nazionale, grazie a passi storici che li hanno fatti uscire dal grande calderone rosso dell’Unione Sovietica. I loro cittadini vogliono quindi essere europei in un modo che non metta in pericolo la loro identità nazionale o le loro istituzioni democratiche di recente creazione.</p>
      <p sl="hu">Proprio per questo motivo, i paesi dell’Europa centrale e orientale hanno anche bisogno di un’Europa forte, in quanto ritengono che il loro ulteriore sviluppo e la tutela dei rispettivi interessi nazionali abbiano maggiori probabilità di essere garantiti se rimangono uniti, all’interno di un’Europa flessibile.</p>
      <p sl="hu">Per questo non possiamo accettare che il Trattato costituzionale diventi uno zombie politico e giuridico. Al tempo stesso, siamo pienamente disposti a introdurre le modifiche necessarie per compiere progressi.</p>
    </intervention>
  </section>
  <section id="creitem24" title="13. Approvazione del processo verbale della seduta precedente: vedasi processo verbale"/>
  <section id="creitem25" title="14. Situazione in Palestina (discussione)">
    <intervention id="2-239" speaker_id="4482" is_mep="True" mode="spoken" role="Presidente" name="Rodi KRATSA-TSAGAROPOULOU" nationality="Greece" birth_date="14-11-1952" birth_place="Zakynthos" p_group="Group of the European People's Party (Christian Democrats)" m_state="GR">
      <p sl="unknown">Il Processo verbale della seduta di ieri è stato distribuito.</p>
      <p sl="unknown">Vi sono osservazioni?</p>
      <a text="(Il Parlamento approva il Processo verbale)"/>
      <p sl="unknown">L’ordine del giorno reca le dichiarazioni del Consiglio e della Commissione sulla situazione in Palestina.</p>
    </intervention>
    <intervention id="2-240" speaker_id="photo_generic" name="Günter Gloser" is_mep="True" mode="spoken">
      <p sl="de">Presidente in carica del Consiglio. – Signora Presidente, signora Commissario, onorevoli deputati, negli ultimi giorni si è registrato un inquietante aumento della violenza in Medio Oriente, dove le lotte tra fazioni palestinesi nella striscia di Gaza sono costate la vita a più di 50 persone.</p>
      <p sl="de">Sempre dalla striscia di Gaza, nell’ultima settimana sono stati lanciati contro città israeliane più di 150 razzi Qassam , che ieri sera hanno ucciso una donna israeliana. L’azione militare d’Israele è già costata la vita a più di 30 palestinesi, e la situazione minaccia di aggravarsi ulteriormente. Nella striscia di Gaza la tregua, concordata da palestinesi e israeliani a novembre, s’indebolisce vistosamente, e la riconciliazione interpalestinese raggiunta alla Mecca con l’aiuto saudita è a rischio.</p>
      <p sl="de">L’intesa della Mecca ha contribuito a porre fine al dominio esclusivo di Hamas . Dal 18 marzo la Palestina ha un nuovo governo di unità nazionale, che gode del sostegno e della fiducia di 83 membri del parlamento su 86, maggioranza preponderante che comprende tutti gli appartenenti ad Hamas e Fatah . Tuttavia, in seno alla comunità internazionale, è tuttora ampiamente riconosciuto che il governo palestinese non ha ancora superato il suo test decisivo, in quanto anch’esso non soddisfa appieno i tre criteri del Quartetto.</p>
      <p sl="de">Cionondimeno, l’Unione europea ha mantenuto i propri aiuti umanitari a favore dei palestinesi. Vorrei porre l’accento sul fatto che i 300 milioni di euro dati dall’Unione europea sono più di quanto sia stato dato in tutti gli anni precedenti.</p>
      <p sl="de">I criteri del Quartetto, tuttavia, restano la base sulla quale si deciderà l’eventuale completa normalizzazione delle nostre relazioni con la Palestina. A tal fine è necessario il riconoscimento del diritto all’esistenza dello Stato israeliano e degli accordi in vigore tra Israele e OLP, nonché un generale abbandono della violenza, di cui finora si sono avuti scarsi segni. Soprattutto in questo momento ci aspettiamo che il governo palestinese intervenga in modo efficace per porre fine ai bombardamenti e per far rilasciare il soldato israeliano prigioniero, Gilad Shalit.</p>
      <p sl="de">L’Unione europea ha altresì colto l’occasione della fine del dominio esclusivo di Hamas per dare nuovo slancio alla politica per il Medio Oriente, e i ministri degli Esteri hanno ripreso i contatti con i membri dell’esecutivo che accettano i criteri del Quartetto. Ne consegue che il Presidente Abbas merita il nostro pieno sostegno. L’Unione è a stretto contatto con il ministro delle Finanze Salam Fayad, e lo sta aiutando a creare istituzioni e meccanismi trasparenti nella sfera finanziaria, perché tutti vogliamo che la posizione finanziaria ed economica del paese migliori, e la restituzione, da parte d’Israele, dei rimborsi doganali e fiscali che ha trattenuto, come ripetutamente richiesto dall’Unione europea, contribuirebbe al conseguimento di questo obiettivo.</p>
      <p sl="de">Ormai da qualche mese la Presidenza preme per il rilancio del Quartetto per il Medio Oriente e per una maggiore partecipazione dei partner arabi che adottano un orientamento costruttivo. Dopo un inizio positivo, la nostra preoccupazione particolare è ora quella di mantenere lo slancio acquisito, il che per noi significa che dobbiamo adoperarci con impegno ancor maggiore per assistere tutte le parti interessate nel dare un deciso contributo al processo di pace in Medio Oriente.</p>
      <p sl="de">Gli incontri bilaterali tra il Presidente Abbas e il Primo Ministro Olmert finora non hanno dato alcun risultato tangibile, e a tale situazione bisogna porre rimedio. Devono esserci notevoli miglioramenti nell’accesso e nella mobilità dei palestinesi e gli israeliani devono portare infine a compimento ciò che hanno intrapreso. Noto che da parte palestinese non vi è stata un’effettiva rinuncia alla violenza e che l’impegno a favore del rilascio del soldato israeliano Gilad Shalit è stato carente.</p>
      <p sl="de">La Lega araba ha rafforzato l’iniziativa di pace del marzo 2002, soprattutto grazie all’impegno saudita. Nel corso dell’ultima riunione del Consiglio del 14 maggio si è svolto un iniziale e positivo scambio di opinioni tra la Lega araba e l’Unione europea, che si è tenuto su nostro invito; la Lega ha altresì intrattenuto ulteriori colloqui con il Quartetto e con Israele e, benché tale partecipazione non possa sostituire i negoziati bilaterali tra palestinesi e israeliani, l’iniziativa di pace può creare un contesto ad essi favorevole, anche se questo richiederà ulteriore sostegno soprattutto da parte dell’Unione europea. La Presidenza sta cercando di organizzare un’altra riunione del Quartetto nei prossimi giorni.</p>
      <p sl="de">Per quanto possiamo essere scettici, non dobbiamo, nonostante la lentezza dei progressi compiuti, cedere alla rassegnazione. Negli ultimi mesi l’Unione europea è diventata più consapevole del ruolo che ha acquisito, ed è disposta a far fronte alla maggiore responsabilità che le viene di conseguenza affidata.</p>
    </intervention>
    <intervention id="2-241" speaker_id="photo_generic" name="Benita Ferrero-Waldner" is_mep="True" mode="spoken">
      <p sl="en">Membro della Commissione. – Signora Presidente, purtroppo il dibattito odierno giunge in un momento di grande tensione, in cui si assiste al deteriorarsi della situazione della regione sia in Libano che nel territorio palestinese occupato, nonché in Israele. Gli eventi degli ultimi tre giorni in Libano, con significative perdite di vite umane in un lasso di tempo tanto breve – le vittime sono quasi 100 – ci ricordano in modo allarmante che è necessario lavorare a una soluzione regionale del conflitto. Come sapete, oggi, in questo momento di estrema difficoltà, Javier Solana si trova a Beirut, dove speriamo che la situazione possa migliorare.</p>
      <p sl="en">Invito gli amici del Libano, di qualunque parte e fazione politica, a comportarsi come hanno fatto finora, richiamando alla calma e astenendosi da azioni che potrebbero provocare un grave conflitto interno. Ancora una volta è in gioco l’unità nazionale.</p>
      <p sl="en">La Commissione ha preso nota del fatto che tutte le fazioni, la maggioranza e l’opposizione, nonché le organizzazioni palestinesi, hanno condannato Fatah al-Islam , e mi auguro che tutti i leader politici continuino a dar prova di maturità, di capacità d’immaginare un futuro migliore, e che impediscano che il conflitto evolva nuovamente in una lotta intestina in Libano. Quel che più conta adesso è trovare una soluzione per placare la situazione a Tripoli e per evitare che si formino altri focolai di violenza nel resto del paese. Occorre inoltre aiutare la popolazione nei campi, cui devono ottenere accesso le ambulanze e i convogli umanitari. Alla fin fine sappiamo tutti che occorre una soluzione regionale. Data la situazione nel suo complesso, possiamo solo rivolgerci a tutte le parti – in Libano e nel territorio palestinese – affinché si astengano dalla violenza e scongiurino un ulteriore intensificarsi delle tensioni.</p>
      <p sl="en">Ora vorrei parlare in particolare del territorio palestinese occupato. Come il Presidente in carica del Consiglio, anch’io sono profondamente turbata dagli scontri tra fazioni che si sono avuti a Gaza la settimana scorsa, a causa dei quali 55 persone sono morte e 280 sono rimaste ferite. Purtroppo pare che Gaza rischi di scivolare nella guerra civile. Le fazioni devono interrompere immediatamente le ostilità e conciliare le proprie divergenze nell’ambito del governo di unità nazionale.</p>
      <p sl="en">Deploro altresì la ripresa degli attacchi con razzi Qassam da Gaza alla città israeliana di Sderot, attacchi che ieri hanno causato la morte di una donna israeliana. Gli attacchi arerei condotti da Israele per rappresaglia sono poi costati la vita a 35 palestinesi, e così il circolo vizioso è ricominciato. Perciò è importante che la tregua tra Israele e Palestina venga ripristinata ed estesa alla Cisgiordania.</p>
      <p sl="en">Nel corso del mio recente incontro con il ministro degli Esteri palestinese, Ziad Abu Amr, abbiamo discusso della delicata situazione del governo di unità nazionale, soprattutto per quanto concerne la sicurezza, ma anche il bilancio. Le prime decisioni prese dal governo sembrano andare nella giusta direzione. Il Ministro Abu Amr ha affermato che il suo governo si considera l’esecutivo del Presidente Abbas. Tale governo ha un programma diverso da quello precedente e l’incontro mi è parso incoraggiante. Credo che meriti il nostro pieno sostegno. Il Presidente Abbas ha chiesto tutto il nostro appoggio, in quanto la sua sopravvivenza politica potrebbe dipendere dalla bontà dei risultati del governo. Mi auguro che le forti difficoltà e la violenza di questa situazione possano essere arginate.</p>
      <p sl="en">Nel contempo, il ministro delle Finanze, Salam Fayad, che ho incontrato dopo la formazione del governo, affronta l’imponente impresa di riassestare le finanze pubbliche palestinesi dopo un anno di decadenza istituzionale e un netto calo delle entrate. Contro ogni pronostico ha compiuto notevoli progressi e si sono quasi create le condizioni tecniche per ricevere finanziamenti diretti.</p>
      <p sl="en">Come sapete, l’Autorità palestinese ha tre principali fonti di finanziamento: le tasse interne, le entrate fiscali e doganali sulle importazioni e gli aiuti dall’estero. Le tasse interne sono diminuite in seguito al rallentamento economico. Dalle elezioni dell’anno scorso, Israele ha altresì trattenuto le entrate fiscali e doganali sui prodotti importati. Questa è la principale causa delle difficoltà finanziarie dell’Autorità palestinese. Gli aiuti dall’estero, inoltre, non arrivano facilmente per via delle restrizioni imposte dagli Stati Uniti sulle transazioni finanziarie con il governo dell’Autorità palestinese.</p>
      <p sl="en">Stiamo contribuendo alla soluzione di tali problemi finanziari in tre modi. Innanzi tutto, il nostro meccanismo temporaneo internazionale è diventato una fonte fondamentale di fondi per sussidi, costi del carburante e generi di prima necessità. Dalla formazione del governo di unità nazionale abbiamo gestito questo MTI in stretta cooperazione con il ministero delle Finanze di Salam Fayad.</p>
      <p sl="en">Da quando lo scorso giugno è stato istituito l’MTI, per il suo tramite abbiamo già trasferito più di 300 milioni di euro. Vorrei ringraziare il Parlamento per aver contribuito a rendere disponibili maggiori risorse finanziarie, così che l’MTI possa continuare a mantenere i propri impegni.</p>
      <p sl="en">La nostra seconda modalità di assistenza è la collaborazione con i partner statunitensi per favorire il trasferimento di aiuti esterni ai palestinesi, e in particolare i finanziamenti arabi offerti a Riyadh nel corso del recente vertice dei paesi arabi.</p>
      <p sl="en">Ultima cosa, benché non meno importante, in molteplici occasioni abbiamo spronato Israele a riprendere il trasferimento delle entrate fiscali e doganali palestinesi. Stiamo utilizzando tutti gli strumenti di cui siamo in possesso, economici e politici, ma la sopravvivenza di questo governo non dipende soltanto da noi. Solo la ripresa di tutti i flussi finanziari all’Autorità palestinese può portare a una soluzione duratura della crisi finanziaria, e i palestinesi devono fare la loro parte e decidere una volta per tutte di porre fine agli scontri per concentrarsi sulla pace.</p>
      <p sl="en">Crediamo tuttora che, nonostante la sofferenza cui assistiamo nel territorio palestinese occupato e in Libano, dobbiamo approfittare di un’importante finestra di opportunità nel processo di pace, che potrebbe chiudersi di nuovo; perciò è molto importante che l’iniziativa tedesca vada a buon fine. E’ essenziale che la Lega araba rilanci la sua iniziativa di pace. Com’è noto, vi è stata una decisa risposta diplomatica ai più alti livelli in seno a Consiglio, Commissione e Parlamento europeo. Io stessa ho partecipato più volte agli incontri con la commissione di verifica a Sharm-el-Sheik e a Riyadh, nonché, più di recente, a Bruxelles nel corso della riunione del Consiglio “Affari generali e relazioni esterne”.</p>
      <p sl="en">Il Segretario generale Amr Moussa, insieme ad altri, ha sottolineato l’urgenza della situazione, oggi più evidente che mai, e ha chiesto il nostro aiuto per condurre le parti al tavolo negoziale. Da parte israeliana, mi rincuora il fatto che il ministro degli Esteri Livni sia stata al Cairo e che ora attenda un’analoga visita dei suoi omologhi giordano ed egiziano nelle prossime settimane. Il Ministro Livni si è inoltre dimostrata disponibile a impegnarsi maggiormente rispetto al passato e verrà invitata dalla Presidenza tedesca alla prossima riunione del Consiglio “Affari generali e relazioni esterne”.</p>
      <p sl="en">Nel contempo, sostengo altresì gli sforzi compiuti dal Segretario di Stato Condoleezza Rice per avvicinare le parti e iniziare a discutere dell’orizzonte politico dei palestinesi. Mi auguro sia possibile, benché le cose non vadano bene in questo momento. Vanno altresì riconosciuti le energie e l’impegno profusi da Giordania, Egitto, Arabia Saudita e altri.</p>
      <p sl="en">La prossima settimana si riunirà il Quartetto, che mi auguro risponda all’impegno della Lega araba, che potrebbe imprimere nuovo slancio ai progressi in tutti i settori del processo di pace, ma sono anche realista e comprendo le parole della Presidenza tedesca, secondo cui dobbiamo almeno mantenere l’attuale situazione.</p>
    </intervention>
    <intervention id="2-242" speaker_id="2002" name="José Ignacio SALAFRANCA SÁNCHEZ-NEYRA" is_mep="True" mode="spoken" nationality="Spain" birth_date="31-05-1955" birth_place="Madrid" p_group="Group of the European People's Party (Christian Democrats)" m_state="ES">
      <p sl="es">a nome del gruppo PPE-DE. – Signora Presidente, ci troviamo dinanzi a una situazione estremamente difficile. Come hanno sottolineato il Presidente in carica del Consiglio e il Commissario Ferrero-Waldner, si tratta di una grave crisi politica, con scontri interni e lotte tra le due fazioni che costituiscono il governo di unità nazionale, in cui si erano riposte tante speranze; si tratta di una gravissima crisi economica, sociale e umanitaria, e le cifre sono devastanti: più del 66 per cento della popolazione palestinese è al di sotto della soglia della povertà; più del 50 per cento non ha sicurezza alimentare; nell’ultimo anno più di un milione di persone non ha potuto ricevere un reddito stabile; in Libano cento persone sono morte negli ultimi tre giorni; nella striscia di Gaza il numero delle vittime è altissimo.</p>
      <p sl="es">Credo che, di fronte a tale situazione, l’Unione europea debba scuotersi dal suo letargo e compiere un passo nella giusta direzione.</p>
      <p sl="es">Se qualcosa di buono viene fatto, il merito è della Commissione europea, che tra innumerevoli difficoltà presta il proprio contributo per rimediare al disastro umanitario e sociale della regione, ma credo che si debba fare di più.</p>
      <p sl="es">Il Commissario Ferrero-Waldner ci ha ricordato che l’Alto rappresentante, Javier Solana, attualmente si trova nella regione. Dobbiamo avere il coraggio e la forza di tentare di andare al di là delle belle parole, signor Presidente in carica del Consiglio, e l’Unione europea deve cercare di apportare un minimo di buon senso nella barbara condizione della regione.</p>
      <p sl="es">C’è un circolo vizioso di violenza; si lanciano razzi Qassam , vi sono rappresaglie israeliane e si annunciano attentati da parte di kamikaze … Siamo di fronte a una spirale di violenza del tutto suicida.</p>
      <p sl="es">Dobbiamo tentare d’imporre un po’ di ordine, confidare negli sforzi dell’Alto rappresentante, mobilitare il più possibile le forze diplomatiche dell’UE, e la Commissione deve appoggiare tutta l’assistenza economica e umanitaria che viene concessa.</p>
      <p sl="es">Vorrei richiamare l’attenzione della Presidenza in carica del Consiglio su una questione che reputo cruciale: per ripristinare gli aiuti diretti all’Autorità nazionale palestinese, il Quartetto ha affermato che sono decisive non solo la composizione del governo, ma anche le azioni che esso compie.</p>
      <p sl="es">La Presidenza in carica del Consiglio potrebbe illustrare la sua opinione al riguardo e spiegare come possiamo uscire da questo circolo vizioso di odio, violenza e distruzione?</p>
    </intervention>
    <intervention id="2-243" speaker_id="1065" name="Pasqualina NAPOLETANO" is_mep="True" mode="spoken" nationality="Italy" birth_date="28-09-1949" birth_place="Molfetta " p_group="Socialist Group in the European Parliament - Vice" m_state="IT">
      <p sl="it">a nome del gruppo PSE . – Signora Presidente, signor Presidente del Consiglio, signora Commissaria, onorevoli colleghi, la morte e la violenza sono tornati a Gaza, in Libano e in Israele. Come gruppo socialista, sottolineiamo la necessità e l’urgenza di un mutamento sostanziale della politica dell’Unione europea in Medio Oriente, con il ristabilimento pieno del sostegno finanziario alle istituzioni e al popolo palestinese.</p>
      <p sl="it">Gli scontri di questi giorni sono il frutto dell’esasperazione e dello stallo della situazione politica, dimostrano e confermano anche il fatto che Israele non costruirà la propria sicurezza sulla morte della Palestina e dei palestinesi. Il doppio standard della democrazia europea nei confronti del governo di unità nazionale deve cessare, la tenuta politica di quel governo è l’unica speranza di poter riprendere il controllo della situazione.</p>
      <p sl="it">Ma la decisione di sospendere il sostegno finanziario alle istituzioni appare ancora più insensata dopo la formazione del governo di unità nazionale. Il fatto che il Consiglio e la Commissione abbiano deciso di non incontrare gli esponenti ministeriali di Hamas e gli indipendenti non aiuta la stabilizzazione di quell’esecutivo, in questo momento l’unica via per poter dare espressione politica al popolo palestinese.</p>
      <p sl="it">L’intesa della Mecca, seppure non rispecchia la ripetizione acritica dei 4 punti del Quartetto, va ovviamente in una giusta direzione, nel senso del reciproco riconoscimento e della cessazione della violenza. Su questo dato dobbiamo lavorare per rendere la situazione evolutiva in senso positivo. Anche perché, come ricordava la Commissaria, il ministro degli Esteri Abu Amr, il quale la scorsa settimana è stato qui da noi a Bruxelles, da questo punto di vista ci ha molto, molto rassicurati.</p>
      <p sl="it">Ci uniamo al dolore e alla condanna per il lancio dei missili su Sderot e anche al fatto che lì ci sono state vittime e feriti, ma nello stesso tempo vogliamo fare appello alle autorità palestinesi e israeliane perché cessino le ritorsioni sproporzionate, spropositate, illegali verso esponenti politici e civili palestinesi. Si è rimessa in moto una dinamica perversa e noi europei dobbiamo cercare di contribuire a interromperla.</p>
      <p sl="it">Vorrei ricordare che i 78 morti in pochi giorni in Libano ci parlano di un altro frutto avvelenato del conflitto arabo-israeliano non risolto, e cioè del fatto che in Libano può riaprirsi uno scontro aperto con i 400 000 profughi palestinesi presenti in quel territorio. Abbiamo già vissuto questo incubo, cerchiamo di evitarlo, così come abbiamo fermato nel luglio scorso, la guerra e l’aggressione di Israele al Libano.</p>
    </intervention>
    <intervention id="2-244" speaker_id="4554" name="Chris DAVIES" is_mep="True" mode="spoken" nationality="United Kingdom" birth_date="07-07-1954" birth_place="Lytham St Annes" p_group="Renew Europe Group" m_state="GB">
      <p sl="en">a nome del gruppo ALDE. – Signora Presidente, il Presidente in carica del Consiglio ha affermato che il nuovo governo di unità nazionale in Palestina non ha affatto superato la prova decisiva. Ebbene, gli Israeliani non hanno affatto smesso di costruire il muro di difesa, rubando terra e acqua palestinesi. Gli israeliani non hanno affatto rilasciato i loro 10 000 prigionieri, molti dei quali detenuti senza capi d’imputazione né processo. Gli israeliani non hanno affatto smesso di tenere posti di controllo – 589 secondo gli ultimi dati della Commissione – che impongono un embargo economico ai palestinesi. Gli israeliani non hanno affatto restituito il denaro – che ormai potrebbe ammontare a circa un miliardo di euro – che da un anno trattengono dalle entrate palestinesi. Non hanno affatto posto fine alla divisione e alla separazione attuate tramite le carte d’identità, che il leader del mio partito, Paddy Ashdown, nostro ex rappresentante in Bosnia-Erzegovina, solo sabato scorso ha descritto come razzismo travestito da amministrazione.</p>
      <p sl="en">Dico queste cose al Presidente in carica del Consiglio perché siamo considerati un’Unione europea che adotta due pesi e due misure: si ritiene che ignoriamo ogni illecito israeliano, ma ci aspettiamo che i palestinesi si comportino come santi. Quando il Commissario Ferrero-Waldner dice che stiamo utilizzando tutti gli strumenti a disposizione per far sì che Israele rispetti gli accordi internazionali e la legge, non credo assolutamente che sia la verità. Vi sono molti strumenti a nostra disposizione che neppure tentiamo di usare.</p>
      <p sl="en">Perciò che cosa deve fare adesso il governo di unità nazionale palestinese? Appena due settimane fa il Primo Ministro Haniyeh ha convinto la nostra delegazione in un modo che ha soddisfatto tutti non solo che il governo di unità era deciso a rispettare i tre criteri del Quartetto e credeva di farlo, ma anche che avrebbe incontrato i membri del Quartetto senza riserve né precondizioni e in qualunque momento nel tentativo di appianare le divergenze. Invito il Presidente in carica del Consiglio ad accettare tale offerta.</p>
      <p sl="en">Si notino inoltre i commenti del ministro degli Esteri norvegese, che proprio ieri ha chiesto che cosa sarebbe successo in caso di mancato sostegno a questo governo da parte nostra. Ci sarebbe soltanto caos e crisi se non gli dessimo il nostro appoggio.</p>
      <p sl="en">Pertanto, signor Presidente in carica del Consiglio, la buona notizia contenuta nel suo intervento è che sta tentando di organizzare con urgenza un incontro per rivedere ancora una volta la situazione. Si tratta di un netto passo avanti. Tutto quello che posso dire è che spesso abbiamo accusato i palestinesi di essersi lasciati sfuggire le occasioni, e che spesso abbiamo rivolto la medesima accusa agli Israeliani. Questa è un’occasione che noi per primi non dobbiamo lasciarci sfuggire.</p>
    </intervention>
    <intervention id="2-245" speaker_id="28372" name="Ryszard CZARNECKI" is_mep="True" mode="spoken" nationality="Poland" birth_date="25-01-1963" birth_place="Londyn " m_state="PL">
      <p sl="pl">a nome del gruppo UEN. – Signora Presidente, signora Commissario, Presidente Gloser, onorevoli colleghi, la situazione in Medio Oriente pone una sfida importante e continua non solo ai paesi della regione, ma anche al resto del mondo. Vogliamo mettere in guardia da un approccio emotivo e parziale a questo conflitto decennale. A dispetto di tutte le banalizzazioni e della tentazione di dare valutazioni semplicistiche sulla base degli ultimi filmati televisivi, non è una situazione in cui le cose sono bianche o nere. Sarà in voga in alcuni ambienti bollare Israele come l’aggressore e l’oppressore, ma quest’idea è falsa e sbagliata.</p>
      <p sl="pl">La diffusione di atteggiamenti radicali e i voti espressi a favore di gruppi estremisti sulla scorta di Hamas sono indice della quasi totale impossibilità di dialogo in questa regione. Altra importante difficoltà che spesso non viene citata è data dalle profonde divisioni e dalle aspre lotte intestine che portano al conflitto armato all’interno della classe politica e della società palestinesi.</p>
      <p sl="pl">Alcuni esperti hanno richiamato l’attenzione sul sistema d’istruzione dell’Autorità palestinese. Come hanno affermato coloro che hanno partecipato alla conferenza organizzata la scorsa settimana dall’onorevole Van Orden in seno al Parlamento europeo, tale sistema rafforza gli stereotipi negativi e conflittuali relativi alla guerra santa della jihad , l’opposizione strutturale a Israele e il vero e proprio odio per il paese. Per ragioni di obiettività, va altresì detto che da quando Hamas ha vinto le elezioni svoltesi in seno all’Autorità palestinese, Israele ha attuato un piano alquanto controverso, per cui si rifiuta di trasferire le entrate fiscali palestinesi all’Autorità, il che deve avere gravi conseguenze per le relazioni tra Israele e Autorità palestinese. L’Unione europea deve reagire in modo realistico e razionale. Non deve comportarsi come uno zio miope e benevolo che distribuisce grosse somme di denaro senza verificare l’uso che ne viene fatto. L’Unione non deve nemmeno divenire ostaggio di alcuna delle parti implicate nel conflitto.</p>
    </intervention>
    <intervention id="2-246" speaker_id="4524" name="Caroline LUCAS" is_mep="True" mode="spoken" nationality="United Kingdom" birth_date="09-12-1960" birth_place="Malvern" p_group="Group of the Greens/European Free Alliance" m_state="GB">
      <p sl="en">a nome del gruppo Verts/ALE. – Signora Presidente, devo dire di essere ancora un po’ sconcertata dalle parole del Presidente in carica del Consiglio. Non capisco come possa dire che il nuovo governo di unità nazionale non soddisfa i criteri del Quartetto. La nostra delegazione è appena tornata dalla regione e tutti abbiamo concordato all’unanimità che rispetta tali criteri.</p>
      <p sl="en">E’ vero che vengono ancora lanciati razzi Qassam e che questo va senza dubbio condannato, ma pensa davvero che, rifiutando di accettare appieno il governo, l’Unione europea contribuisca a riportare la situazione sotto controllo? Pensa davvero che tale situazione non abbia nulla a che vedere con la morsa economica e politica in cui Israele stringe Gaza?</p>
      <p sl="en">Parla della detenzione del soldato Shalit, che senza dubbio andrebbe rilasciato, ma non ha neppure menzionato i 41 membri del Consiglio legislativo palestinese ancora detenuti da Israele né i 10 000 prigionieri politici palestinesi detenuti da Israele, molti dei quali senza processo. Stabiliamo quindi un po’ di equilibrio in questo dibattito.</p>
      <p sl="en">Rifiutando di riconoscere appieno il nuovo governo di unità e inviando gli aiuti attraverso un meccanismo temporaneo internazionale anziché attraverso l’Autorità palestinese, l’Unione europea mina deliberatamente l’autorevolezza e l’apparato delle istituzioni democratiche palestinesi. Quel che è peggio, la nostra posizione di fatto incoraggia quegli elementi, sia interni che esterni alla Palestina, che vogliono il fallimento di questo governo. Ogni giorno in cui rifiutiamo di accettare appieno questo governo è un altro giorno in cui gli estremisti possono affermare: “Vedete, la democrazia non funziona. Abbiamo fatto tutto ciò che la comunità internazionale ci ha chiesto: indetto elezioni democratiche, nominato un nuovo governo di unità nazionale, soddisfatto le richieste del Quartetto, e siamo tuttora soggetti a un boicottaggio politico ed economico. Perché mai dunque aiutiamo a realizzare un governo eletto democraticamente che fa del suo meglio per mantenere la pace?”.</p>
      <p sl="en">E’ davvero questo che vogliamo? Non si pensi che l’alternativa sarà un governo leggermente diverso i cui colori ci piaceranno leggermente di più. L’alternativa saranno caos e violenza di portata inimmaginabile, l’intera regione si destabilizzerà e l’estremismo in Medio Oriente crescerà ancor più rapidamente.</p>
      <p sl="en">Infatti, mentre il Consiglio adotta una politica attendista per valutare il comportamento del nuovo governo, ogni giorno d’attesa pone sempre più a repentaglio proprio l’esito che vorrebbe vedere. Il rischio reale è che tra qualche anno, ripensando a questo momento, si dica: “Perché mai non abbiamo sostenuto la democrazia in Palestina quando ne abbiamo avuto la possibilità?”.</p>
      <p sl="en">Perciò prego il Consiglio di spiegarci di nuovo che cosa deve fare il governo palestinese, e alla Commissione chiedo quando sospenderà l’accordo di associazione UE-Israele.</p>
    </intervention>
    <intervention id="2-247" speaker_id="28514" name="Kyriacos TRIANTAPHYLLIDES" is_mep="True" mode="spoken" nationality="Cyprus" birth_date="03-09-1944" birth_place="Palaihori" p_group="Confederal Group of the European United Left - Nordic Green Left" m_state="CY">
      <p sl="el">a nome del gruppo GUE/NGL. – Signora Presidente, Ministro Gloser, signora Commissario, l’Unione europea non è priva di responsabilità per gli eventi indicibili che di cui oggi è teatro la Palestina. Questo perché non ha agito con decisione al momento opportuno e nella giusta direzione.</p>
      <p sl="el">Venti giorni fa la delegazione parlamentare per le relazioni con il Consiglio legislativo palestinese si è recata in Palestina in visita ufficiale. La nostra visita cadeva in un momento storico per il paese, successivo all’insediamento di un nuovo governo, frutto di elezioni libere e democratiche, che quando è stato messo alla prova dagli Stati Uniti e dall’Unione europea, pur godendo del sostegno del 60 per cento dell’elettorato, non ha esitato a condividere il potere con altre forze politiche per formare un governo di unità nazionale sotto la guida dell’indiscusso leader dell’Autorità palestinese, Abu Mazen, obbedendo fedelmente agli inviti del Consiglio della Lega araba.</p>
      <p sl="el">Pertanto è a questo governo, che rappresenta l’intero popolo palestinese, che la delegazione parlamentare ha chiaramente presentato i temi fondamentali relativi alla questione della pace in Medio Oriente e, come hanno affermato i miei onorevoli colleghi, abbiamo ricevuto risposte chiare.</p>
      <p sl="el">Essi riconoscono il diritto di esistenza dello Stato d’Israele entro i confini del 1967. Tutto quello che Israele deve fare è riconoscere il loro diritto di creare il proprio Stato accanto a quello israeliano.</p>
      <p sl="el">Rifiutano la violenza. Riconoscono tutti gli accordi conclusi tra Israele e l’OLP. Le loro priorità immediate comprendono il rilascio di Alan Johnston. Stanno lavorando per la liberazione di Gilad Shalit nel quadro di uno scambio di prigionieri.</p>
      <p sl="el">Ci hanno però detto che, per poter raggiungere i propri obiettivi, hanno bisogno del nostro aiuto. L’embargo politico ed economico dev’essere revocato immediatamente.</p>
      <p sl="el">Per questo motivo concludo rivolgendo un invito a Israele e un invito alla Palestina:</p>
      <p sl="el">Israele deve smettere di lanciare missili contro i nemici e liberare tutti i rappresentanti eletti dei palestinesi;</p>
      <p sl="el">i palestinesi devono porre fine al lancio di razzi contro il territorio israeliano.</p>
      <p sl="el">Mi rivolgo altresì a Consiglio e Commissione affinché riconoscano immediatamente il nuovo governo di unità nazionale democraticamente eletto del Presidente Abbas e pongano immediatamente fine alla politica di approccio selettivo ad alcuni membri di tale governo. Togliete immediatamente l’embargo politico ed economico. Partecipate in modo dinamico a un dialogo creativo con l’intero governo di unità nazionale. Sostenete questo governo in modo che possa intrattenere negoziati di pace. In caso contrario, la conseguenza sarà il caos, e l’Unione europea ne sarà in parte responsabile.</p>
    </intervention>
    <intervention id="2-248" speaker_id="4383" name="Paul Marie COÛTEAUX" is_mep="True" mode="spoken" nationality="France" birth_date="31-07-1956" birth_place="Paris" p_group="Independence/Democracy Group" m_state="FR">
      <p sl="fr">a nome del gruppo IND/DEM. – Signora Presidente, purtroppo la situazione in Palestina conferma ciò che i fautori della sovranità dello Stato dicono ormai da molto tempo circa il conflitto in Medio Oriente, e cioè che sarebbe sbagliato credere che tale conflitto si possa leggere come un semplice scontro tra palestinesi e israeliani, e ancor meno tra mussulmani ed ebrei.</p>
      <p sl="fr">La vera divisione, che diventa sempre più profonda, vede da una parte i sostenitori della conciliazione, come si sono dimostrati non solo diversi statisti israeliani – e non posso fare a meno di citare il nome preclaro di Yitzhak Rabin – ma anche uomini di Stato palestinesi, quali Yasser Arafat e Mahmoud Abbas, e dall’altra parte i fanatici, sia quelli mussulmani che i sostenitori del grande Israele, le cui connivenze sono per di più del tutto evidenti, poiché sappiamo che i movimenti estremisti palestinesi sono stati sostenuti e persino finanziati da taluni radicali israeliani.</p>
      <p sl="fr">Esistono dunque due schieramenti: da un lato, quello che desidera perseguire una soluzione politica e, in definitiva, la pace e, dall’altro lato, lo schieramento che cerca lo scontro, l’odio e la guerra infinita. Purtroppo, nonostante le belle parole, gli Stati Uniti stanno dalla parte degli avvoltoi, cioè degli estremisti israeliani e dei fondamentalisti islamici, mentre l’Europa, termine con cui intendo i principali Stati europei, è rimasta in silenzio tutto il tempo. L’unica voce europea che ha dato prova di una qualche unità è stata quella della dichiarazione di Venezia, nel giugno 1980, in cui gli europei hanno proclamato di essere a favore della creazione di uno Stato palestinese. Le nostre divisioni si sono tuttavia acuite, e oramai l’Europa, ancora una volta, può esprimersi all’unisono solo quando non ha niente da dire.</p>
      <p sl="fr">E’ giunto il momento di ripristinare la sovranità degli Stati europei, in modo che possano di nuovo svolgere liberamente il proprio ruolo in quella regione, dov’è in gioco tanta parte del loro futuro.</p>
    </intervention>
    <intervention id="2-249" speaker_id="24030" name="Philip CLAEYS" is_mep="True" mode="spoken" nationality="Belgium" birth_date="24-05-1965" birth_place="Gent" p_group="Non" m_state="BE">
      <p sl="nl">a nome del gruppo ITS. – Signora Presidente, chiunque abbia seguito gli eventi in Medio Oriente negli ultimi giorni non può che sentirsi scoraggiato. Mercoledì scorso, in seno alla Conferenza dei presidenti del nostro Parlamento, ho avuto l’onore di partecipare a un incontro con Amr Moussa, Segretario generale della Lega araba, e con il ministro degli Esteri dell’Autorità palestinese, e ciò che mi è risultato evidente è stato il loro autentico desiderio di lavorare a un piano di pace per la regione, ma molte cose – problemi strutturali, per così dire – restano in sospeso.</p>
      <p sl="nl">Hamas , il principale partito di governo palestinese, resta inflessibile nel suo esplicito rifiuto di riconoscere Israele e si rifiuta tuttora di ricusare e condannare il terrorismo e la violenza. E’ difficile immaginare come, in simili circostanze, i colloqui di pace possano andare a buon fine.</p>
      <p sl="nl">Infatti negli ultimi giorni è scoppiata anche la violenza tra i diversi partiti palestinesi, e si è persino sventato un attacco dinamitardo al Presidente Mahmoud Abbas. Personalmente non metto in dubbio il fatto che Israele abbia il diritto di difendersi dalla violenza e dal terrorismo, anche con mezzi militari, se necessario. Si deve però mettere in guardia Israele da azioni contro i membri del parlamento palestinese, e a maggior ragione contro il Primo Ministro della Palestina, anche se alcuni hanno espresso interesse verso la scelta di questa via, perché, se così facesse, oltrepasserebbe una linea pericolosa, rendendo inevitabile un’ulteriore escalation di violenza ancor più grande.</p>
    </intervention>
    <intervention id="2-250" speaker_id="28512" name="Jim ALLISTER" is_mep="True" mode="spoken" nationality="United Kingdom" birth_date="02-04-1953" birth_place="Crossgar" p_group="Non" m_state="GB">
      <p sl="en">Signora Presidente, il dolore e la sofferenza in Palestina sono davvero terribili, e il fatto che siano inflitti perlopiù da chi li subisce, pur non attenuandone gli effetti, smentisce coloro che vogliono sempre incolpare Israele per qualunque tragedia avvenga nella regione. Oggi, naturalmente, i soliti noti di questa discussione, tra cui, ad esempio, gli onorevoli Davies e Lucas, battendo sul solito chiodo, hanno fatto del loro meglio per distorcere i fatti e dare irragionevolmente tutta la colpa a Israele. In Palestina assistiamo a una vera e propria guerra civile tra Fatah e Hamas , e le azioni particolarmente aggressive di Hamas ci dimostrano che perseguire la democrazia e un mandato democratico non ha per nulla mitigato né placato la sua adesione al terrorismo. E’ questo puro attaccamento al terrore che rende Hamas tanto inadatto a governare. Analogamente, la sua continua aggressione a Israele, con il prolungato lancio di razzi, giustifica completamente la risposta difensiva di Tel Aviv.</p>
      <p sl="en">Temo che, fintanto che Fatah e Hamas potranno andare in cerca sia di armi che di voti, la democrazia e la pace che essa può portare non prevarranno in questa entità giuridica travagliata e fallita che è Gaza. Qualunque iniziativa internazionale che manchi di affrontare l’abolizione delle armi su entrambi i fronti in Palestina è destinata al fallimento.</p>
    </intervention>
    <intervention id="2-251" speaker_id="1405" name="Edward MCMILLAN-SCOTT" is_mep="True" mode="spoken" nationality="United Kingdom" birth_date="15-08-1949" birth_place="Cambridge" p_group="European Conservatives and Reformists Group" m_state="GB">
      <p sl="en">Signora Presidente, ancora una volta discutiamo della tragica situazione in Palestina. Innanzi tutto vorrei dire che tutti condanniamo il terrorismo dovunque si manifesti. Vorrei dire che gli attentatori kamikaze che hanno attaccato Londra un paio di anni fa provenivano tutti dalla mia circoscrizione elettorale. Erano però motivati dagli eventi in Medio Oriente – in Iraq e in Palestina – ed è pertanto opportuno che di ciò che accade in Medio Oriente non si considerino solo gli effetti sugli abitanti di quella regione, ma anche su quelli dei nostri territori.</p>
      <p sl="en">Una volta dicevo che Israele era l’unica democrazia in Medio Oriente. Due anni fa, tuttavia, sono stato a capo della delegazione per le elezioni del Presidente Abbas, che sono state accolte con grande favore dalla comunità internazionale. Quando però, alcuni mesi or sono, è venuto in quest’Aula, il Presidente Abbas ha detto che se noi, la comunità internazionale, non lo avessimo sostenuto, nel suo paese si sarebbero avuti caos e guerra civile.</p>
      <p sl="en">L’anno scorso ho presieduto la missione di osservazione elettorale per le elezioni del parlamento in Palestina, e in quell’occasione, di fronte ai risultati, l’Unione europea ha voltato le spalle al paese. Sembriamo paralizzati dalla roadmap . A mio avviso, però, la situazione è ora giunta al punto in cui l’Unione deve semplicemente cambiare il proprio orientamento. La Palestina sta crollando sul piano economico, politico e sociale. Rischiamo un’altra Algeria, dove, quando l’Occidente ha voltato le spalle agli esiti delle elezioni del 1992, si sono avute 200 000 vittime.</p>
      <p sl="en">Credo sia giunto il momento che l’Unione europea, se non può riconoscere il governo di unità nazionale, perlomeno nei termini di un progetto di risoluzione di cui alcuni di noi hanno discusso la scorsa settimana, debba cooperare ampiamente con tale governo. In secondo luogo, è senza dubbio ora che la commissione per gli affari esteri del Parlamento europeo istituisca un gruppo di lavoro – non solo sulle Nazioni Unite o i Balcani o i cinque strumenti di finanziamento esterno: istituiamo un gruppo di lavoro sul Medio Oriente.</p>
    </intervention>
    <intervention id="2-252" speaker_id="22097" name="Véronique DE KEYSER" is_mep="True" mode="spoken" nationality="Belgium" birth_date="23-03-1945" birth_place="Etterbeek" p_group="Group of the Progressive Alliance of Socialists and Democrats in the European Parliament - Vice" m_state="BE">
      <p sl="fr">Signora Presidente, immaginiamo una città che sia regolarmente immersa nell’oscurità. Immaginiamo una città senza polizia. Immaginiamo una situazione in cui gli impiegati statali non vengano pagati da un anno e mezzo. Immaginiamo ospedali privi di medicine e scuole prive di materiali didattici. Immaginiamo una città isolata, abbandonata a se stessa, in cui non sia attiva alcuna amministrazione. Immaginiamo il denaro che vi circola, e le armi. Ricordiamoci che una sola notte d’interruzione della corrente a New York ha portato a saccheggi e crimini, nella più grande democrazia mondiale. Che cosa ci possiamo aspettare quindi oggi in Palestina?</p>
      <p sl="fr">La nostra politica irresponsabile ha portato al crollo dell’amministrazione che avevamo istituito, all’indebolimento del potere in vigore, all’aumento della povertà, alla ricomparsa di malattie che erano state debellate – punto su cui anche la Banca mondiale concorda – e questo nonostante i lodevoli sforzi della Commissione. Ora abbiamo solo compiuto un ulteriore passo verso il male: i palestinesi si uccidono tra loro! La situazione era però prevedibile, onorevoli colleghi. Anziché cercare l’unità tra i due grandi partiti palestinesi, la cui legittimità si fondava su elezioni corrette, anziché sostenere la loro unità fin dall’inizio, abbiamo deciso di fare il gioco delle sanzioni, in modo da dividerli.</p>
      <p sl="fr">Mentre il Presidente Abbas rischiava la vita e puntava tutto sulla creazione di un governo di unità nazionale, fondato su una piattaforma politica ispirata ai principi del Quartetto e rispettosa degli impegni di pace assunti in precedenza, siamo stati a guardare. Non siamo riusciti ad approfittare di questo barlume di luce e delle speranze alimentate alla Mecca.</p>
      <p sl="fr">Oggi Javier Solana, in visita nella regione, ha giustamente asserito: “Dobbiamo sostenere l’unità palestinese”. Tuttavia non sosterremo l’unità inviando denaro e armi a una delle parti in causa! Vi è un solo modo per farlo, come tutti sapete: la politica. Per questo motivo, insieme ad alcuni colleghi, vi dirò che dobbiamo riconoscere con urgenza il governo di unità nazionale. Bisogna imporre la sua autorità, e noi dobbiamo contribuire ad imporla e ad assicurare la sussistenza della popolazione.</p>
      <p sl="fr">Chi semina vento miete tempesta: non sono la prima ad affermarlo. Se rifiutiamo di trattare con gli islamici moderati, tuttavia, ci ritroveremo tra i piedi i radicali e gli estremisti, che non faranno sentire la propria voce solo in Palestina!</p>
    </intervention>
    <intervention id="2-253" speaker_id="28242" name="Alexander Graf LAMBSDORFF" is_mep="True" mode="spoken" nationality="Germany" birth_date="05-11-1966" birth_place="Köln" p_group="Group of the Alliance of Liberals and Democrats for Europe" m_state="DE">
      <p sl="de">Signora Presidente, in effetti la situazione è drammatica. Gruppi di estremisti di Hamas bombardano quotidianamente Sderot con razzi Qassam , e questi attacchi, tutt’altro che casuali, finora rappresentano la quinta violazione del cessate il fuoco.</p>
      <p sl="de">E’ evidente che si tenta di nuovo di sviare l’attenzione dalle lotte intestine tra gli stessi palestinesi, cioè tra Hamas e Fatah , lotte in cui hanno perso la vita 55 palestinesi, uccisi per mano palestinese. E’ parso loro che i tempi fossero maturi per richiamare l’attenzione sul nemico comune, Israele; e Israele come ha reagito? Con il pugno di ferro. Il governo israeliano, il cui tasso di consenso si attesta intorno al 3 per cento, fa un favore ad Hamas tentando di eliminare militarmente la fonte degli attacchi, aumentando il numero di vittime palestinesi, di cui lamentiamo la morte. Hamas ha di nuovo guadagnato tempo e può rimandare a un altro momento le concessioni politiche da fare. Ancora una volta sembriamo paralizzati. Dopo tutto, alla Mecca si sono fatte concessioni, che senza dubbio possono non essere sufficienti, ma che, nonostante le mancanze della Mecca, rappresentavano un importante passo avanti sulla strada della pace. Tale intesa ora è stata colpita al cuore dal ritorno alla violenza.</p>
      <p sl="de">Penso quindi che per il momento sia assolutamente opportuno che l’Unione europea insista sul rispetto di tutte le condizioni poste dal Quartetto e di quanto concordato alla Mecca prima di riprendere i pagamenti al governo di unità. Questo non è in contrasto con l’invito dell’onorevole McMillan-Scott a perseguire una cooperazione pragmatica e a tutto campo laddove sia veramente a beneficio dei cittadini.</p>
      <p sl="de">Non dobbiamo però abbandonare questo strumento essenziale prima del tempo. Vorrei invitare il Consiglio, la Commissione e la Lega araba a fare lo sforzo di andare avanti, sperando che conseguano risultati positivi quanto prima.</p>
    </intervention>
    <intervention id="2-254" speaker_id="28375" name="Jan Tadeusz MASIEL" is_mep="True" mode="spoken" nationality="Poland" birth_date="28-03-1963" birth_place="Siemiatycze" p_group="Non" m_state="PL">
      <p sl="pl">Signora Presidente, Presidente Gloser, signora Commissario, l’Unione europea è riuscita a mantenere la propria credibilità al recente Vertice di Samara. José Barroso, Presidente della Commissione, e Angela Merkel, Presidente in carica del Consiglio, non hanno esitato a esprimere commenti pertinenti ed espliciti circa il trattamento scorretto riservato alla Polonia, Stato membro dell’Unione europea, in merito alla questione della carne. Il Presidente Barroso e il Cancelliere Merkel si sono altresì espressi in modo analogo circa i diritti umani in Russia.</p>
      <p sl="pl">Viene da chiedersi perché l’Unione non si spinge oltre, mettendo in luce il destino dei palestinesi in Israele, o quello di Cipro, che dal 1974 subisce l’occupazione turca. Nel XXI secolo, alle porte dell’Unione, vengono ancora perpetrate gravi ingiustizie, che noi tuttora contribuiamo troppo poco a sconfiggere.</p>
      <p sl="pl">Forse che non si moriva in Palestina prima della creazione dello Stato d’Israele? Per quanto ancora l’esercito di occupazione israeliano resterà nei territori palestinesi? I palestinesi non hanno diritto a un proprio Stato? Agli ebrei è stato negato un loro Stato per così tanto tempo: come possono privare altri di tale diritto? La risposta palestinese alla continua occupazione è sferrare attacchi a Israele. In confronto alle azioni delle forze israeliane, quelle perpetrate dai palestinesi sono tentativi dilettanteschi.</p>
      <p sl="pl">Starebbe a Israele compiere la prima mossa per facilitare la creazione di uno Stato palestinese. Sarebbe il primo passo verso la riduzione della violenza nella regione e la promozione della convivenza.</p>
      <p sl="pl">E’ compito dell’Unione europea essere custode della libertà nel mondo, soprattutto ora che gli Stati Uniti hanno abbandonato tale ruolo per schierarsi al fianco d’Israele. Forse gli eventi dell’11 settembre non avrebbero avuto luogo se gli Stati Uniti avessero perseverato nel precedente ruolo di custodi imparziali del diritto e della giustizia in tutto il mondo.</p>
    </intervention>
    <intervention id="2-255" speaker_id="2053" name="Johannes VOGGENHUBER" is_mep="True" mode="spoken" nationality="Austria" birth_date="05-06-1950" birth_place="Salzburg" p_group="Group of the Greens/European Free Alliance" m_state="AT">
      <p sl="de">Signora Presidente, signora Commissario, signor Presidente in carica del Consiglio, avendo detto, nel corso dell’ultimo dibattito, che si è svolto in seguito alla vittoria di Hamas , che l’Europa non deve mai più permettere che l’esistenza d’Israele venga messa in discussione, ritorno dal viaggio in Palestina tanto più angustiato e triste. Con ciò intendo che, benché volessi visitare la Palestina, non l’ho trovata in nessun luogo; al suo posto ho trovato una landa militaresca, smembrata, divisa, una terra in cui i membri delle famiglie vengono separati l’uno dall’altro e dai loro posti di lavoro, in cui le città vengono private dell’acqua e gli insediamenti della terra fertile.</p>
      <p sl="de">Quello che vi posso dire, signor Presidente in carica del Consiglio, signora Commissario, è che nessuno può vivere in simili condizioni. Il regime di occupazione del governo israeliano non rende più sicuro il paese, bensì lo mette in pericolo, trasformando la Palestina in un focolaio di disperazione, odio e violenza. Signora Commissario, le posso dire che la situazione è peggiorata, e di fatto peggiorerà ulteriormente, e nessuno può né deve stupirsene.</p>
      <p sl="de">I politici trovano sempre ardua l’analisi delle misure militari, ma dal mio viaggio ho tratto la convinzione fondamentale, che vorrei condividere con voi, che questo regime di occupazione serve anche ad altri scopi: evidentemente, e innegabilmente, alla protezione degli insediamenti illegali e dei collegamenti tra questi. Serve altresì a mantenere le risorse idriche del paese in mano israeliana, per realizzare un sistema di acquisizione della terra grazie al quale i confini israeliani possano essere persino ampliati. Questo non può essere uno strumento di pace.</p>
      <p sl="de">Come ho affermato poc’anzi, nessuno deve più mettere in discussione il diritto all’esistenza di Israele, e perciò, per quanto si possa essere critici verso quest’idea, e qualunque richiesta si possa avanzare a favore della pace in Israele, quel che voglio dire oggi è che dobbiamo chiedere che questo regime di occupazione venga abbandonato e che si aiuti a istituire uno Stato palestinese autosufficiente.</p>
    </intervention>
    <intervention id="2-256" speaker_id="4453" name="Luisa MORGANTINI" is_mep="True" mode="spoken" nationality="Italy" birth_date="05-11-1940" birth_place="Villadossola" p_group="Confederal Group of the European United Left - Nordic Green Left" m_state="IT">
      <p sl="it">Signora Presidente, onorevoli colleghi, continuano a morire i palestinesi e tanti ne sono già morti in passato, di nuovo sono puniti collettivamente. La risposta dell’esercito contro un gruppo di terroristi, che vanno combattuti, ma di nuovo paga il popolo palestinese.</p>
      <p sl="it">Sarebbe doveroso e responsabile riconoscere il nostro fallimento: comunità internazionali, partiti politici, movimenti, dopo quaranta anni l’occupazione militare israeliana continua e il muro sottrae acqua e terra al futuro Stato palestinese. La tragedia che si sta consumando è stata molte volte annunciata!</p>
      <p sl="it">Dal 1980 parliamo di due popoli e due Stati: uno Stato esiste, l’altro, non c’è. La popolazione palestinese è senza libertà, umiliata, espropriata, ostaggio di gruppi estremisti che tengono in ostaggio la popolazione e anche la leadership . Non basta! Non basta davvero promettere che diamo più aiuti economici! La soluzione è politica: fermare l’occupazione militare, l’espansione degli insediamenti, riconoscere il governo di unità nazionale palestinese, lavorare per l’unità dei palestinesi e non per la loro divisione!</p>
      <p sl="it">Mostrare che l’Unione europea crede alla legalità internazionale e lo dice ad Israele, che invece la viola continuamente. Un paese che giorno dopo giorno perde in realtà, come dice David Grossman, anche la sua moralità. Fare presto! Fare presto, perché palestinesi e israeliani e libanesi pagano il prezzo della nostra incapacità e dei nostri due pesi e due misure. Riconoscere il governo e anche forse porre una forza internazionale delle Nazioni Unite a Gaza e nella Cisgiordania. A mio parere è indispensabile!</p>
    </intervention>
    <intervention id="2-257" speaker_id="28587" name="Georgios KARATZAFERIS" is_mep="True" mode="spoken" nationality="Greece" birth_date="11-08-1947" birth_place="Athina" p_group="Independence/Democracy Group" m_state="GR">
      <p sl="el">Signora Presidente, subiamo tuttora le conseguenze di un errore commesso nel 1947. Se non si fosse avuto un riconoscimento unilaterale d’Israele e si fosse riconosciuto allora lo Stato palestinese, si sarebbe evitato un cospicuo spargimento di sangue. Un istituto di ricerche statistiche ha concluso che, se usato per le trasfusioni, tutto il sangue versato nella regione avrebbe potuto salvare un milione di bambini.</p>
      <p sl="el">Tutte le tragedie che hanno avuto luogo sulle torri gemelle, a Londra, Madrid e altrove sono la conseguenza di questa politica del 1947, in cui perseveriamo ancora oggi. Perché entrare nei minimi dettagli? Domani avremo la forza di riconoscere lo Stato della Palestina? Così si farebbe un qualche passo avanti.</p>
      <p sl="el">Fischiamo la fine dell’incontro quando il punteggio è 90 a 10. Quando l’arbitro fischia la fine con un punteggio di 50 a 50, abbandona il campo a testa alta. Quando fischia la fine e il punteggio è di 60 a 40, la partita è chiusa, ma quando l’incontro finisce con punteggio di 90 a 10, si scatena l’inferno sia sugli spalti che in campo.</p>
      <p sl="el">Siamo perciò responsabili di questo inferno, perché abbiamo fischiato la fine dell’incontro quando il punteggio era di 90 a 10. Il mondo sta andando in rovina e ogni giorno in seno all’Assemblea si fa riferimento alle armi nucleari dell’Iran. Nessuno ha mai parlato delle armi nucleari d’Israele, il che è sbagliato. Se vogliamo essere giusti, se vogliamo credere ai nostri cittadini e godere della loro fiducia, dobbiamo amministrare la giustizia, e ci sarà giustizia solo con il riconoscimento dello Stato della Palestina.</p>
    </intervention>
    <intervention id="2-258" speaker_id="966" name="Jean-Claude MARTINEZ" is_mep="True" mode="spoken" nationality="France" birth_date="30-07-1945" birth_place="Sète" p_group="Non" m_state="FR">
      <p sl="fr">Signora Presidente, signora Commissario, il muro di Berlino sarà caduto, l’impero sovietico apparterrà al passato, il mondo si sarà globalizzato, ma vi è almeno una cosa che non cambia mai, un luogo in cui la storia si è fermata, cioè la Palestina, la Palestina che sta diventando il buco nero dell’umanità: Gaza, i campi, i razzi, le intifade, gli attentati, una terra per due popoli, una lunga guerra che ormai va avanti da 60 anni. E’ anche un’immensa giungla di miti, con spianate, tombe, patriarchi, templi, moschee, monoteismo e cinismo, un cinismo condiviso, per di più, dai duri di ambo le parti. Da parte israeliana, vi è la tecnologia, la forza, l’eliminazione di Arafat, di Fatah , lo strangolamento economico, i prigionieri, in breve, tutto, ma decisamente nessun negoziato, meglio l’Iran che l’Iraq, meglio lo sciismo che il baatismo, mentre, da parte palestinese, i duri hanno chiaramente i dati demografici dalla loro parte nel lungo periodo.</p>
      <p sl="fr">Nel frattempo, tre generazioni sono già state sacrificate, e noi che cosa facciamo? Be’, facciamo dichiarazioni, visite, missioni umanitarie – non è vero, Segretario Solana? Questo è tutto! La verità è che la guerra discende dai conflitti europei del 1914-1918 e del 1939-1945, e che noi non facciamo quello che dovremmo, ma ci crogioliamo nell’ipocrisia. Sappiamo però che dovremmo andare oltre gli incontri indetti d’urgenza, che dovremmo porre fine all’embargo , che dovremmo investire, che abbiamo bisogno di un Camp David europeo, con tutte le parti interessate – non solo Israele, Palestina e il suo governo di unità, ma anche Siria, Iran e Libano – e sappiamo di dover affermare i due diritti, il diritto dello Stato d’Israele all’esistenza perenne, naturalmente, ma anche il diritto dello Stato palestinese a esistere ed essere riconosciuto.</p>
    </intervention>
    <intervention id="2-259" speaker_id="4521" name="Charles TANNOCK" is_mep="True" mode="spoken" nationality="United Kingdom" birth_date="25-09-1957" birth_place="Aldershot" p_group="European Conservatives and Reformists Group" m_state="GB">
      <p sl="en">Signora Presidente, la recente spirale di violenza fratricida tra la forza armata laica di Fatah e la milizia islamica di Hamas a Gaza è fonte di grave inquietudine, poiché ora vediamo le conseguenze dell’indebolimento della leadership israeliana in seguito alla guerra in Libano e di quello del Presidente palestinese Abbas, che deve trattare con i fondamentalisti religiosi appartenenti ad Hamas , che ha vinto le elezioni dello scorso anno. Gli esponenti di Hamas del governo di unità nazionale non sono evidentemente in grado di abbandonare le posizioni intransigenti fondate sulle idee teocratiche e oscurantiste che lo Stato d’Israele non possa mai essere riconosciuto esplicitamente, che la violenza dei terroristi sia giustificata e di non essere vincolati dagli accordi sottoscritti in precedenza dal compianto Presidente Arafat.</p>
      <p sl="en">Perciò è evidente che questo governo di unità dell’Autorità palestinese non soddisfa i criteri del Quartetto e che l’Unione europea non può revocare la messa al bando di Hamas in quanto organizzazione terroristica né finanziare direttamente l’Autorità palestinese in questo momento, ma che deve invece affidarsi all’MTI per prestare i propri aiuti umanitari, che ora ammontano a più di 500 milioni di euro l’anno e che di fatto sono aumentati negli ultimi tre anni. Come dimostrano le recenti proposte della Lega araba, tra gli arabi cresce il consenso circa l’auspicabilità di una soluzione negoziata. Tutti gli israeliani riconoscono il danno arrecato alla loro economia e società dalle continue violenze in seguito alla pioggia di oltre 100 razzi Qassam lanciati da Hamas su aree civili. La settimana scorsa vi è stata un’uccisione che a mio avviso rappresenta un crimine di guerra ai sensi del diritto internazionale.</p>
      <p sl="en">Solo gli estremisti, a quanto pare, temono la pace. Quali che siano le origini del conflitto in Medio Oriente, negli Stati arabi si riconosce in misura sempre maggiore che Israele continuerà a esistere, mentre gli ebrei del mondo intero possono comprendere che alla sicurezza a lungo termine di Israele si rende un miglior servizio riconoscendo le legittime aspirazioni del popolo palestinese ad avere a sua volta un proprio Stato sicuro.</p>
      <p sl="en">L’Autorità palestinese, tuttavia, deve innanzi tutto essere in grado di garantire la legge e l’ordine sul proprio territorio, cosa in cui al momento fallisce clamorosamente. Assicurare il rilascio del reporter della BBC Alan Johnston e del soldato rapito, il caporale Shalit, sarebbe un primo passo eccellente, che creerebbe un clima propizio alla ripresa della vitale roadmap per i colloqui di pace.</p>
    </intervention>
    <intervention id="2-260" speaker_id="2295" name="Hannes SWOBODA" is_mep="True" mode="spoken" nationality="Austria" birth_date="10-11-1946" birth_place="Bad Deutsch Altenburg" p_group="Group of the Progressive Alliance of Socialists and Democrats in the European Parliament - Vice" m_state="AT">
      <p sl="de">Signora Presidente, onorevoli colleghi, chiedo scusa per il fatto che dovrò lasciare l’Aula al termine del mio intervento, in quanto devo presiedere un altro incontro. So che non è educato, ma vi prego di capire e di scusarmi.</p>
      <p sl="de">Naturalmente è indubbio che Israele abbia il diritto di difendersi dai razzi Qassam , il cui lancio contro i civili e le loro strutture rappresenta un crimine. E’ una provocazione contro Israele, ma anche contro il governo attualmente al potere in Palestina. Si potrebbe persino dire che è quest’ultimo l’obiettivo principale. Che cosa fa l’Unione europea al riguardo?</p>
      <p sl="de">Mi rincresce dover dire al Presidente Gloser che la risposta che ha fornito – a nome della Presidenza del Consiglio, naturalmente – è del tutto insoddisfacente, non meno di quella data nel corso dell’ultimo dibattito.</p>
      <p sl="de">Non facciamo nulla per potenziare le uniche forze capaci di prendere provvedimenti contro i terroristi. Non cambieranno nulla né le nostre dichiarazioni né, purtroppo, le azioni militari compiute da Israele per rappresaglia, per quanto giustificate possano essere in singoli casi, se l’Unione europea non darà una chance a questo governo. Dico “governo”, perché è cinico decidere quali singoli ministri incontrare e quali evitare; l’ultima volta ho affermato che il Presidente del Consiglio stava intrattenendo incontri con il ministro degli Esteri israeliano, che però, quando si è trattato di incontrare il suo omologo palestinese, ha detto di non avere la consuetudine di incontrare ministri degli Esteri. Un simile modo di procedere non produrrà certo alcun risultato.</p>
      <p sl="de">Non nutro alcun desiderio di rendere la vita difficile al Commissario per le relazioni esterne, che però, in effetti, ha parlato di sostegno al governo e non ai singoli ministri, e se da entrambe le parti si dice che si deve sostenere il Presidente Abbas, di fatto non lo si fa negando il proprio sostegno al suo governo e non permettendogli di intervenire contro il terrorismo e coloro che lo praticano.</p>
      <p sl="de">Questo è il problema; se l’Europa non s’impegna in questo senso, tutti questi discorsi non ci porteranno a nulla, perché la pace si può creare solo dall’interno, e ci sarà pace solo se, in Palestina, vi saranno grandi forze che possano mettere in pratica la loro volontà grazie al sostegno – politico, morale o finanziario – dell’Unione europea nella lotta contro i terroristi. Così si aiuterà sia Palestina che Israele. Vorrei ribadire nuovamente che, se si vuole aiutare Israele, si deve dare una chance a questo governo. Non vale la pena di prendere in seria considerazione nient’altro.</p>
    </intervention>
    <intervention id="2-261" speaker_id="28370" name="Vittorio PRODI" is_mep="True" mode="spoken" nationality="Italy" birth_date="19-05-1937" birth_place="Reggio Emilia" p_group="Group of the Progressive Alliance of Socialists and Democrats in the European Parliament" m_state="IT">
      <p sl="it">Signora Presidente, onorevoli colleghi, grazie alla Presidenza e alla Commissione per la loro presenza. Chiaramente il tempo disponibile mi permette solo di formulare alcune riflessioni.</p>
      <p sl="it">La Palestina è una questione grave e urgente, si trova in una condizione di avvitamento che dobbiamo cercare di correggere. Il governo di unità nazionale è il solo interlocutore, dobbiamo prenderne atto in modo realistico e cercare di guadagnare tempo con un’azione di speranza verso la Palestina. E’ possibile arrivare anche ad una forza di interposizione e avere il coraggio, come Unione europea, di essere il garante comune della sicurezza di Israele e della Palestina, sullo sfondo di una politica che deve essere di apertura al mondo arabo, a cominciare dall’intero Mediterraneo, pertanto senza isolare questo conflitto dal problema generale del rapporto tra Islam e Occidente.</p>
      <p sl="it">Credo in un sogno: avere un’Organizzazione delle Nazioni Unite riformata con sede a Gerusalemme, in modo tale che effettivamente si possa dare questo tipo di speranza. Ci si può lavorare; credo che potremmo farlo!</p>
    </intervention>
    <intervention id="2-262" speaker_id="28264" name="Paul van BUITENEN" is_mep="True" mode="spoken" nationality="Netherlands" birth_date="28-05-1957" birth_place="Breda" p_group="Group of the Greens/European Free Alliance" m_state="NL">
      <p sl="en">Signora Presidente, la Carta di Hamas è un testo sacro con tre sigilli islamici. Diversamente dalla laica OLP, Hamas non riconosce il concetto di pace. Può darsi che l’OLP voglia una soluzione a due Stati, ma Hamas vuole eliminare Israele.</p>
      <p sl="en">Che cosa dice la Carta di Hamas ? All’articolo 7 parla di un ordine mondiale islamico e dell’eliminazione di tutti gli ebrei. Gli articoli 22 e 28 dicono che gli ebrei sono all’origine della rivoluzione francese e russa, della Prima e della Seconda guerra mondiale, nonché delle Nazioni Unite, dell’abuso di droghe e alcol, e del controllo dei mezzi di comunicazione di massa. Fermare il conflitto con Israele è alto tradimento e i responsabili verranno scomunicati ai sensi dell’articolo 32.</p>
      <p sl="en">La cooperazione con Hamas renderebbe l’Unione europea moralmente responsabile di un processo di pace che porterebbe all’eliminazione d’Israele. Dobbiamo aiutare i palestinesi, ma non favorendo il programma di Hamas .</p>
    </intervention>
    <intervention id="2-263" speaker_id="4507" name="Bas BELDER" is_mep="True" mode="spoken" nationality="Netherlands" birth_date="25-10-1946" birth_place="Ridderkerk" p_group="European Conservatives and Reformists Group" m_state="NL">
      <p sl="nl">Signora Presidente, all’inizio di febbraio sul quotidiano tedesco Frankfurter Allgemeine Zeitung è apparso un articolo a tinte decisamente fosche sulla missione di polizia dell’Unione europea nelle regioni palestinesi. Il leader uscente, cittadino britannico di nome MacGyver, non ha usato mezzi termini nell’affermare: “Qui si lavora in un ginepraio di disonestà e corruzione”.</p>
      <p sl="nl">A distanza di alcuni mesi, l’escalation nella rivalità tra Fatah e Hamas ha solo peggiorato le cose. E’ dunque necessario chiedersi quanto sia significativo per Commissione e Consiglio proseguire la missione comunitaria volta a istituire una forza di polizia civile in Cisgiordania e a Gaza. Difficilmente ci si vorrà fare carico di parte delle responsabilità della dilagante illegalità nella regione.</p>
      <p sl="nl">Nel frattempo, ieri l’agenzia di stampa Reuters ha annunciato che l’Unione europea prorogherà di un anno la missione di frontiera a Rafah, con il motto eloquente e immutato “I palestinesi sono responsabili della frontiera”. La loro polizia è certa di riuscire a ostacolare i trafficanti di armi, droga, denaro ed esseri umani, secondo i palestinesi ben informati, come quello con cui ho parlato io. Vorrei rivolgere la stessa domanda a Consiglio e Commissione: siete disposti a far fronte alla vostra responsabilità al riguardo, e a farlo con spirito di umiltà?</p>
    </intervention>
    <intervention id="2-264" speaker_id="photo_generic" name="Günter Gloser" is_mep="True" mode="spoken">
      <p sl="de">Presidente in carica del Consiglio. – Signora Presidente, signora Commissario, onorevoli deputati, chiedo la vostra comprensione per il fatto che, al momento, posso fare solo qualche breve commento, in quanto alle 18.00 ho un incontro con la vostra commissione per gli affari esteri, in cui esaminerò e valuterò l’ultima riunione del Consiglio “Affari generali e relazioni esterne”.</p>
      <p sl="de">Pur comprendendo le vostre parole, e soprattutto ciò che avete detto sulla scorta dei vostri viaggi e colloqui, vorrei chiedervi di prendere nota anche del fatto che è stata l’Unione europea, e in particolare le Presidenze precedenti e quella attuale, ad aver effettivamente fatto qualcosa per rilanciare il Quartetto per il Medio Oriente e per riavviare un qualche processo, senza il quale l’iniziativa saudita non si sarebbe avuta. Perciò vi chiederei di cogliere le sfumature e di ricordare che alcune cose non si possono attribuire all’immobilità di certi fondi. Dopo tutto si tratta di un conflitto interno alla Palestina. Senza dubbio, come ho spiegato nella dichiarazione a nome della Presidenza, nei nostri colloqui con Israele abbiamo detto esplicitamente che i fondi giustamente dovuti ai palestinesi, sotto forma di diritti doganali e tributi fiscali, vanno loro restituiti se si vogliono garantire diverse misure infrastrutturali. Il Commissario Ferrero-Waldner ha parlato in diverse occasioni, e soprattutto con il Consiglio, del sostegno dato dall’Unione europea negli ultimi mesi. I cittadini possono di tanto in tanto aver avuto l’impressione che paghiamo troppo poco o che non paghiamo nulla, ma di fatto è vero il contrario, in quanto l’Unione europea ha trasferito, in un periodo molto critico, più fondi di quanti ne avesse concessi in precedenza in circostanze diverse.</p>
      <p sl="de">All’onorevole Davies vorrei dire che non vogliamo che i palestinesi debbano essere considerati quasi dei santi perché si aspettano tutto, ma una cosa che è emersa con chiarezza dalla Conferenza della Mecca durante i tentativi di comporre un governo di unità nazionale è che occorre soddisfare le condizioni su cui il Quartetto per il Medio Oriente ha sempre insistito, ossia il diritto all’esistenza d’Israele, la rinuncia alla violenza, nonché l’adempimento degli obblighi assunti dal precedente governo. Qualcosa si muove, ma finora non vi è chiarezza circa l’impegno del governo in tal senso. Non abbiamo assolutamente motivo di erigere una sorta di muro; è probabile che il governo di unità nazionale compia questo passo e che vengano raggiunte le condizioni richieste. In fin dei conti, non la trattiamo come una questione marginale; a ogni riunione, il Consiglio valuta come si possano compiere progressi. Come ho già detto, la Presidenza sta cercando di organizzare, nell’immediato futuro, una riunione del Quartetto per il Medio Oriente, proprio perché ne comprende l’importanza. L’Alto rappresentante, che attualmente si trova a Beirut, molti chilometri più a nord, sa che non si tratta soltanto di Palestina e Israele, ma anche della questione della sicurezza del Libano e del suo diritto all’autodeterminazione.</p>
      <p sl="de">Invito pertanto ad andare al di là delle mere parole e a tentare di far decollare alcune iniziative, non solo perché vi possa essere dialogo tra Israele e Palestina, ma anche affinché si possano concedere aiuti finanziari e si possa – come ho appena tentato nuovamente di fare – chiedere a Israele di favorire la libertà di circolazione dei palestinesi, in modo che non siano più chiusi in gabbia come adesso, in una situazione che non può soddisfare nessuno. Mi scuso con l’Assemblea, ma ora devo proprio lasciare il dibattito.</p>
    </intervention>
    <intervention id="2-265" speaker_id="28350" name="Jana HYBÁŠKOVÁ" is_mep="True" mode="spoken" nationality="Czechia" birth_date="26-06-1965" birth_place="Praha" p_group="Group of the European People's Party (Christian Democrats) and European Democrats" m_state="CZ">
      <p sl="cs">Signora Presidente, signora Commissario, grazie per la vostra presenza in Aula quest’oggi. Diversamente da molti deputati al Parlamento europeo, sono stata in Palestina più di una volta. In accordo con gli auspici di tutti i presenti, Israele ha lasciato Gaza e l’ha consegnata a un governo libero ed eletto democraticamente. Pertanto Gaza non è un avamposto militare, ma un paese devastato dall’estremismo, dal fondamentalismo, dal terrorismo, dalla corruzione e dal cinismo degli stessi signori della guerra palestinesi.</p>
      <p sl="cs">Onorevoli colleghi, siamo tanto ingenui da credere che elargire altre centinaia di milioni di euro senza orientamenti chiari farà astenere Jund Al-Islam o Mohamed Dahlan da ulteriori atti di violenza? Pensiamo in tutta onestà che legittimare signori della guerra e terroristi come Khaled Mashal o Dahlan porterà la pace nella regione? Per fortuna Consiglio e Commissione hanno assunto una posizione ferma e chiara, e per questo vorrei ringraziarli. Sono grata che, su questa questione spinosa, abbiano adottato la posizione giusta. Dobbiamo respingere la violenza e rendere omaggio alle vittime di Gaza e della Cisgiordania. Dobbiamo affermare esplicitamente la nostra opposizione al fatto che Hamas sfrutti il proprio potere in seno al governo palestinese per attaccare Israele, al fine di promuovere i propri interessi spaventosamente estremisti. Vorrei mettere in guardia dalla collaborazione con Hamas , e anche con i suoi membri che fanno parte del governo, in quanto è chiaramente proibito, o con nuove organizzazioni legate ad Al-Qaeda quali Fatah Al-Islam e Jund Al-Islam .</p>
      <p sl="cs">Chiediamo al governo palestinese non solo di riconoscere lo scambio di lettere tra Rabin e Arafat, ma anche di smettere di mentire circa l’adempimento delle condizioni fondamentali per il riconoscimento d’Israele. Chiediamo al governo palestinese e a tutti gli uomini politici arabi, soprattutto sauditi ed egiziani, di ammettere tutte le proprie responsabilità politiche e umane e di entrare subito in trattative di pace che implichino il pieno riconoscimento dello Stato d’Israele entro confini internazionali debitamente riconosciuti. Chiediamo a Fatah di avviare senza indugio i negoziati con Hamas per la distribuzione del potere in seno all’ufficio del Presidente. Solo assumendo la posizione giusta ed esplicitando il nostro punto di vista potremo davvero prestare aiuto umanitario e, soprattutto, sostenere la nascita di uno Stato palestinese indipendente e democratico.</p>
    </intervention>
    <intervention id="2-266" speaker_id="28317" name="Jamila MADEIRA" is_mep="True" mode="spoken" nationality="Portugal" birth_date="17-07-1975" birth_place="Alte-Loulé" p_group="Socialist Group in the European Parliament" m_state="PT">
      <p sl="pt">Signora Presidente, signora Commissario, come hanno affermato i precedenti oratori, il Parlamento si trovava in Palestina all’inizio del mese. E’ stato un momento di grande tensione, ma ora, a due settimane di distanza, tale tensione è cresciuta, e purtroppo i cittadini della regione si aspettano sempre meno dall’Unione europea. Nonostante le diverse fonti di tensione, il Parlamento ha cercato di essere presente sul campo. In effetti così è stato, e oggi, nonostante la tensione sia aumentata, anche Javier Solana si trova nella regione.</p>
      <p sl="pt">Abbiamo assistito alla tragedia umana che il Commissario Ferrero-Waldner ha descritto, e che senza dubbio riconoscete. Abbiamo altresì visto un muro lungo 852 km che, allo scopo di combattere la violenza e mettere al sicuro Israele dagli attacchi arabi, ha invaso il 25 per cento del territorio della Cisgiordania e ha annesso territori centrali a qualunque accordo di pace che si fondi sul piano del 1967. Si tratta di un muro che confina le persone in casa, che impedisce ai bambini di andare a scuola e ai contadini di coltivare la terra. Si tratta di un muro che ha fatto di Gaza la più nota prigione a cielo aperto del mondo, prigione in cui, secondo una decisione presa dalla polizia israeliana all’inizio del 2006, nessuno – o meglio niente – deve entrare o uscire.</p>
      <p sl="pt">In questo contesto, tutti stiamo a guardare perplessi, negando qualunque coinvolgimento. Oggi speriamo che gli occhi e il cuore di Javier Solana possano trasmettere in nostra vece un po’ di speranza a queste persone. Quando ci trovavamo nella regione, abbiamo trasmesso il messaggio e riconosciuto il governo richiesto dal Quartetto, e oggi chiediamo sostanzialmente che continui a essere così. Speriamo che Consiglio e Commissione onorino questo impegno, adempiano ai propri obblighi e siano disposti a lavorare con tutti.</p>
      <p sl="pt">Occorre esprimere con la maggior chiarezza possibile che cosa è davvero disposta a fare l’Unione europea. Dimostriamo ancora una volta al mondo che la pace si può raggiungere solo tendendo la mano a chi ne ha bisogno e cancellandone la disperazione.</p>
    </intervention>
    <intervention id="2-267" speaker_id="28316" name="Hannu TAKKULA" is_mep="True" mode="spoken" nationality="Finland" birth_date="20-11-1963" p_group="Group of the Alliance of Liberals and Democrats for Europe" m_state="FI">
      <p sl="fi">Signora Presidente, innanzi tutto vorrei dire che, ascoltando il dibattito, il quadro complessivo mi è parso alquanto limitato. Seguendolo, qualunque cittadino istruito potrebbe pensare che numerosi deputati al Parlamento europeo abbiano una conoscenza molto limitata della storia della regione palestinese e israeliana. Com’è nato lo Stato d’Israele? Che cos’è la Dichiarazione di Balfour? Qual era la risoluzione delle Nazioni Unite all’epoca? Qual era la base della divisione? E così via dicendo. E’ deplorevole che noi parlamentari non compiamo per primi il nostro dovere, ma veniamo a parlare con grande partecipazione emotiva di cose che non necessariamente conosciamo. Per questo motivo è opportuno fermarsi a pensare qual è il vero problema della regione, acquisendo una visione d’insieme al riguardo, anziché limitarsi a qualche accenno momentaneo.</p>
      <p sl="fi">Noi europei dobbiamo sostenere la democrazia e non il terrorismo. I nostri valori sono i diritti umani, la libertà di pensiero e lo Stato di diritto. Dobbiamo attenerci ad essi. Se questi sono i nostri valori, inoltre, non possiamo riconoscere il “governo di unità nazionale”, che è un’organizzazione terroristica guidata da Hamas . Non possiamo riconoscerlo: in quanto europei, dobbiamo rispettare i nostri valori democratici.</p>
    </intervention>
    <intervention id="2-268" speaker_id="28463" name="Frieda BREPOELS" is_mep="True" mode="spoken" nationality="Belgium" birth_date="07-05-1955" birth_place="Mopertingen" p_group="Group of the Greens/European Free Alliance" m_state="BE">
      <p sl="nl">Signora Presidente, signora Commissario, onorevoli colleghi, in seguito alla nostra visita di inizio maggio in Cisgiordania e a Gaza, non posso fare altro che concludere che siamo più lontani che mai da una soluzione strutturale, nonostante l’accordo raggiunto 40 anni or sono.</p>
      <p sl="nl">In Cisgiordania si stanno costruendo numerosissimi insediamenti illegali. Possiamo solo stare a guardare mentre il numero di posti di controllo aumenta, anziché diminuire. A Gaza, l’87 per cento dei cittadini vive al di sotto della soglia di povertà. Vi sono ancora 41 deputati al parlamento palestinese dietro le sbarre e il tema del ritorno dei rifugiati non si sfiora nemmeno. Il muro, in effetti, sta diventando il più grande del mondo, cosa di cui Israele può di certo andar fiero.</p>
      <p sl="nl">Cionondimeno, anche i palestinesi hanno diritto all’autodeterminazione e a un’esistenza dignitosa, e sono disposti a fare sacrifici e compromessi. Hanno dimostrato in modo esplicito e in numerose occasioni di volere pace e prosperità per il loro popolo.</p>
      <p sl="nl">Ma è ancora questo ciò che la comunità internazionale e l’Unione europea vogliono davvero? Talvolta me lo domando, soprattutto oggi, quando ho sentito il Commissario Ferrero-Waldner dire che, in seguito ai colloqui con il Ministro, ha sentito il governo di unità nazionale chiedere di dare il proprio sostegno, e che il Presidente Abbas ha espresso la medesima richiesta. Perché dunque non riconoscete il governo? Che cosa aspettate veramente? Quando darete finalmente sostegno diretto all’Autorità palestinese?</p>
      <p sl="nl">Ho udito la Presidenza parlare delle richieste del Quartetto, ma non dobbiamo attendere una nuova riunione del Quartetto. L’Unione europea potrebbe assumersi un ruolo di guida al riguardo. Dobbiamo parlare con il governo nel suo insieme.</p>
      <p sl="nl">In conclusione, signora Commissario, lei afferma che si stanno sfruttando tutti gli strumenti a disposizione per costringere Israele a restituire le entrate fiscali ai palestinesi. Non riesco a immaginare a quali strumenti si riferisca e vorrei saperne di più, perché credo che ora non vi sia tempo da perdere.</p>
    </intervention>
    <intervention id="2-270" speaker_id="4309" name="Béatrice PATRIE" is_mep="True" mode="spoken" nationality="France" birth_date="12-05-1957" birth_place="Lorient" p_group="Socialist Group in the European Parliament" m_state="FR">
      <p sl="fr">Signor Presidente, oggi dobbiamo affrontare nuovamente la terribile situazione in Medio Oriente. Dal 6 maggio, 36 palestinesi, tra cui 11 civili, sono morti in seguito ai raid israeliani su Gaza. Sull’altro fronte, 146 razzi sono stati lanciati contro la città israeliana di Sderot, ferendo 6 persone. I palestinesi combattono tra loro. In Libano i 3 000 rifugiati del campo di Nahr Al-Bared pagano il prezzo della lotta tra l’esercito libanese e gli estremisti di Fatah Al-Islam . A tale proposito, dichiariamo esplicitamente che non vi è mai alcuna giustificazione per l’uccisione delle popolazioni civili.</p>
      <p sl="fr">Più in generale, dobbiamo chiedere un cambiamento radicale della politica europea per il Medio Oriente. Non è più accettabile rifiutarsi di sostenere politicamente e finanziariamente, e senza eccezioni, un governo di unità nazionale palestinese che abbiamo fortemente invocato e che, se dobbiamo credere al ministro degli Esteri palestinese, che abbiamo ricevuto di recente, innanzi tutto rispetta il pluralismo politico, in secondo luogo non mette in discussione l’esistenza dello Stato israeliano, in terzo luogo chiede il riconoscimento di uno Stato palestinese entro i confini del 1967 e, in quarto luogo, rinnova il proprio impegno nei confronti delle risoluzioni dell’ONU e di quelle arabe, in particolare per quanto concerne la questione dei rifugiati.</p>
      <p sl="fr">Siamo lucidi: l’iniziativa di pace elaborata nell’ambito del Vertice di Riyadh non ha alcuna possibilità di riuscita se noi europei non ci adoperiamo per togliere l’assedio politico ed economico di cui è vittima il governo palestinese. Quindici mesi di ostruzionismo, il 70 per cento della popolazione che vive al di sotto della soglia di povertà e la disoccupazione al 50 per cento offrono l’humus ideale per il fondamentalismo e il terrorismo, ma non mettono il governo nelle condizioni migliori per ripristinare l’ordine. Dal momento che invitiamo il governo palestinese ad assumersi le proprie responsabilità, dobbiamo assumerci le nostre.</p>
    </intervention>
    <intervention id="2-271" speaker_id="23881" name="Marios MATSAKIS" is_mep="True" mode="spoken" nationality="Cyprus" birth_date="02-08-1954" birth_place="Lemesos" p_group="Group of the Alliance of Liberals and Democrats for Europe" m_state="CY">
      <p sl="en">Signor Presidente, da bambino ero felice di credere che tutti fossero uguali. Da giovane sono rimasto sconvolto quando ho capito quanto mi sbagliavo, e che in realtà vi erano due categorie di persone: quelle le cui vite contano e quelle le cui vite non contano. In seguito sono entrato in politica e mi hanno insegnato che ciò che conta davvero non è quello che è giusto, ma quello che fa guadagnare voti.</p>
      <p sl="en">Oggi, in qualità di deputato al Parlamento europeo, mi sono finalmente fatto l’opinione – che ad alcuni sembrerà semplicistica e cinica – che davvero esistono due categorie di persone: quelle che piacciono al governo americano e quelle che non gli piacciono. Su questa base, i palestinesi possono essere umiliati, ridotti alla fame, imprigionati senza processo, torturati, giustiziati e così via, e non importa un granché, perché l’amministrazione Bush e i suoi servi fedeli, ossia i “blairini” di questo mondo, non considerano i palestinesi esseri umani.</p>
      <p sl="en">Perciò perché perdere tempo a discutere della Palestina quando sappiamo che non ne verrà nulla di significativo? Se davvero la questione ci sta a cuore, dobbiamo indirizzare i nostri sforzi verso il capo supremo del pianeta, George Bush, per cercare di convincerlo che i palestinesi in realtà sono esseri umani. Se ci riusciamo, cosa di cui dubito fortemente, forse potremo dare un contributo costruttivo alla risoluzione della questione palestinese.</p>
    </intervention>
    <intervention id="2-272" speaker_id="28280" name="Filip KACZMAREK" is_mep="True" mode="spoken" nationality="Poland" birth_date="22-11-1966" birth_place="Poznań" p_group="Group of the European People's Party (Christian Democrats)" m_state="PL">
      <p sl="pl">Signor Presidente, onorevoli colleghi, tutti desideriamo la pace in Medio Oriente. Cionondimeno, l’idea che l’Unione europea debba ripristinare l’intero pacchetto di aiuti finanziari diretti a favore del governo dell’Autorità palestinese è decisamente prematura.</p>
      <p sl="pl">Svolgere elezioni democratiche in un paese non basta per giustificare la concessione di aiuti europei. L’Unione europea senza dubbio rifiuta di spendere il denaro dei contribuenti in numerosi paesi democratici.</p>
      <p sl="pl">Credo vi siano fondamentalmente due casi in cui si respinge tale spesa. In primo luogo, se il paese in questione semplicemente non necessita del nostro aiuto. In secondo luogo, se il paese interessato non riconosce o non attua principi fondamentali che l’Unione europea reputa essenziali.</p>
      <p sl="pl">Questo secondo caso è quello della Palestina. Sostanzialmente, il disaccordo in materia di finanziamenti non s’incentra su Israele o Palestina, bensì sui nostri stessi principi. Il potenziale beneficiario si rifiuta di riconoscere il diritto del donatore di attuare alcuni principi fondamentali.</p>
      <p sl="pl">Non dobbiamo passare il tempo a parlare di quando usare il termine “terrorismo” o “lotta per la libertà”. Dovremmo invece chiederci se è possibile sostenere un’organizzazione il cui programma si fonda sulla promozione dell’uso della forza ai danni del prossimo. Possiamo sostenere coloro che non vogliono veramente la pace? La risposta al quesito se si debbano finanziare autorità che non aspirano alla pace è scontata, o così sembrerebbe. Non si deve. Le ragioni per cui non dobbiamo concedere il sostegno non hanno nulla a che vedere con il caos nell’Autorità palestinese, né con l’incertezza su quanto potrà durare il governo di unità nazionale. Non hanno nulla a che fare con la durata dell’effettivo esercizio del potere da parte di tale governo. Non hanno nulla a che vedere nemmeno con il fatto che la scorsa settimana 50 palestinesi sono stati uccisi negli scontri tra Hamas e Fatah , né hanno a che vedere con il fatto che le trasmissioni televisive per bambini dell’emittente Al-Aksa invitano i piccoli palestinesi a contribuire alla distruzione di Israele e a partecipare alla guerra. La principale ragione per cui non dobbiamo concedere aiuti è che dobbiamo essere fedeli ai nostri principi, ai nostri valori e al nostro passato.</p>
      <p sl="pl">Va detto con chiarezza che la scelta tra vittoria e martirio offerta dal Primo Ministro Hanieh presenta un vizio di fondo e nuoce agli interessi nazionali del popolo palestinese.</p>
    </intervention>
    <intervention id="2-273" speaker_id="1403" name="David MARTIN" is_mep="True" mode="spoken" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Signor Presidente, le parole del Commissario Ferrero-Waldner mi hanno lievemente rincuorato, mentre quelle del Consiglio, francamente, mi hanno del tutto scoraggiato. Sembra incredibile che il Consiglio non riconosca che la creazione di un governo di unità nazionale in Palestina ha rappresentato un grande rischio politico sia per Fatah che per Hamas . La piattaforma del governo di unità è una piattaforma negoziale che persegue la pace, cosa che il Consiglio non ha riconosciuto.</p>
      <p sl="en">Penso sia ora – e credo che ormai lo pensi la maggioranza dell’Assemblea – di porre fine a ogni restrizione nei nostri rapporti con l’Autorità palestinese. Il Commissario Ferrero-Waldner oggi ha detto che manca poco per soddisfare le condizioni per il rinnovo degli aiuti diretti. Signora Commissario, non restiamo in attesa di protezioni. La prego di andare alla prossima riunione del Consiglio “Affari generali e relazioni esterne” chiedendo il riconoscimento del governo di unità nazionale dell’Autorità palestinese. Se il governo palestinese non manterrà le promesse, allora potremo naturalmente interrompere le trattative e i rapporti che intratteniamo con tale governo, ma diamogli una possibilità.</p>
      <p sl="en">Non cooperare con il governo palestinese non contribuisce a porre fine alla spirale di violenza né a risolvere la grave crisi umanitaria che tanti miei colleghi hanno profusamente descritto questo pomeriggio. Non cooperare con il governo palestinese non contribuisce nemmeno a spronare Israele a porre fine ai suoi attacchi finanziari e militari alla Palestina. Anche oggi il viceministro della Difesa d’Israele ha avvertito che il suo paese potrebbe decidere di procedere all’esecuzione extragiudiziale del leader di Hamas , l’attuale Primo Ministro palestinese. Qualcuno crede davvero che simili azioni contribuirebbero al processo di pace?</p>
    </intervention>
    <intervention id="2-274" speaker_id="4529" name="Baroness Sarah LUDFORD" is_mep="True" mode="spoken" nationality="United Kingdom" birth_date="14-03-1951" birth_place="Halesworth" p_group="Group of the Alliance of Liberals and Democrats for Europe" m_state="GB">
      <p sl="en">Signor Presidente, dopo il tragico fallimento, negli ultimi 5 anni, della ricerca da parte dell’amministrazione Bush di un accordo di pace tra Israele e Palestina, l’iniziativa araba per la pace è un raro raggio di sole. Il rilascio del caporale Shalit, di Alan Johnston e dei 40 legislatori palestinesi creerebbe il tanto necessario clima di collaborazione. Il fatto che l’Unione europea e gli Stati Uniti mantengano i contatti con i ministri degli Esteri e delle Finanze palestinesi dimostra che non vi è alcun boicottaggio né alcuna carenza d’impegno, e le centinaia di milioni di euro di aiuti umanitari significano che non siamo indifferenti alle condizioni in cui versa la popolazione.</p>
      <p sl="en">E’ tuttavia molto difficile pensare di ripristinare il sostegno finanziario all’Autorità palestinese, visto che il governo di unità nazionale non ha soddisfatto, benché alcuni affermino il contrario, le richieste del Quartetto. Anche se non attribuiamo al Primo Ministro Haniyeh le continue dichiarazioni dei portavoce di Hamas , che giurano di voler distruggere Israele, non possiamo ignorare che proprio ieri sera egli ha invocato Dio o il martirio per richiamare a sé i palestinesi. I colleghi che desiderano sostenere pragmaticamente che il governo di unità nazionale è quanto di meglio ci sia sul mercato devono attenersi a tale giustificazione per aver cenato con i suoi esponenti, senza cercare di convincerci di qualcosa che non si è verificato.</p>
    </intervention>
    <intervention id="2-275" speaker_id="4527" name="John BOWIS" is_mep="True" mode="spoken" nationality="United Kingdom" birth_date="02-08-1945" birth_place="Brighton" p_group="Group of the European People's Party (Christian Democrats) and European Democrats" m_state="GB">
      <p sl="en">Signor Presidente, il nostro messaggio a ciascun israeliano, a ciascun palestinese, a ciascun membro di Hamas o di Fatah dev’essere: nel nome del tuo Dio e per il bene dei tuoi figli, fatti da parte!</p>
      <p sl="en">Oggi il portavoce israeliano minaccia di uccidere il Primo Ministro eletto della Palestina, Hamas minaccia vendetta, Fatah e Hamas combattono a fasi alterne l’uno contro l’altro, e l’uccisione di una famiglia palestinese su una spiaggia di Gaza ha portato alla cattura del soldato Shalit, il che ha condotto all’attacco e al contrattacco, in un’infinita spirale di ritorsioni. Fermatevi, pensate, parlate. Rilasciate il soldato Shalit, liberate Alan Johnston, rilasciate il Presidente e i 40 membri del parlamento palestinese eletto. E all’Unione europea dico: trattate sia con il parlamento palestinese che con quello israeliano.</p>
      <p sl="en">In secondo luogo, si dice di voler trovare il modo di eliminare le cause della violenza, e la causa maggiore è la povertà. La povertà in Palestina è salita alle stelle, e la povertà nasce dalle entrate fiscali trattenute, dalla mancata retribuzione degli impiegati, dagli embargo commerciali e bancari. E’ tempo che tutto questo finisca, prima che si trasformi in ulteriore violenza. E’ tempo di bloccare ed eliminare gli insediamenti illegali. E’ tempo di fermare ed eliminare quel muro spaventoso, crudele, immorale, ed è tempo, signora Commissario, di pubblicare il documento compilato dai capi delle missioni a Gerusalemme e a Ramallah, che hanno riportato le proprie osservazioni su Gerusalemme est e che in sintesi dicono che le attività d’Israele a Gerusalemme violano sia gli obblighi della roadmap che il diritto internazionale.</p>
      <p sl="en">Portiamo tutto alla luce del sole; parliamone, e poi convinciamo tutti a riflettere sul futuro dei propri figli, a porre fine alla violenza e a impegnarsi per la pace.</p>
      <a text="(Applausi)"/>
    </intervention>
    <intervention id="2-276" speaker_id="23707" name="Libor ROUČEK" is_mep="True" mode="spoken" nationality="Czechia" birth_date="04-09-1954" birth_place="Kladno" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="cs">La violenza e i tumulti proseguono nei territori palestinesi. Le agenzie di stampa mondiali quotidianamente danno notizia del numero di feriti e di morti. Nonostante le ripetute dichiarazioni di tregua tra Fatah e Hamas , il conflitto armato tra le due fazioni continua. Anche il bombardamento della città di Sderot dalla striscia di Gaza e le ritorsioni da parte israeliana proseguono. Gli operatori sanitari e gli insegnanti palestinesi hanno indetto uno sciopero, e i poliziotti, insieme ad altri dipendenti pubblici, non sono stati pagati. Come si è detto in numerose occasioni, la povertà cresce rapidamente. Più dell’80 per cento dei palestinesi nella striscia di Gaza vive con meno di due dollari al giorno.</p>
      <p sl="cs">In conclusione, Palestina e Israele hanno bisogno del nostro aiuto, perché da soli non riusciranno a sfuggire alla spirale di violenza. Mi considero tra quei deputati al Parlamento europeo che invocano un sostegno comunitario più ampio e intenso. Pertanto vorrei invitare nuovamente la Commissione a fare tutto il possibile per mobilitare l’assistenza internazionale con la massima rapidità ed efficienza. Penso che se così non sarà, aumenteranno le probabilità che l’autogoverno palestinese collassi completamente e che si scateni una guerra civile a tutto campo, con conseguenze incalcolabili non solo per la Palestina, ma anche per l’intero Medio Oriente. Lo stesso si può dire anche del Libano.</p>
    </intervention>
    <intervention id="2-277" speaker_id="photo_generic" name="Benita Ferrero-Waldner" is_mep="True" mode="spoken">
      <p sl="en">Membro della Commissione. – Signor Presidente, è stata una discussione molto appassionata, e ne comprendo appieno il motivo, in quanto, come ho detto in precedenza, tutti proviamo una grande frustrazione. Si deve però comprendere che, negli ultimi 10 anni, l’Unione europea ha davvero tentato di svolgere un ruolo importante nel processo di pace – non per inasprire il conflitto, ma per stabilire la pace, o contribuire a farlo. In fin dei conti sono pur sempre le due parti in causa a doversi rendere disponibili, ma noi facciamo pressioni in questo senso. Dunque siamo stati ben lieti di svolgere un ruolo importante e influente in seno al Quartetto.</p>
      <p sl="en">Possiamo però solo agire da promotori di tale pace, il che significa che dobbiamo guardare a entrambe le parti. Non possiamo rivolgerci solo a una di esse, e per questo pensiamo di aver abbracciato i tre principi del Quartetto quali importanti principi fondamentali. In realtà è il Consiglio, non la Commissione, che può riconoscere il governo: vi sono 27 Stati membri. Comprendo che mi rivolgiate questa richiesta, ma non sono io a poter prendere tale decisione.</p>
      <p sl="en">So che vi è uno strumento che indirettamente avete menzionato: la cancellazione o sospensione dell’accordo di associazione con Israele; pensate davvero che farebbe una qualche differenza? Io non lo credo. Non saremmo più promotori del processo, e quindi sarebbe uno strumento inopportuno in questo momento.</p>
      <p sl="en">Lo strumento di cui disponiamo è un continuo dialogo politico in cui tutte le parti lavorano con tutte le altre, ma è vero che nel Quartetto vi sono anche altri membri, per esempio gli Stati Uniti d’America, come si è detto. E’ molto importante che sentiamo provenire una spinta anche da quella parte. Negli ultimi mesi abbiamo visto un impegno molto più consistente da parte degli Stati Uniti, in particolare di Condoleezza Rice. Tutti ne siamo stati lieti e abbiamo tentato di compiere passi avanti. La Presidenza tedesca, e soprattutto Angela Merkel, ma anche il ministro degli Esteri Steinmeier, si sono davvero adoperati per conseguire progressi.</p>
      <p sl="en">A una soluzione politica non si potrà mai arrivare con la violenza, quella violenza cui purtroppo ora assistiamo di nuovo. Posso promettere – il che rientra nelle competenze della Commissione – che stabiliremo ulteriori contatti con il governo di unità nazionale, come abbiamo iniziato a fare. Come abbiamo detto, però, la nostra politica prevede un impegno graduale, e non possiamo fare tutto. Anche Salam Fayad mi ha detto, durante il nostro primo incontro dopo la formazione del governo, che avrei avuto bisogno di un po’ di tempo per rimettere ordine nel caos del ministero delle Finanze – attività ancora non del tutto conclusa. Perciò ci siamo quasi, le condizioni tecniche ci sarebbero, ma sapete anche che il Consiglio deve darci sostegno politico. Vorrei che lo capiste.</p>
      <p sl="en">Penso che la situazione sia molto drammatica, e mi auguro che il Consiglio comprenda che dobbiamo impegnarci per aiutare questo governo di unità nazionale a ottenere la piattaforma adeguata per proseguire il processo di pace e i colloqui sull’orizzonte politico. Sappiamo che la situazione è complicata, e per questo motivo ho detto che vedo almeno un po’ di autentica speranza nel fatto che il ministro degli Esteri Livni parteciperà alla prossima riunione del Consiglio dopo l’incontro molto positivo con la Lega araba, ma in pratica concordo sull’estrema difficoltà della situazione e, per di più, sono anche le fazioni e i diversi gruppi radicali al di fuori del governo a voler mettere a rischio l’intero processo. Concordo che si tratta di un circolo vizioso che dobbiamo tentare di spezzare.</p>
      <p sl="en">Un onorevole deputato ha detto che abbiamo prorogato la missione di sorveglianza del valico di frontiera di Rafah. Lo abbiamo fatto perché riteniamo importantissimo che vi sia la libertà di circolazione delle merci e delle persone. Vi ho lavorato io stessa con il Primo Ministro Olmert. Ricordo la mia ultima visita, che ho compiuto per condurre un’analisi davvero dettagliata. Vi sono però problemi di sicurezza. Purtroppo alle frontiere giungono gli attentatori kamikaze , ingenti fondi sono oggetto di frode, e così vi sono sempre i due fronti del conflitto, ma reputiamo importante aver prorogato la missione al valico di frontiera di Rafah, perché solo con l’Unione europea esiste la possibilità di un’apertura.</p>
      <p sl="en">Ci stiamo impegnando. Stiamo altresì lavorando con il ministro delle Finanze, non solo per quanto riguarda il meccanismo temporaneo internazionale (MTI), ma anche il rafforzamento delle istituzioni e l’assistenza tecnica, prestando aiuto soprattutto in merito alla dogana, all’esazione fiscale e alla revisione contabile. Salam Fayad lo ha richiesto, e perciò collaboriamo. Ho detto che valuteremo altresì l’eventualità di finanziare, attraverso l’MTI, alcune richieste particolari, e quindi non solo ciò che abbiamo finanziato finora per aiutare la popolazione a sopravvivere, ma qualcosa con cui andare oltre.</p>
      <p sl="en">Questo è quanto posso offrirvi ora, in questa situazione delicata e difficile. Dobbiamo continuare a insistere e ad avvicinare le diverse parti. Mi auguro che la finestra di opportunità sia ancora aperta.</p>
    </intervention>
  </section>
  <section id="creitem26" title="15. Tempo delle interrogazioni (interrogazioni alla Commissione)">
    <intervention id="2-279" speaker_id="21918" is_mep="True" mode="spoken" role="Presidente" name="Manuel dos SANTOS" nationality="Portugal" birth_date="05-12-1943" birth_place="Mirandela" p_group="Group of the Progressive Alliance of Socialists and Democrats in the European Parliament" m_state="PT">
      <p sl="unknown">L’ordine del giorno reca il Tempo delle interrogazioni (B6-0018/2007).</p>
      <p sl="unknown">Saranno prese in esame le interrogazioni rivolte alla Commissione.</p>
      <p sl="unknown">Prima parte</p>
    </intervention>
    <intervention id="2-280" speaker_id="21918" is_mep="True" mode="spoken" role="Presidente" name="Manuel dos SANTOS" nationality="Portugal" birth_date="05-12-1943" birth_place="Mirandela" p_group="Group of the Progressive Alliance of Socialists and Democrats in the European Parliament" m_state="PT">
      <p sl="unknown">Annuncio l’</p>
      <p sl="unknown">interrogazione n. 30 dell’onorevole David Martin (H-0301/07):</p>
      <p sl="unknown">Oggetto: Conseguenze negative degli obiettivi dell’UE per i biocarburanti</p>
      <p sl="unknown">L’83% della produzione globale di biocarburanti proviene dall’Indonesia e dalla Malesia. In parte come risposta alla crescente domanda di biocarburanti dell’UE, entrambi i paesi hanno avviato un processo di deforestazione di ampi territori, spesso occupati da foreste pluviali di elevato valore ambientale, per introdurvi piantagioni di palma da olio. La Commissione è consapevole che, secondo una relazione recente dell’ONU, il 98% di tali foreste potrebbe andare perduto entro il 2022? È inoltre consapevole delle conseguenze della deforestazione per la fauna selvatica indigena, come ad esempio gli orangutan, che finiranno in cattività in centri di riabilitazione, con scarse speranze di essere liberati in natura? Secondo un gruppo di pressione olandese, ben il 50% dello spazio per le nuove piantagioni è disboscato attraverso il prosciugamento e l’incendio di terreni torbosi, con la conseguente emissione di enormi quantità di anidride carbonica.</p>
      <p sl="unknown">Come intende la Commissione conciliare gli obiettivi dell’UE di riduzione delle emissioni di anidride carbonica del 20% entro il 2020 con il possibile aumento delle stesse da parte dell’Indonesia e della Malesia (secondo le stime del sopramenzionato gruppo di pressione, l’Indonesia rappresenta il terzo maggiore produttore mondiale di CO2)? Quali sono le intenzioni della Commissione in merito all’introduzione di un marchio di qualità ecologica per gli olii di palma sostenibili? La Commissione prenderà in considerazione un eventuale divieto sulle importazioni di biocarburanti nell’UE?</p>
    </intervention>
    <intervention id="2-281" speaker_id="photo_generic" name="Andris Piebalgs" is_mep="True" mode="spoken">
      <p sl="en">Membro della Commissione. – La Commissione condivide appieno la preoccupazione dell’onorevole deputato riguardo alla deforestazione e al prosciugamento delle torbiere nell’Asia sudorientale. Non ignora inoltre il legame tra questo fenomeno e la domanda in rapida crescita di olio di palma. La produzione di olio di palma sta aumentando annualmente del 9 per cento circa e oltre l’80 per cento proviene da Malesia e Indonesia.</p>
      <p sl="en">Nel decidere come affrontare tale questione, è importante avere un quadro preciso della situazione della domanda e dell’offerta di olio di palma. Nel 2006, circa l’1 per cento dei biocombustibili del mondo proveniva da olio di palma indonesiano e malaysiano. Oggi l’olio di palma è utilizzato principalmente nell’alimentazione e in altri settori non energetici. Nel 2006, solo l’1 per cento della produzione di olio di palma di Malesia e Indonesia è stato utilizzato per la produzione di biocombustibili.</p>
      <p sl="en">Tuttavia, in futuro è previsto un rialzo nella domanda di bioenergia, e non soltanto all’interno dell’Unione europea, che porterebbe a un aumento della produzione di olio di palma da destinare ai biocombustibili. Detto questo, la Commissione è al corrente che, se non si interviene, la sempre maggiore domanda di biocombustibili associata al proposto obiettivo comunitario per i biocombustibili fissato per il 2020, potrebbe creare ulteriori pressioni sull’ambiente, in contrasto con l’approccio sostenibile appoggiato dal Parlamento, dalla Commissione e dal Consiglio.</p>
      <p sl="en">Al momento non esiste alcuna certificazione obbligatoria che garantisca che le foreste pluviali tropicali o le torbiere dell’Asia sudorientale non risentano della produzione dell’olio di palma, a prescindere dall’impiego cui è destinato. Pertanto la Commissione includerà, nel quadro della sua proposta legislativa, un sistema per la sostenibilità dei biocarburanti finalizzato a garantire il contributo del settore alla gestione del problema.</p>
      <p sl="en">Attualmente la Commissione è impegnata nella formulazione di questo programma, il cui obiettivo è includere misure intese a scoraggiare la conversione di foreste tropicali e di torbiere a favore delle produzioni di biocombustibili, nonché provvedimenti volti a impedire l’utilizzo di metodi di produzione inefficaci in termini di gas a effetto serra. Le misure in questione saranno applicate sia ai biocombustibili prodotti a livello nazionale che a quelli d’importazione. Alla luce di quanto sopra, ogni tentativo di affrontare in modo esaustivo l’impatto delle coltivazioni dell’olio di palma sull’ambiente dovrà prendere in considerazione la produzione dell’olio di palma destinata a tutti gli utenti finali.</p>
      <p sl="en">La Commissione, il Consiglio e il Parlamento hanno espresso il proprio sostegno per un approccio equilibrato nei confronti dei biocombustibili, in cui produzione interna e importazioni contribuiranno entrambe a rispondere all’enorme richiesta, ma la produzione verrà realizzata su base sostenibile.</p>
    </intervention>
    <intervention id="2-282" speaker_id="1403" name="David MARTIN" is_mep="True" mode="spoken" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">La ringrazio per la risposta, signor Commissario. Lei, dunque, conviene che l’obiettivo della politica comunitaria in materia di biocombustibili sia ridurre le emissioni globali e non soltanto quelle dell’Unione europea? La mia preoccupazione, da cui scaturisce la presente domanda, è che se ci limitiamo a misurare le emissioni generate dai biocarburanti in Europa e non le emissioni derivate dalla produzione e dal trasporto di tali biocombustibili, potremmo non contribuire realmente a ridurre le emissioni globali.</p>
      <p sl="en">Sono soddisfatto di quanto il Commissario ha dichiarato a proposito del programma di sostenibilità. La Commissione si occuperà di studiare come distinguere fra biocombustibili buoni e cattivi dal punto di vista delle emissioni?</p>
    </intervention>
    <intervention id="2-283" speaker_id="photo_generic" name="Andris Piebalgs" is_mep="True" mode="spoken">
      <p sl="en">Membro della Commissione. – Mi trovo pienamente d’accordo sul fatto che il nostro programma globale sia combattere le emissioni mondiali di CO2 e per questo motivo stiamo studiando l’impronta ecologica in termini di carbonio nell’utilizzo di biocombustibili.</p>
      <p sl="en">Al tempo stesso, se i biocombustibili prodotti in una regione dovessero essere trasportati in un’altra regione, non potremmo impedirlo in modo artificioso. Per tale motivo, il nostro programma deve prevedere che i migliori biocombustibili siano i più ricompensati in termini di sostegno e, in questo modo, ciò diventerà una parte del progetto che non incoraggerà il trasporto di olio di palma destinato a rifornire il nostro mercato.</p>
      <p sl="en">Inoltre, ritengo sia estremamente importante comprendere la necessità di lavorare in parallelo verso una soluzione che consenta di proteggere le torbiere e le foreste pluviali, poiché, qualsiasi azione si compia, forse saremo sostenibili. Vi saranno altre regioni che si interesseranno all’olio di palma.</p>
      <p sl="en">Pertanto, nell’ambito dei negoziati che si terranno a Bali, dobbiamo impegnarci a realizzare un programma di protezione delle foreste pluviali e a individuare un metodo per stimolare la piantagione di più foreste sul nostro pianeta, non per produrre olio di palma per i trasporti, ma per ridurre le emissioni di CO2 dei trasporti nel complesso.</p>
    </intervention>
    <intervention id="2-284" speaker_id="28268" name="Danutė BUDREIKAITĖ" is_mep="True" mode="spoken" nationality="Lithuania" birth_date="16-05-1953" birth_place="Vilnius" p_group="Group of the Alliance of Liberals and Democrats for Europe" m_state="LT">
      <p sl="lt">Signor Presidente, signor Commissario, desidero domandare in quale modo un aumento nella produzione di biocombustibili potrebbe riguardare il mercato alimentare. Il granturco americano utilizzato nella produzione di biocombustibili è nettamente più costoso del grano. Nel lungo termine, dal momento che ci stiamo muovendo verso tali fonti di energia rinnovabile, soffriremo dunque di crisi nel mercato degli alimentari?</p>
    </intervention>
    <intervention id="2-285" speaker_id="photo_generic" name="Andris Piebalgs" is_mep="True" mode="spoken">
      <p sl="en">Membro della Commissione. – Si tratta di una domanda giustificata. Nell’Unione europea sono molti i terreni inutilizzati. Pertanto molti di essi potrebbero essere impiegati per produrre biomasse, non soltanto per i biocombustibili, ma anche per la generazione di calore, raffreddamento ed elettricità. Alcuni paesi presentano una situazione sostenibile; il 12 per cento della loro produzione di energia elettrica deriva da biomasse. Al contempo, producono anche biocombustibili. Esiste, pertanto, il potenziale per utilizzare tali terreni. Se si considerano i biocombustibili di seconda generazione, il suolo che potrebbe essere usato a tal fine non manca.</p>
      <p sl="en">La Commissione ha stimato che l’Unione europea potrebbe coprire il 14 per cento del suo fabbisogno, anche senza importare biocombustibili da altre parti del mondo.</p>
      <p sl="en">Per quanto riguarda l’aumento dei prezzi dei prodotti alimentari, tale fenomeno è influenzato da diversi fattori. Lei ha citato l’esempio del mais. Il prezzo del granoturco viene stabilito sul mercato globale ed è stato ampiamente influenzato dalla grave siccità che ha interessato l’Australia e dalla potenziale crescita negli Stati Uniti. Deve esserci un qualche nesso se al contadino viene data la possibilità di scegliere se utilizzare la propria terra per la produzione di biocombustibili o alimenti di prima necessità. Tuttavia ritengo che il mercato risponderà in maniera adeguata e, se verrà attuato il nostro sistema di sostenibilità volto a incoraggiare la produzione di biocombustibili con minori emissioni di CO2, il mercato si bilancerà.</p>
      <p sl="en">Non ho mai affermato che saremo in grado di sostituire tutto il petrolio che usiamo con i biocombustibili. Le risorse potenziali sono presenti sia nell’Unione europea che nel mondo, ma non sostituiranno mai tutto il petrolio impiegato. A questo stadio direi che non si tratta di una questione di prezzi dei prodotti alimentari o dell’utilizzo di biocombustibili, perché a livello globale i biocombustibili vengono utilizzati in misura estremamente ridotta e in questa fase non hanno avuto alcun impatto sui prezzi degli alimenti.</p>
    </intervention>
    <intervention id="2-286" speaker_id="2206" name="Reinhard RACK" is_mep="True" mode="spoken" nationality="Austria" birth_date="07-08-1945" birth_place="Leoben/Stmk." p_group="Group of the European People's Party (Christian Democrats) and European Democrats" m_state="AT">
      <p sl="de">Signor Commissario, lei ha giustamente affermato che conviene utilizzare i terreni a riposo per coltivare piante da cui si può produrre combustibile. Questo attualmente crea un problema nei confronti della produzione di orzo da birra, poiché lo stanziamento di sovvenzioni per la produzione di biocombustibili fa sì che i contadini considerino la coltivazione di altre piante una proposta più allettante; pertanto, nel mio paese, l’economia interna ha risentito di alcuni problemi riguardo alla coltivazione di piante necessarie per la produzione di birra, che fra i settori economici non è il meno importante.</p>
    </intervention>
    <intervention id="2-287" speaker_id="photo_generic" name="Andris Piebalgs" is_mep="True" mode="spoken">
      <p sl="de">Membro della Commissione. – Ci si potrebbe chiedere cosa è più importante: l’alimentazione o l’energia? Nei tempi in cui si disponeva ancora di una produzione propria di petrolio greggio e gas naturali, la situazione era piuttosto diversa; al momento si deve importare tutto. Pur sapendo che la domanda globale di petrolio greggio e gas naturali è in aumento, aspiriamo ancora a mantenere lo stesso livello di benessere, e di conseguenza, alcuni nostri sforzi devono essere dedicati alla produzione di energia. Come ho affermato in precedenza, attualmente esistono talmente tante opportunità a livello di riserve e opzioni che dobbiamo sfruttarle al massimo.</p>
      <p sl="de">Tuttavia, dobbiamo anche prestare attenzione a non compiere azioni di cui potremmo subire le conseguenze in futuro. I programmi che stiamo delineando costituiscono un primo passo. Con ogni probabilità riusciremo a organizzarli in modo tale da non arrecare grandi problemi all’industria alimentare.</p>
    </intervention>
    <intervention id="2-288" speaker_id="21918" is_mep="True" mode="spoken" role="Presidente" name="Manuel dos SANTOS" nationality="Portugal" birth_date="05-12-1943" birth_place="Mirandela" p_group="Group of the Progressive Alliance of Socialists and Democrats in the European Parliament" m_state="PT">
      <p sl="unknown">Annuncio l’</p>
      <p sl="unknown">interrogazione n. 31 dell’onorevole Danutė Budreikaitė (H-0303/07):</p>
      <p sl="unknown">Oggetto: Accordo in materia energetica tra gli Stati membri dell’UE e la Russia</p>
      <p sl="unknown">La pubblicazione del pacchetto energetico della Commissione del gennaio 2007 ha impresso un nuovo slancio agli sforzi di alcuni Stati membri intesi ad approvvigionarsi di risorse energetiche dalla Russia mediante la conclusione di accordi bilaterali o trilaterali.</p>
      <p sl="unknown">La Russia, la Grecia e la Bulgaria hanno firmato un accordo su un oleodotto che collegherà il Mar Nero con il Mar Egeo, la cui costruzione dovrebbe iniziare a fine 2007 e concludersi nel 2011.</p>
      <p sl="unknown">L’Ungheria costruirà insieme alla società russa Gazprom il gasdotto “Corrente blu” che, partendo dalla Turchia attraverserà la Bulgaria e la Romania. Tale gasdotto seguirà il tracciato previsto dall’UE per il gasdotto “Nabucco”. Un nuovo accordo con la Russia è stato denominato “accordo sulla diversificazione dell’approvvigionamento di gas”.</p>
      <p sl="unknown">Qual è la posizione della Commissione in merito a tale diversificazione dell’approvvigionamento energetico visto che il fornitore è sempre la medesima Gazprom? Quali effetti potrebbero produrre tali accordi sulla realizzazione della politica energetica comune dell’UE?</p>
    </intervention>
    <intervention id="2-289" speaker_id="photo_generic" name="Andris Piebalgs" is_mep="True" mode="spoken">
      <p sl="en">Membro della Commissione. – Sono questioni che abbiamo già discusso in precedenza: come fornire all’Unione europea risorse energetiche sufficienti. Oggi, come si sa, il 50 per cento del nostro approvvigionamento energetico è coperto dalle importazioni e sappiamo che in futuro questa percentuale sarà addirittura maggiore. Potrebbe salire al 65 per cento, con oltre l’80 per cento del gas importato, e anche oltre per il petrolio, che potrebbe attestarsi al 90 per cento.</p>
      <p sl="en">Per questa ragione continueremo a operare con tutti i fornitori tradizionali. Per quanto riguarda il gas, attualmente il 27,5 per cento delle forniture proviene dalla Russia. Il petrolio è fornito dalla Norvegia per il 14 per cento e dall’Algeria per il 12,5 per cento. Perciò, siamo interessati a rafforzare le relazioni con i fornitori tradizionali e a definire più percorsi di approvvigionamento. Tali percorsi di fornitura di gas e petrolio sono esposti a pericoli. Desidero ricordare una recente esplosione nel gasdotto ucraino, che ha di certo avuto un impatto sul trasporto, ma, poiché esistevano altri modi di erogare il gas, non ha avuto conseguenze sul mercato interno dell’UE. Tuttavia, è chiaro che avere a disposizione più percorsi di approvvigionamento costituisce un vantaggio maggiore per i consumatori.</p>
      <p sl="en">La dipendenza dell’UE dalla Russia non va sopravvalutata; infatti, è chiaro che, poiché la Russia possiede le maggiori risorse di gas ed è uno dei paesi con i principali giacimenti di petrolio, è naturale che approvvigionamenti da questo paese siano in cima all’elenco delle nostre importazioni. L’oleodotto Burgas-Alexandroupolis è, a mio avviso, un progetto molto importante poiché aggira gli stretti turchi. In questo modo, riduce innanzitutto l’eventualità di un disastro ambientale e, in secondo luogo, è un percorso di approvvigionamento supplementare per convogliare il petrolio prodotto a nord del Caspio verso i mercati europei. Tale progetto ha pertanto ottenuto anche il sostegno da parte della Commissione, dal momento che è un percorso di approvvigionamento aggiuntivo e non aumenta la nostra dipendenza dalla Russia.</p>
      <p sl="en">Allo stesso tempo, è molto importante diversificare, in primo luogo perché dipendere da un singolo fornitore offre al fornitore operante in regime di monopolio di imporre i prezzi, ma anche di influenzare le scelte dei consumatori. L’Unione europea ha pertanto diversificato attivamente il suo approvvigionamento. Una delle zone da cui quest’anno abbiamo attinto le nostre forniture è il Mar Caspio con Shah-Deniz in Azerbaigian, area in cui abbiamo instaurato un’ottima cooperazione con i paesi circostanti, Georgia e Turchia.</p>
      <p sl="en">Il prossimo progetto a essere realizzato sarà Nabucco, più ambizioso. Occorrerà più di tempo, tuttavia siamo in procinto di approvvigionarci a questa fonte attraverso il quarto potenziale corridoio di fornitura del gas. Al tempo stesso, stiamo anche diversificando l’approvvigionamento di petrolio, dato che è stato annunciato un progetto supplementare di rifornimento da Samsun a Ceyhan, che porterà nuovamente il greggio dalle regioni del Mar Nero e del Mar Caspio verso l’Unione europea.</p>
      <p sl="en">Stiamo incoraggiando la cooperazione con questi paesi nel mondo poiché, anche se esistono tre grandi fornitori sul mercato del gas, Russia, Iran e Qatar, ve ne sono anche altri che potrebbero rafforzare le forniture. Nei prossimi anni la Norvegia aumenterà di circa il 50 per cento l’approvvigionamento per l’Unione europea. Lo stesso sta accadendo con l’Algeria, che aggiungerà ulteriori volumi di approvvigionamento; inoltre, stanno per entrare in funzione sempre più terminali di GNL.</p>
      <p sl="en">Per questa ragione, credo che dobbiamo continuare a lavorare con la Russia e ad acquistare risorse energetiche dal momento che, per tale paese, l’UE è il migliore mercato possibile, essendo il più vicino, e che da qualche tempo si sono instaurati legami reciproci; tuttavia, per la sicurezza degli approvvigionamenti, è importante diversificare.</p>
      <p sl="en">Desidero inoltre sottolineare due altri elementi per evidenziare perché non è mai il caso di dipendere solo da importazioni. E’ fondamentale sviluppare risorse energetiche all’interno dell’Unione europea, al fine di essere estremamente efficienti a livello energetico e costruire infrastrutture energetiche interne, siano condutture o linee di trasmissione dell’elettricità. L’Unione europea è molto attiva in tutte queste aree, anche se riconosciamo sempre che ogni paese può decidere il proprio mix energetico. Tuttavia, grazie agli strumenti del mercato interno e a quelli offerti dalla legislazione europea, stiamo incoraggiando l’utilizzo di risorse locali e una maggiore efficienza a livello energetico.</p>
    </intervention>
    <intervention id="2-290" speaker_id="28268" name="Danutė BUDREIKAITĖ" is_mep="True" mode="spoken" nationality="Lithuania" birth_date="16-05-1953" birth_place="Vilnius" p_group="Group of the Alliance of Liberals and Democrats for Europe" m_state="LT">
      <p sl="lt">Ringrazio il rappresentante della Commissione per la risposta e le speranze espresse sul fatto che troveremo comunque ulteriori risorse energetiche alternative. Come ho affermato nella mia interrogazione, e riguardo alla situazione attuale, è evidente che non importa quali accordi esistano, c’è la Russia dall’altro lato della conduttura, oleodotto o gasdotto che sia. Questo paese ha bloccato la distribuzione del petrolio alla Lituania, e sta facendo la stessa cosa con la Lettonia. Pertanto, non possiamo fidarci molto di tale fonte di approvvigionamento. Tuttavia, desidero chiedere di compiere uno sforzo comune volto a una veloce attuazione di progetti per ulteriori fonti energetiche alternative.</p>
    </intervention>
    <intervention id="2-291" speaker_id="photo_generic" name="Andris Piebalgs" is_mep="True" mode="spoken">
      <p sl="en">Membro della Commissione. – Dunque, ho sempre consigliato agli Stati membri di essere attivi. Mi auguro che stiano ascoltando ciò lei e io stiamo dicendo, in quanto è sempre importante per gli Stati membri cooperare tra loro e cercare alternative. In teoria, in caso di necessità, gli Stati baltici potrebbero utilizzare un terminale energetico supplementare. Tuttavia, sono i governi che devono decidere come diversificare, cooperare e realizzare un’interconnessione. Sono molto soddisfatto che siamo riusciti a collegare il mercato dei paesi baltici con la Finlandia. Ora l’obiettivo principale è attuare l’interconnessione con la Polonia e in futuro con gli altri paesi nordici. Ciò, inoltre, eliminerebbe il rischio di una possibile interruzione dell’approvvigionamento proveniente da una sola direzione che si ripercuoterebbe sul paese intero.</p>
    </intervention>
    <intervention id="2-292" speaker_id="2278" name="Paul RÜBIG" is_mep="True" mode="spoken" nationality="Austria" birth_date="06-05-1953" birth_place="Wels" p_group="Group of the European People's Party (Christian Democrats)" m_state="AT">
      <p sl="de">Signor Commissario, vorrei sapere come verrà garantito il sostegno finanziario alle reti transeuropee (TEN); è stata stabilita una data per l’effettiva erogazione dei finanziamenti destinati ai condotti delle TEN, Nabucco o Bluestream per esempio, ed è possibile prevedere la preparazione di un calendario in tempo per la valutazione del 2008?</p>
    </intervention>
    <intervention id="2-293" speaker_id="photo_generic" name="Andris Piebalgs" is_mep="True" mode="spoken">
      <p sl="de">Membro della Commissione. – La Commissione può offrire solo un parziale sostegno in questo settore, poiché nel bilancio le risorse a nostra disposizione per questo settore sono diminuite. Di certo sosteniamo le società e le imprese che sono in grado di investirvi il loro denaro, dal momento che un investimento nel trasporto di risorse energetiche è di notevole interesse a livello economico. Ciò che ora posso dire è che è stato deciso il calendario per Nabucco ed è stata fissata la data del 2012. La Commissione ha già fornito un sostegno economico in misura limitata, tuttavia è importante anche un sostegno politico. Nel corso dei prossimi mesi verrà annunciato il coordinatore del progetto, e ciò verrà di certo eseguito in collaborazione con la vostra Assemblea.</p>
      <p sl="de">Sono sicuro che l’adozione del pacchetto energetico ci consentirà di ritornare su tale questione nel momento in cui verranno discusse le prospettive finanziarie; ritengo inoltre che sia necessario stanziare più finanziamenti per le reti energetiche transeuropee tenendo conto delle direzioni interessate, che possono essere importanti dal punto di vista strategico, ma non così redditizie per il settore imprenditoriale. E’ per tale ragione che abbiamo bisogno di più denaro, tuttavia abbiamo ancora tempo per analizzare tutti questi aspetti e preparare una proposta.</p>
    </intervention>
    <intervention id="2-294" speaker_id="28279" name="Justas Vincas PALECKIS" is_mep="True" mode="spoken" nationality="Lithuania" birth_date="01-01-1942" birth_place="Samara " p_group="Group of the Progressive Alliance of Socialists and Democrats in the European Parliament" m_state="LT">
      <p sl="en">Signor Commissario, la ringrazio per le risposte fornite, che sono davvero eccellenti.</p>
      <p sl="en">Desidero domandarle se la Commissione ha notato che la Russia non ha mai creato difficoltà riguardo all’approvvigionamento di petrolio e di gas ai “vecchi” Stati membri dell’UE, mentre ne ha create nei confronti di Lituania, Lettonia, Ungheria e altri nuovi paesi membri. Che cosa pensa di tale trattamento di prima e seconda classe?</p>
    </intervention>
    <intervention id="2-295" speaker_id="photo_generic" name="Andris Piebalgs" is_mep="True" mode="spoken">
      <p sl="en">Membro della Commissione. – Esistono due spiegazioni per tale situazione. Innanzitutto, talvolta le politiche dei nuovi Stati membri non si sono rivelate molto chiare riguardo alla diversificazione; almeno, alcuni di loro non hanno cercato di incoraggiare il più possibile detta soluzione, diventando pertanto più dipendenti da un unico fornitore, la Russia.</p>
      <p sl="en">In secondo luogo, non ritengo che la Russia agisca in tal modo volutamente; accade solo poiché quei paesi sono i primi a essere colpiti in caso di interruzione degli approvvigionamenti, e, poiché sono più esposti in termini di diversificazione degli approvvigionamenti rispetto ai vecchi Stati membri, ne sono maggiormente interessati. Gli Stati membri devono intervenire e investire di più nella diversificazione del mix energetico, dei percorsi di approvvigionamento e dei fornitori.</p>
      <p sl="en">Inoltre, nel momento in cui entra in gioco l’infrastruttura, quei paesi sono i primi ad avere problemi poiché le reti storiche sono state costruite proprio al fine di collegare la Russia, in qualità di fornitore, ai quei paesi, in qualità di consumatori. Ecco perché esiste tale percezione, tuttavia desidero ribadire che la diversificazione è la chiave per evitare questa condizione, e ciascun paese dovrebbe adottare questa strategia al fine di ridurre al minimo qualsiasi ostacolo che possa sorgere nel trasporto delle forniture. Ritengo inoltre che, di conseguenza, i fornitori presteranno più attenzione alla massima tempestività delle forniture e provvederanno a riparare le reti il più rapidamente possibile in caso di perdite.</p>
    </intervention>
    <intervention id="2-297" speaker_id="21918" is_mep="True" mode="spoken" role="Presidente" name="Manuel dos SANTOS" nationality="Portugal" birth_date="05-12-1943" birth_place="Mirandela" p_group="Group of the Progressive Alliance of Socialists and Democrats in the European Parliament" m_state="PT">
      <p sl="unknown">Annuncio l’</p>
      <p sl="unknown">interrogazione n. 33 dell’onorevole Claude Moraes (H-0298/07):</p>
      <p sl="unknown">Oggetto: Siti web che istigano all’odio</p>
      <p sl="unknown">Qual è la posizione che la Commissione assume in merito alla proliferazione dei ‘siti web che istigano all’odio’? In particolare, qual è il suo parere a proposito dei siti che promuovono e istigano all’odio, ovvero siti web razzisti, antisemiti e contro i Rom, compresi quelli che indicano nomi e dati identificativi di attivisti che possono poi essere contattati?</p>
      <p sl="unknown">È al corrente la Commissione dell’attività parlamentare nel Regno Unito e altrove per affrontare la questione di tali siti web? Può la Commissione indicare se essa propone iniziative simili?</p>
    </intervention>
    <intervention id="2-298" speaker_id="photo_generic" name="Franco Frattini" is_mep="True" mode="spoken">
      <p sl="en">Vicepresidente della Commissione. – Violenza di stampo razzista e xenofobico ed espressioni di odio sono una realtà estremamente triste in tutta Europa. Secondo la relazione annuale 2006 dell’Osservatorio europeo dei fenomeni di razzismo e xenofobia, la maggior parte degli Stati membri ha registrato nel corso degli ultimi anni un aumento della violenza a sfondo razzista e di altri reati razzisti.</p>
      <p sl="en">La Commissione ha sempre respinto e condannato con la massima fermezza tutte le manifestazioni e le espressioni di razzismo, a prescindere della loro origine e forma. Una misura di lotta contro i discorsi razzisti è perfettamente compatibile con la libertà di espressione se, e solo se, rispetta l’articolo 10, paragrafo 2, della Convenzione europea per la salvaguardia dei diritti dell’uomo.</p>
      <p sl="en">Vorrei essere il primo ad ammettere che definire la linea di demarcazione tra tutela della libertà di espressione e qualifica delle espressioni razziste quale reato penale non è un compito semplice, e richiede considerazioni attente. Tuttavia, sono convinto che non rappresenti una contraddizione proteggere gli individui dalle espressioni razziste e garantire al tempo stesso che la libertà di espressione rimanga uno dei pilastri fondamentali su cui poggiano le nostre società.</p>
      <p sl="en">Questo è lo spirito con cui, il 20 aprile 2007, il Consiglio ha raggiunto un accordo politico riguardo ad una decisione quadro volta a garantire che razzismo e xenofobia siano punibili in tutti gli Stati membri attraverso sanzioni di carattere penale efficaci ed equilibrate. Tale decisione quadro impone agli Stati membri di punire una condotta intenzionale, ad esempio l’incitamento pubblico alla violenza o all’odio nei confronti di un gruppo di persone o di soggetti appartenenti a un gruppo definito in base alla razza.</p>
      <p sl="en">Dovrà inoltre diventare un reato punibile in Europa l’incitamento alla violenza o all’odio tramite la diffusione o la distribuzione pubblica di illustrazioni. In questo contesto, distribuzione significa diffondere opinioni attraverso qualsiasi mezzo di trasmissione, tra cui siti web .</p>
      <p sl="en">Non sono a conoscenza di alcun provvedimento parlamentare nel Regno Unito o in altri Stati membri volto ad affrontare la questione dei siti web . Tuttavia, la decisione quadro dovrebbe condurre all’adozione di una nuova normativa, almeno in alcuni Stati membri, intesa ad arginare i reati di stampo razzista, tra cui quelli commessi via Internet .</p>
    </intervention>
    <intervention id="2-299" speaker_id="4519" name="Claude MORAES" is_mep="True" mode="spoken" nationality="United Kingdom" p_group="Group of the Progressive Alliance of Socialists and Democrats in the European Parliament - Vice" m_state="GB">
      <p sl="en">Signor Commissario, la sua risposta riflette chiaramente l’impegno che ha profuso nella decisione quadro sui reati razzisti, e afferma in modo evidente che questo tipo di reato cibernetico ha colpito i siti web che, se fossero su carta stampata, sarebbero pesantemente offensivi per chiunque in quest’Aula. Ora che sono in rete, sono altrettanto offensivi. E’ dell’avviso che la decisione quadro sarà appropriata o che, invece, la comunicazione sul crimine informatico, fenomeno di attualità, possa essere un passo in avanti, o ritiene che sia sufficiente chiedere agli Stati membri di applicare leggi adeguate che affrontino un rapido aumento dei siti più oltraggiosi che incitano all’odio razziale e alla violenza basati sulla differenza?</p>
    </intervention>
    <intervention id="2-300" speaker_id="photo_generic" name="Franco Frattini" is_mep="True" mode="spoken">
      <p sl="it">Vicepresidente della Commissione . – Signor Presidente, onorevoli deputati, a mio parere questa decisione quadro è adeguata. L’abbiamo adottata dopo cinque anni di discussioni politiche e secondo me oggi la vigilanza dovrà essere sugli Stati membri affinché la traspongano in modo integrale e rapido e, soprattutto, affinché la pratica applicazione di queste regole sia effettiva. Oggi la Commissione ha adottato una comunicazione generale sui reati cibernetici la quale sottolinea la necessità di una rete europea tra tutte le autorità di polizia per accertare se Internet , questa straordinaria e positiva rivoluzione, venga utilizzato, come purtroppo accade, da criminali. Abbiamo infatti osservato che i crimini razzisti e l’incitamento alla violenza sono in crescita in Europa.</p>
    </intervention>
    <intervention id="2-301" speaker_id="28255" name="Andreas MÖLZER" is_mep="True" mode="spoken" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">Signor Commissario, un ulteriore aspetto di tale questione, e che ritengo non debba essere trascurato, è la grande quantità di siti web amministrati da fondamentalisti islamici, finalizzati a una propaganda antioccidentale, che incitano le persone a combattere contro il mondo occidentale e i suoi ideali. La Commissione è al corrente di tali attività, e sono state intraprese misure volte a contrastarle?</p>
    </intervention>
    <intervention id="2-302" speaker_id="photo_generic" name="Franco Frattini" is_mep="True" mode="spoken">
      <p sl="fr">Vicepresidente della Commissione. – Tale aspetto sarà al centro della discussione che avverrà fra due giorni, questa settimana pertanto, durante il G8, in cui l’Unione europea e gli altri partner affronteranno proprio la questione dell’incitamento alla violenza e al terrorismo su Internet . La soluzione che propongo di valutare consiste nel punire il comportamento di coloro che nello specifico sono rei di incitare ad attività criminali di stampo terroristico e di utilizzare il web a tale scopo. La mia proposta verrà presentata al Consiglio dei ministri tra qualche mese.</p>
    </intervention>
    <intervention id="2-303" speaker_id="2307" name="Hubert PIRKER" is_mep="True" mode="spoken" nationality="Austria" birth_date="03-10-1948" birth_place="Gries" p_group="Group of the European People's Party (Christian Democrats)" m_state="AT">
      <p sl="de">Signor Vicepresidente della Commissione, la mia domanda riguarda Internet, e, in maniera indiretta, il terrorismo, contro cui la direttiva sulla conservazione dei dati doveva rappresentare un provvedimento.</p>
      <p sl="de">E’ vero che non può essere applicata ai telefoni cellulari prepagati, agli operatori di posta elettronica come Hotmail, o ai server privati? Si tratta di una rilevante copertura di cui le reti di stampo terroristico, tra le altre, possono avvalersi al fine di evitare i controlli. Qual è, dunque, l’effettivo valore aggiunto fornito dalla direttiva sulla conservazione dei dati?</p>
    </intervention>
    <intervention id="2-304" speaker_id="photo_generic" name="Franco Frattini" is_mep="True" mode="spoken">
      <p sl="it">Vicepresidente della Commissione . – Signor Presidente, onorevoli deputati, il valore aggiunto di questa direttiva è quello di permettere la registrazione, non il contenuto, della telefonata, solo il fatto che una telefonata è avvenuta da un certo posto, ad una certa ora, da un certo telefono. Questo come tutti sanno, è stato utile per l’individuazione concreta del movimento di alcuni criminali e di alcuni sospetti terroristi.</p>
      <p sl="it">Ovviamente con le tecnologie dobbiamo riuscire a individuare anche coloro che si servono di tecnologie più avanzate, cioè provider privati o a esempio schede SIM che non sono state formalmente registrate. Ma questa è una questione di tecnologia. Nella comunicazione di oggi sui reati cibernetici propongo una conferenza europea con il settore privato e con l’industria che si terrà a novembre, a Bruxelles, nella quale si farà il punto proprio sulle tecnologie applicate alla sicurezza per proteggere l’uso corretto della rete Internet.</p>
    </intervention>
    <intervention id="2-305" speaker_id="21918" is_mep="True" mode="spoken" role="Presidente" name="Manuel dos SANTOS" nationality="Portugal" birth_date="05-12-1943" birth_place="Mirandela" p_group="Group of the Progressive Alliance of Socialists and Democrats in the European Parliament" m_state="PT">
      <p sl="unknown">Annuncio l’</p>
      <p sl="unknown">interrogazione n. 34 dell’onorevole Glenis Willmott (H-0300/07):</p>
      <p sl="unknown">Oggetto: Linea telefonica di emergenza dell’UE per le vittime della prostituzione coatta</p>
      <p sl="unknown">In seguito alle pressioni esercitate dal Parlamento europeo nel giugno 2006, il Commissario responsabile per la giustizia, la libertà e la sicurezza ha menzionato il progetto di creare una linea telefonica (multilingue) di emergenza dell’UE per le vittime della prostituzione coatta. La finalità di tale linea telefonica sarebbe quella di fornire alle vittime della tratta di esseri umani una prima assistenza, dando loro la possibilità di parlare con un interlocutore neutrale e costituendo così uno strumento significativo per incoraggiare le vittime a cercare consiglio e sostegno. Le difficoltà incontrate per raggiungere un accordo tra tutte le compagnie telefoniche degli allora 25 Stati membri sono state menzionate quale ostacolo alla creazione di tale linea telefonica.</p>
      <p sl="unknown">Quali misure sta attualmente adottando la Commissione per realizzare tale linea telefonica?</p>
      <p sl="unknown">Sono stati fatti passi in avanti per coinvolgere le compagnie telefoniche nel progetto? Eventualmente, quali?</p>
    </intervention>
    <intervention id="2-306" speaker_id="photo_generic" name="Franco Frattini" is_mep="True" mode="spoken">
      <p sl="en">Vicepresidente della Commissione . – Come sapete, la Commissione e io in prima persona siamo impegnati nella completa attuazione del piano d’azione europeo contro la tratta di esseri umani che io stesso ho proposto in quest’Aula all’inizio del 2006 e che l’Aula ha appoggiato. L’azione riguarda la protezione delle vittime della tratta e la sua applicazione richiede una stretta collaborazione tra gli Stati membri, le istituzioni e le organizzazioni della società civile. Il piano d’azione deve essere considerato come un programma a lungo termine che guiderà l’intervento continuo dell’Unione europea nel prossimo futuro e in ogni caso ben oltre l’estate 2007.</p>
      <p sl="en">Ritengo che le linee telefoniche d’emergenza gratuite siano un prezioso strumento, in quanto consigliano le vittime che ne hanno bisogno e sono particolarmente utili per infondere fiducia. Io stesso ho assunto l’impegno di istituire senza indugi una linea di assistenza telefonica per le vittime e i soggetti esposti al traffico di esseri umani, che abbia copertura in tutti gli Stati membri dell’Unione europea. Probabilmente sapete che il 15 febbraio di quest’anno noi, come Commissione, abbiamo adottato una decisione che impone agli Stati membri di riservare ai servizi a valenza sociale un arco di numerazione telefonica nazionale gratuita a sei cifre, che cominci per 116. Tra le tante questioni, si potrebbero contemplare le linee d’emergenza per le vittime del traffico di esseri umani.</p>
      <p sl="en">La decisione in questione ha già riservato il numero 116 000 alle linee telefoniche che si occupano di minori scomparsi. Parlerò più approfonditamente di quest’ultimo progetto a una conferenza nell’ambito della Giornata internazionale dei bambini scomparsi che avrà luogo a Bruxelles il 25 maggio e alla Conferenza sui diritti dei minori, che invece si terrà a Berlino il 4 giugno 2007. I numeri “116” possono essere paragonati al numero di emergenza 112, in quanto daranno accesso a organizzazioni nazionali e internazionali che offriranno il relativo servizio nello Stato membro in cui viene effettuata la chiamata.</p>
      <p sl="en">Abbiamo lanciato una consultazione pubblica al fine di individuare ulteriori servizi che possano usufruire dei singoli numeri verdi europei. La consultazione è stata aperta alle proposte fino al 20 maggio. Questa iniziativa dovrebbe far sì che nell’arco dell’anno vengano riservati altri numeri per altrettanti servizi. Il compito di renderli operativi e di permettere ai cittadini l’accesso a questi numeri telefonici spetterà agli Stati membri, alle rispettive autorità nazionali di regolamentazione per le telecomunicazioni e agli operatori telefonici.</p>
      <p sl="en">L’assegnazione di un numero unico e la creazione di una rete di hotline è la prima azione concreta per sostenere le vittime. Oltre all’introduzione di questa rete, stiamo cercando di migliorare l’assistenza alle vittime del traffico di esseri umani anche attraverso altri strumenti. Il mio fermo impegno riguardo a tale aspetto è confermato dal fatto che il bilancio del 2007 per uno specifico programma di lotta alla criminalità prevede quattro progetti di prevenzione e lotta al crimine in altrettante aree specifiche, tra cui il traffico di esseri umani. Sosteniamo anche la creazione di una giornata europea contro il traffico di esseri umani intesa ad aumentare la visibilità del problema connesso a questo fenomeno. L’iniziativa avrà luogo il 18 ottobre di quest’anno. Siamo estremamente impegnati in azioni di sensibilizzazione e di rafforzamento degli strumenti politici intesi a fornire servizi di qualità per coloro che abbiano bisogno di assistenza.</p>
    </intervention>
    <intervention id="2-307" speaker_id="35743" name="Dame Glenis WILLMOTT" is_mep="True" mode="spoken" nationality="United Kingdom" birth_date="04-03-1951" birth_place="Horden" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Signor Commissario, la ringrazio per la risposta molto esaustiva, ma potrebbe spiegare se ritiene che gli sforzi dell’Unione europea per affrontare il fenomeno della prostituzione coatta durante i Mondiali di calcio in Germania abbiano avuto esito positivo, e quali insegnamenti si possano trarre da questa esperienza per i futuri eventi sportivi internazionali che si svolgeranno in Europa, come le Olimpiadi di Londra del 2012?</p>
    </intervention>
    <intervention id="2-308" speaker_id="photo_generic" name="Franco Frattini" is_mep="True" mode="spoken">
      <p sl="it">Vicepresidente della Commissione . – Posso dirle che abbiamo completato una valutazione dei risultati della cooperazione di polizia durante i mondiali di calcio in Germania, renderemo pubbliche le conclusioni e poi ci sarà un dibattito, il quale, secondo me, dovrà coinvolgere pienamente il Parlamento europeo.</p>
      <p sl="it">Consideriamo l’esperienza dei mondiali in Germania un caso di scuola positivo. Probabilmente siamo riusciti a prevenire il trasporto verso il territorio europeo di alcune migliaia di giovani ragazze destinate alla prostituzione. Abbiamo avuto una cooperazione con 12 paesi membri dell’Unione europea. La Germania e la polizia tedesca hanno svolto un lavoro eccellente. Abbiamo offerto le conclusioni che renderemo pubbliche come contributo per gli altri eventi sportivi futuri in Europa. Posso dirvi che esiste un’interessante attenzione della Repubblica popolare cinese in relazione allo svolgimento dei giochi olimpici di Pechino 2008. In altri termini è un’esperienza giudicata utile come modello.</p>
    </intervention>
    <intervention id="2-309" speaker_id="28252" name="Richard SEEBER" is_mep="True" mode="spoken" nationality="Austria" birth_date="15-01-1962" birth_place="Innsbruck" p_group="Group of the European People's Party (Christian Democrats)" m_state="AT">
      <p sl="de">Signor Commissario, ritengo sia una encomiabile iniziativa da adottare, ma in quale modo le vittime verranno informate in merito alla possibilità di utilizzare questo numero? La Commissione ha elaborato disposizioni relative ai finanziamenti necessari alla divulgazione di tali informazioni? In quale modo intendete garantire l’effettiva messa in pratica dell’iniziativa? Le vittime possono essere, per esempio, giovani donne russe, e sono, per lo più, giovani donne russe che non parlano alcuna delle lingue comunitarie. Come garantirete all’atto pratico il reale funzionamento di queste hotline , per cui generalmente intercorre un notevole periodo di tempo, e in che modo eviterete che gli utenti non vengano messi in attesa e debbano con tutta probabilità restare in linea per più di mezz’ora prima che qualcuno risponda?</p>
    </intervention>
    <intervention id="2-310" speaker_id="photo_generic" name="Franco Frattini" is_mep="True" mode="spoken">
      <p sl="it">Vicepresidente della Commissione . – Certamente abbiamo affrontato ed esaminato questo problema operativo: il primo numero, precisamente il 116 000, sarà destinato ai bambini. Lo renderemo noto con una pubblicità in tutte le sedi: nelle scuole, negli aeroporti, nelle stazioni, con la diffusione di pubblicazioni che spiegheranno in modo estremamente semplice che esiste un numero e chi risponde a quel numero non parlerà solo la lingua del paese dove la telefonata viene fatta. Stiamo estendendo progressivamente la possibilità, prevista anche dal contratto dei concessionari che svolgeranno il servizio, che si parlino almeno tutte le lingue ufficiali dell’Unione europea. Ovviamente dobbiamo pensare anche a lingue come quella russa. Per ora, come prima fase, l’aggiudicazione della concezione avverrà prima delle ferie estive, cosicché questo telefono possa essere consultato fisicamente e avvieremo una pubblicità massiccia. La stessa cosa faremo quando gli altri numeri, diversi dal 116 000, verranno attribuiti con determinate priorità, tra cui sicuramente quella delle vittime della prostituzione forzata.</p>
    </intervention>
    <intervention id="2-311" speaker_id="28279" name="Justas Vincas PALECKIS" is_mep="True" mode="spoken" nationality="Lithuania" birth_date="01-01-1942" birth_place="Samara " p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Signor Presidente, signor Commissario, avete realmente presentato un dettagliato programma di lotta alla criminalità, e avete citato alcune speciali linee telefoniche di assistenza. Vorrei sapere se un eccessivo numero di questo tipo di linee non crei confusione. Per esempio, le vittime del traffico di esseri umani potranno chiamare il 112 per chiedere aiuto?</p>
    </intervention>
    <intervention id="2-312" speaker_id="photo_generic" name="Franco Frattini" is_mep="True" mode="spoken">
      <p sl="en">Vicepresidente della Commissione . – Questo numero speciale, per esempio il 116 000, sostituirà tutte le linee telefoniche di assistenza nazionali, quindi ci sarà un numero unico. Attualmente, nel mio paese ne è operativo uno e in Francia ne esiste un altro. Nel prossimo futuro ci sarà solo il numero 116 000 per i bambini scomparsi, e così per altri servizi. Ovviamente, tutti questi numeri speciali europei sostituiranno quelli nazionali.</p>
    </intervention>
    <intervention id="2-314" speaker_id="2173" name="Arlene McCARTHY" is_mep="True" mode="spoken" nationality="United Kingdom" birth_date="10-10-1960" birth_place="Belfast " p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Signor Presidente, intervengo per una mozione di procedura, poiché devo oppormi al modo in cui le domande sono state trattate. I deputati dedicano tempo alla stesura delle interrogazioni, da presentare con un anticipo dalle sei alle otto settimane, e poi lei non le prende in considerazione perché concede la parola ad altri deputati che fanno un’apparizione fugace, danno un’occhiata all’elenco e possono nutrire un interesse effimero per l’argomento. Ha prestato ascolto a due deputati che non si erano iscritti per le domande al Commissario in modo regolamentare. Mi oppongo all’accaduto, sulla base del fatto che io stessa mi sono presa il tempo per scrivere interrogazioni regolari e desidero una risposta dal Commissario affinché possa proseguire con la stampa su tali questioni.</p>
      <p sl="en">In futuro, se questo è il modo in cui si intende condurre il Tempo delle interrogazioni, i parlamentari si rifiuteranno di presentare interrogazioni.</p>
    </intervention>
    <intervention id="2-315" speaker_id="21918" is_mep="True" mode="spoken" role="Presidente" name="Manuel dos SANTOS" nationality="Portugal" birth_date="05-12-1943" birth_place="Mirandela" p_group="Group of the Progressive Alliance of Socialists and Democrats in the European Parliament" m_state="PT">
      <p sl="unknown">Onorevole McCarthy, la sua domanda è pertinente, ma mi limito a osservare il Regolamento.</p>
      <p sl="unknown">Poiché l’onorevole Tarabella non è presente, l’interrogazione n. 38 decade.</p>
    </intervention>
    <intervention id="2-316" speaker_id="21918" is_mep="True" mode="spoken" role="Presidente" name="Manuel dos SANTOS" nationality="Portugal" birth_date="05-12-1943" birth_place="Mirandela" p_group="Group of the Progressive Alliance of Socialists and Democrats in the European Parliament" m_state="PT">
      <p sl="unknown">Annuncio l’</p>
      <p sl="unknown">interrogazione n. 39 dell’onorevole Marco Cappato (H-0289/07):</p>
      <p sl="unknown">Oggetto: Accesso alla comunicazione per le persone con disabilità</p>
      <p sl="unknown">Quali iniziative sta portando avanti la Commissione o intende promuovere per agevolare l’accesso delle persone con disabilità agli strumenti di comunicazione, con specifico riferimento all’accesso alla rete a banda larga, agli SMS e videochiamate a prezzo di costo per le persone sorde, alla sottotitolazione delle trasmissioni televisive, a partire dalle trasmissioni di servizio pubblico e d’informazione politico elettorale, e all’adozione gratuita della firma digitale?</p>
    </intervention>
    <intervention id="2-317" speaker_id="photo_generic" name="Viviane Reding" is_mep="True" mode="spoken">
      <p sl="en">Membro della Commissione. – Per rispondere all’interrogazione dell’onorevole deputato, desidero dichiarare che la strategia dell’Unione europea per quanto riguarda le persone disabili è stata definita nel piano d’azione per la disabilità 2003-2010, tra le cui priorità figura l’accesso alle tecnologie dell’informazione e della comunicazione (TIC). Dovrebbe inoltre sapere che uno dei pilastri del piano d’azione i2010 è l’inclusione. Su tali basi, nel 2005 la Commissione ha adottato una comunicazione sulla e Accessibilità e sta preparando una comunicazione sulla e Inclusione per la fine del 2007 nel cui testo comparirà una proposta volta ad avviare nuove azioni, laddove necessario.</p>
      <p sl="en">In questo modo non ci stiamo occupando solo di azioni concrete, ma stiamo anche indirizzando le nostre iniziative di ricerca verso lo sviluppo di nuove metodologie e nuovi servizi per le persone disabili. Disponiamo inoltre del programma quadro per la competitività e l’innovazione che sostiene la nostra politica in materia di TIC con progetti pilota ed iniziative simili. Sono proposte diverse azioni sulla e Accessibilità e su un altro punto che diventerà molto importante in futuro: le TIC per gli anziani. Molto spesso sono loro le persone interessate, poiché spesso le persone anziane presentano le stesse invalidità delle persone disabili e gli anziani rappresentano una percentuale futura molto alta della nostra popolazione. Ecco perché le TIC a favore degli anziani nel settore della domotica per categorie deboli diventeranno uno degli elementi fondamentali delle nostre politiche future, non solo nella teoria ma anche nella ricerca e nell’attuazione pratica.</p>
      <p sl="en">Stiamo anche sostenendo la normalizzazione della e Accessibilità. Per esempio, è stata adottata un’iniziativa volta ad armonizzare a livello europeo i requisiti di accessibilità per gli appalti pubblici nel settore delle TIC tramite una norma comunitaria, poiché riteniamo che le norme comuni possano favorire l’industria nello sviluppo di prodotti TIC accessibili, portando a una maggiore adozione dei prodotti che si tradurrebbe in prezzi più ridotti. Pertanto l’uno è legato all’altro.</p>
      <p sl="en">Esistono anche alcuni problemi verticali. A giugno di quest’anno proporremo il rafforzamento del diritto degli utenti disabili ad accedere ai servizi d’emergenza e l’introduzione di un meccanismo comunitario per affrontare le questioni riguardanti l’e Accessibilità. Avremo l’opportunità di discutere tali problematiche con il Parlamento nel momento in cui tenteremo di trovare una soluzione per il servizio universale. Vi sarà una consultazione pubblica in merito al campo di applicazione entro la fine del 2007 o l’inizio del 2008, non conosco ancora la data precisa, ma sarà quella l’occasione in cui il Parlamento e i nostri principali soggetti interessati potranno avanzare proposte per vedere come si dovrà procedere con il servizio universale.</p>
      <p sl="en">Fra due giorni, quando il Consiglio accetterà l’emendamento del Parlamento europeo nella riunione sulla direttiva sui servizi di media audiovisivi, si dovrebbe risolvere una questione molto concreta. Il Parlamento ha introdotto un emendamento riguardante i sottotitoli, migliorando l’accesso delle persone disabili ai servizi di media audiovisivi. Mi auguro che il Consiglio lo accetterà e che in seguito la nuova politica potrà procedere in questa direzione.</p>
      <p sl="en">La questione riguardante le firme digitali assumerà una maggiore importanza dal momento che si sta sviluppando la protezione delle comunicazioni elettroniche fra i fornitori di servizi commerciali e pubblici e gli utenti. La Commissione considererà tale questione dando seguito alla direttiva europea sulle firme elettroniche e al piano d’azione sull’eGovernment , tenendo altresì presenti le persone disabili.</p>
      <p sl="en">Posso solo comunicarvi in via del tutto confidenziale che le varie Presidenze dell’Unione europea hanno tutte tenuto un congresso o una mostra, in maniera ufficiale e pubblica, per illustrare come i risultati della ricerca siano stati messi in pratica. Ho sempre ritenuto che questo fosse un ottimo esempio da seguire nell’ambito delle nostre attività di amministrazione on line ; tali attività possono essere proposte da Commissione e Unione europea, ma devono essere attuate in primo luogo dai governi locali e dai governi regionali e nazionali. Ho notato l’entusiasmo con cui i governi regionali e locali, in particolare, hanno raccolto i risultati del nostro lavoro al fine di fornire aiuti pratici per le persone disabili residenti nella loro regione.</p>
    </intervention>
    <intervention id="2-318" speaker_id="4740" name="Marco CAPPATO" is_mep="True" mode="spoken" nationality="Italy" birth_date="25-05-1971" birth_place="Milano" p_group="Group of the Alliance of Liberals and Democrats for Europe" m_state="IT">
      <p sl="it">Signor Presidente, onorevoli colleghi, ringrazio il Commissario per la risposta molto dettagliata e sistematica delle politiche in atto. Vorrei in particolare ringraziare per il collegamento fatto, nei termini in cui intendevo farlo io, sulla questione del rapporto stretto tra le tecnologie per aiutare le persone disabili e quelle che invece possono aiutare le persone anziane.</p>
      <p sl="it">Vista la tendenza demografica europea, con una popolazione che invecchia sempre di più, come media, la rivoluzione tecnologica può dare risposte di un’ampiezza sociale enorme. L’ultimo punto, che volevo portare alla sua attenzione è che per alcune persone completamente immobili e in grado di parlare magari soltanto con il movimento degli occhi simili tecnologie sono non solo un problema, un aiuto, sono un modo per realizzare un diritto civile fondamentale, la libertà di espressione.</p>
    </intervention>
    <intervention id="2-319" speaker_id="photo_generic" name="Viviane Reding" is_mep="True" mode="spoken">
      <p sl="en">Membro della Commissione. – Esistono molte tecnologie e tecniche che possono essere utilizzate per apportare un aiuto in tale ambito. Sono davvero certa che l’invecchiamento della popolazione richieda in primo luogo una nostra risposta a livello sociale e tale risposta rappresenta inoltre una buona occasione per il settore industriale europeo poiché, qualora la nostra industria ricevesse una risposta a livello sociale da parte dei responsabili politici, da coloro che sono responsabili nelle aree, nelle regioni, nei paesi e a livello europeo, allora potrebbe dare inizio alla commercializzazione di attrezzature, servizi e articoli per gli anziani. Ritengo che tale azione non aiuterà soltanto la nostra società ma anche la nostra economia.</p>
      <p sl="en">Pertanto questa è una svolta. Si tratta anche di una questione di crescita e occupazione, dal momento che, se si opera in modo adeguato, si possono esportare attrezzature a livello sociale, nonché articoli e servizi commerciali, all’esterno dell’Europa. Pertanto sono davvero certa che tutti questi elementi stiano contribuendo da vicino al miglioramento della nostra società e della nostra economia.</p>
    </intervention>
    <intervention id="2-320" speaker_id="21918" is_mep="True" mode="spoken" role="Presidente" name="Manuel dos SANTOS" nationality="Portugal" birth_date="05-12-1943" birth_place="Mirandela" p_group="Group of the Progressive Alliance of Socialists and Democrats in the European Parliament" m_state="PT">
      <p sl="unknown">Annuncio l’</p>
      <p sl="unknown">interrogazione n. 40 dell’onorevole Georgios Papastamkos (H-0296/07):</p>
      <p sl="unknown">Oggetto: Separazione nei mercati delle comunicazioni elettroniche</p>
      <p sl="unknown">In un recente discorso a Bruxelles, la commissaria Reding ha sostenuto che il settore delle telecomunicazioni nell’UE deve seguire un “metodo europeo di separazione” tra le infrastrutture ed i servizi in modo che esista un’autentica concorrenza nel settore delle infrastrutture terrestri. Quale strumento basilare per il legislatore nazionale, ella propone la “separazione giuridica tra le infrastrutture di rete ed i livelli di servizi”. Tuttavia, la commissaria non esclude persino la totale separazione funzionale per i mercati delle comunicazioni elettroniche.</p>
      <p sl="unknown">Può la Commissione precisare ulteriormente cosa intende per “metodo europeo”? Ritiene che il caso dell’Organismo greco delle telecomunicazioni rientri nella categoria in cui si potrebbe applicare la separazione totale?</p>
    </intervention>
    <intervention id="2-321" speaker_id="photo_generic" name="Viviane Reding" is_mep="True" mode="spoken">
      <p sl="en">Membro della Commissione . – L’onorevole deputato mi ha domandato cosa intendessi con l’espressione “il nostro metodo di separazione europeo”. Attualmente disponiamo di un quadro per le telecomunicazioni che fornisce strumenti normativi o misure correttive alle autorità nazionali di regolamentazione (ANR), qualora i mercati non siano competitivi, e nella revisione del quadro normativo la Commissione cercherà il modo di rafforzare il mercato unico dei servizi di telecomunicazione.</p>
      <p sl="en">Una possibile innovazione è attivare una più stretta collaborazione sulle misure correttive, in quanto queste ultime a volte non vengono applicate o non sono attuate abbastanza rapidamente, che poi è lo stesso problema. Abbiamo anche valutato che un possibile strumento da utilizzare quale misura correttiva può essere la separazione funzionale, che consiste nel separare l’attività di rete di un operatore di mercato dominante dalla parte dell’attività che fornisce il servizio all’utente finale.</p>
      <p sl="en">Questa separazione funzionale può offrire il giusto incentivo ai fornitori di servizi di rete a non discriminare gli utenti per i servizi all’ingrosso. Questo può portare in cambio a un miglioramento delle condizioni di reale concorrenza nei mercati delle telecomunicazioni.</p>
      <p sl="en">Pertanto, qui non si tratta di costringere gli operatori dominanti a vendere parte delle loro imprese, come è accaduto in altri luoghi del mondo, per esempio negli Stati Uniti con l’AT[amp]T . Non desideriamo prendere questa direzione, ed è questo il motivo per cui parlo di “metodo europeo”. Spetterà quindi alle autorità nazionali di regolamentazione valutare la situazione nello Stato membro di appartenenza prima di prendere in considerazione tale misura correttiva. Questo metodo è già stato attuato nel Regno Unito con Openreach , che è un esempio del caso di specie.</p>
      <p sl="en">L’onorevole deputato ha anche chiesto chiarimenti in merito all’operatore ellenico. Nel caso della Grecia, sarà l’autorità di regolamentazione competente, in virtù dell’ordinamento nazionale e in conformità dell’aggiornato quadro normativo europeo, a valutare le condizioni di concorrenza e tutti gli altri fattori pertinenti nel mercato ellenico, e quindi a proporre o meno una misura correttiva, qualora lo ritenga necessario nell’interesse del mercato della Grecia.</p>
    </intervention>
    <intervention id="2-322" speaker_id="28572" name="Georgios PAPASTAMKOS" is_mep="True" mode="spoken" nationality="Greece" birth_date="05-03-1955" birth_place="Platanorrevma Kozanis" p_group="Group of the European People's Party (Christian Democrats)" m_state="GR">
      <p sl="el">Ringrazio il Commissario per la sua risposta. Tuttavia, credo che ci troviamo praticamente di fronte a 27 sistemi normativi diversi all’interno dell’Unione europea. Per quanto riguarda le comunicazioni elettroniche, siamo ancora molto distanti da un vero mercato interno.</p>
      <p sl="el">Certamente state facendo un notevole sforzo in questo settore. Tale incertezza normativa o, in altre parole, l’elevato livello di frammentazione sta provocando incertezza per gli investimenti, nella concorrenza, nell’innovazione e, indubbiamente, sta creando pochi posti di lavoro.</p>
      <p sl="el">La mia domanda è la seguente: si può parlare di un’industria europea delle telecomunicazioni in mancanza di una coesione paneuropea a livello normativo?</p>
    </intervention>
    <intervention id="2-323" speaker_id="photo_generic" name="Viviane Reding" is_mep="True" mode="spoken">
      <p sl="en">Membro della Commissione . – L’onorevole deputato ha assolutamente ragione. Allo stato attuale non abbiamo un mercato europeo delle telecomunicazioni. Ritengo che la situazione debba cambiare, in quanto l’unico modo per l’Europa di rimanere forte nell’ambito delle telecomunicazioni (e l’Europa è forte, siamo realmente una delle maggiori forze del mercato mondiale in questo settore) è eliminare i 27 sistemi normativi, talvolta contrastanti, e arrivare a un sistema unico sensato, che permetterà inoltre l’attuazione di servizi e investimenti transfrontalieri, e ci consentirà di disporre di grandi fornitori europei che opereranno in molti paesi. Pertanto, attualmente stiamo lavorando all’apertura del mercato del roaming internazionale. Il Parlamento si pronuncerà sulla questione domani, e questo è sempre un segnale che indica la direzione che intendiamo intraprendere in futuro.</p>
      <p sl="en">Io stessa presenterò certamente una proposta per la riforma del pacchetto sulle comunicazioni elettroniche al fine di avviare questo mercato europeo e non di eliminare le autorità di regolamentazione nazionali (ritengo siano ancora necessarie in quanto conoscono al meglio il loro mercato), ma non per creare armonizzazione, bensì una logica nelle misure correttive che propongono e che devono essere rapidamente applicate, affinché esistano condizioni paritarie tra i diversi mercati e le attività transfrontaliere delle imprese possano essere avviate senza essere ostacolate da una mancanza di apertura del mercato in altre aree commerciali.</p>
    </intervention>
    <intervention id="2-324" speaker_id="21918" is_mep="True" mode="spoken" role="Presidente" name="Manuel dos SANTOS" nationality="Portugal" birth_date="05-12-1943" birth_place="Mirandela" p_group="Group of the Progressive Alliance of Socialists and Democrats in the European Parliament" m_state="PT">
      <p sl="unknown">Annuncio l’</p>
      <p sl="unknown">interrogazione n. 41 dell’onorevole Katerina Batzeli (H-0310/07):</p>
      <p sl="unknown">Oggetto: Quadro europeo per un utilizzo più sicuro dei telefoni mobili da parte di adolescenti e bambini</p>
      <p sl="unknown">L’entrata in vigore del Quadro europeo per un utilizzo più sicuro dei telefoni mobili da parte di adolescenti e bambini, decisa il 6 febbraio dalle principali imprese del settore nell’UE, viene salutata come un primo passo significativo per garantire la protezione dei minori contro taluni rischi derivanti dall’utilizzo di telefoni mobili. Si ritiene che detta politica debba essere integrata nella Comunicazione della Commissione “Verso una strategia dell’Unione europea sui diritti dei minori” (COM(2006)0367 def.).</p>
      <p sl="unknown">Quali misure sono ritenute appropriate per l’attuazione di detto quadro a livello nazionale in modo da garantire che sia effettivamente attuato e possa essere controllato da genitori, insegnanti e responsabili della cura dei minori? Dato che il quadro europeo in questione costituisce un codice di autoregolamentazione delle imprese europee, in quale modo la Commissione parteciperà alla supervisione della sua corretta applicazione negli Stati membri e alla valutazione della sua efficacia? Quali saranno le competenze delle autorità nazionali di regolamentazione per quanto attiene all’elaborazione dei codici nazionali di autoregolamentazione, al più tardi entro il febbraio 2008, e al monitoraggio della loro attuazione? Ritiene la Commissione opportuna l’adozione futura di un’iniziativa legislativa comunitaria vincolante per gli Stati membri e le imprese, dato che l’autoregolamentazione di per sé non può essere sufficiente?</p>
    </intervention>
    <intervention id="2-325" speaker_id="photo_generic" name="Viviane Reding" is_mep="True" mode="spoken">
      <p sl="en">Membro della Commissione . – Se non ho capito male, credo che il mio collega Franco Frattini, che è intervenuto nel merito, abbia già fornito una risposta parziale. Il fatto stesso che abbia risposto parzialmente dimostra che l’intera Commissione è preoccupata per l’evoluzione della nostra società e prende misure per compiere progressi in questo ambito.</p>
      <p sl="en">Il 6 febbraio di quest’anno, 15 grandi operatori europei di servizi mobili e fornitori di contenuti si sono riuniti per firmare un quadro europeo per un utilizzo più sicuro dei telefoni mobili da parte di adolescenti e bambini. E’ un accordo volontario, ossia un memorandum d’intesa mediante il quale l’industria di telefonia mobile e l’associazione GSM si accordano al fine di controllare, pubblicare e tradurre sui propri siti web codici normativi già esistenti o ancora da adottare. Tali codici di autoregolamentazione, quindi, aiuteranno per esempio genitori, nonni o educatori a capire quali possano essere i problemi per i bambini derivanti dall’utilizzo di telefoni cellulari di terza generazione. L’accordo è il risultato di un dibattito svoltosi nell’ambito di un gruppo di alto livello, che io stessa ho convocato, cui hanno partecipato organizzazioni per la protezione dei bambini, organizzazioni dei consumatori, organismi per la classificazione dei contenuti e organismi normativi. Il memorandum d’intesa stabilisce un certo numero di principi e obbliga i firmatari ad operare in direzione dell’attuazione attraverso l’autoregolamentazione a livello nazionale.</p>
      <p sl="en">Quando tutti abbiamo firmato l’accordo e convocato una conferenza stampa, ho dichiarato di avere fiducia nei firmatari. Per l’applicazione di quanto convenuto, concederò un anno di tempo, fino a febbraio o marzo del 2008; torneremo quindi sulla questione e verificheremo se avranno provveduto all’applicazione. In tal caso, bene, probabilmente si avvierà un dibattito in merito a possibili correzioni e progetti futuri. Qualora le nostre aspettative venissero deluse, la Commissione valuterà l’opportunità di introdurre misure specifiche.</p>
    </intervention>
    <intervention id="2-326" speaker_id="28579" name="Katerina BATZELI" is_mep="True" mode="spoken" nationality="Greece" birth_date="25-05-1958" birth_place="Athina" p_group="Socialist Group in the European Parliament" m_state="GR">
      <p sl="el">Ringrazio il Commissario per la risposta. Nessuno dei presenti mette in dubbio l’importante ruolo svolto dalla Commissione su questa importante questione. Desidero porre due domande al Commissario, anziché proseguire con la discussione. Ritengo che questo sia un memorandum d’intesa volontario, come lei stessa ha affermato, e che il settore debba autoregolamentarsi. Desidero pertanto puntualizzare che la Commissione dovrebbe essenzialmente sapere ciò che valuterà dopo febbraio 2008.</p>
      <p sl="el">In altre parole, la Commissione esorterà gli Stati membri a proseguire con alcuni codici comuni al fine di tenere sotto controllo il problema? Le migliori pratiche di ciascuno Stato membro verranno codificate e analizzate?</p>
      <p sl="el">Infine, in cosa consiste esattamente la politica delle comunicazioni nei confronti di genitori che non conoscono questo settore e quali programmi comunitari si possono utilizzare al fine di informarli?</p>
    </intervention>
    <intervention id="2-327" speaker_id="photo_generic" name="Viviane Reding" is_mep="True" mode="spoken">
      <p sl="en">Membro della Commissione . – Grazie al lavoro preparatorio svolto, la Commissione ha indotto gli operatori di telefonia mobile a prendere questa iniziativa, in quanto essi sapevano benissimo che la Commissione non sarebbe rimasta inerte e avrebbe agito.</p>
      <p sl="en">Dalle nostre recenti indagini è emerso che sono molti i bambini che utilizzano telefoni cellulari; in realtà, a farne uso è la maggior parte degli ultradodicenni. Soprattutto i videofonini e i servizi di localizzazione possono essere un problema; per esempio, nel Regno Unito il 10 per cento degli intervistati ha dichiarato di essere stato oggetto di una fotografia sgradevole, il 17 per cento dei bambini temeva che la foto sarebbe stata pubblicata on line e inoltrata a terze persone, e il 14 per cento ha avuto esperienze di cyber bullismo. Secondo i dati di Save the Children Finlandia, il 30 per cento dei minori di età compresa tra i 7 e i 15 anni è stato vittima del cyber bullismo attraverso il proprio cellulare.</p>
      <p sl="en">Siamo quindi al corrente dell’esistenza di un problema, ma ciò non significa che dobbiamo esortare i genitori ad affermare “niente più telefoni cellulari per i nostri figli”. Questa sarebbe la reazione sbagliata, motivo per cui è di fondamentale importanza, per esempio, consentire il controllo dell’accesso ai contenuti per adulti e istituire campagne di sensibilizzazione per genitori e nonni – che spesso acquistano cellulari per i nipoti – e per gli stessi bambini.</p>
      <p sl="en">E’ inoltre fondamentale il fatto che si stia procedendo alla classificazione del contenuto commerciale in base a norme nazionali di decenza e appropriatezza e che, come ha spiegato il Commissario Frattini, si stia concretizzando la lotta contro i contenuti illeciti sui telefoni cellulari, che in data odierna abbiamo deciso di istituire in sede di Commissione. La questione di cui stiamo discutendo non riguarda il contenuto illecito in sé, bensì il pericolo che esso può costituire per i bambini, ed è in base a questo che le campagne di sensibilizzazione acquistano maggiore importanza. Controlleremo ciò che accade in questo settore e ciò che i firmatari del memorandum di intesa hanno concordato. Ho con me il quadro europeo per un utilizzo più sicuro dei telefoni mobili da parte di adolescenti e bambini; posso consegnarlo all’onorevole parlamentare affinché possa controllare se, per esempio, è quello che sta accadendo anche nel suo paese e le sarò grata se vorrà informarmi in merito.</p>
    </intervention>
    <intervention id="2-328" speaker_id="21918" is_mep="True" mode="spoken" role="Presidente" name="Manuel dos SANTOS" nationality="Portugal" birth_date="05-12-1943" birth_place="Mirandela" p_group="Group of the Progressive Alliance of Socialists and Democrats in the European Parliament" m_state="PT">
      <p sl="unknown">Annuncio l’</p>
      <p sl="unknown">interrogazione n. 43 dell’onorevole Bernd Posselt (H-0288/07):</p>
      <p sl="unknown">Oggetto: Situazione nella Vojvodina</p>
      <p sl="unknown">Negli scorsi anni, la Vojvodina è stata più di una volta teatro di attacchi brutali contro gli appartenenti a minoranze. Profughi serbi sono stati sistematicamente insediati in paesi abitati da minoranze per aumentarne la popolazione e i fondi stanziati dall’UE per la formazione degli insegnanti delle lingue minoritarie non sono mai giunti ai destinatari.</p>
      <p sl="unknown">Si è posto rimedio a tali arbitri? Come valuta la Commissione complessivamente gli sviluppi nella Vojvodina?</p>
    </intervention>
    <intervention id="2-329" speaker_id="photo_generic" name="Olli Rehn" is_mep="True" mode="spoken">
      <p sl="en">Membro della Commissione . – La Commissione controlla molto da vicino la situazione in Vojvodina. Abbiamo sollecitato le autorità locali ad affrontare tempestivamente gli incidenti tra le diverse etnie, esortandole inoltre a promuovere i buoni rapporti tra di esse al fine di preservare il modello multietnico e multiculturale della Vojvodina.</p>
      <p sl="en">Come emerso dalla relazione del novembre 2006 sui progressi compiuti dalla Serbia, la situazione tra le diverse etnie in Vojvodina è migliorata; infatti, il numero di incidenti è diminuito e nei primi mesi del 2007 non se ne sono registrati di gravi. Le autorità hanno adottato un certo numero di misure in merito all’utilizzo in contesti ufficiali delle lingue e scritture minoritarie nonché alla rappresentazione delle minoranze nel sistema giudiziario e di polizia.</p>
      <p sl="en">Sono stati registrati miglioramenti anche nel settore dell’istruzione. E’ stata infatti approvata l’introduzione dell’utilizzo di libri di testo in lingua albanese e ungherese in Vojvodina e a Subotica è stata creata una facoltà per la formazione degli insegnanti in lingua ungherese, che è attiva dall’ottobre dello scorso anno. Ovviamente, tali misure devono essere sviluppate e integrate ulteriormente.</p>
      <p sl="en">Abbiamo rilevato, tuttavia, che non vi è stato alcun progresso relativamente all’adozione di una nuova normativa sui consigli nazionali per le minoranze, e il problema persiste nell’ambito dell’informazione nelle lingue minoritarie. Pertanto, abbiamo chiesto che le autorità serbe adottino ulteriori iniziative concrete su tali questioni.</p>
    </intervention>
    <intervention id="2-330" speaker_id="2229" name="Bernd POSSELT" is_mep="True" mode="spoken" nationality="Germany" birth_date="04-06-1956" birth_place="Pforzheim" p_group="Group of the European People's Party (Christian Democrats)" m_state="DE">
      <p sl="de">Desidero sottoporle un paio di domande, signor Commissario. Innanzi tutto vorrei avere informazioni riguardo ai reinsediamenti sistematici dei rifugiati serbi provenienti da Bosnia e Kosovo, che purtroppo stanno alterando la composizione etnica di alcune regioni come la comunità ungherese di Temerin, non lontano da Novi Sad. In secondo luogo, desidero sapere cosa sta accadendo riguardo agli istituti di formazione per insegnanti che avrebbero dovuto essere creati, mediante i fondi dell’Unione europea, per rumeni, slovacchi e ruteni, ma il cui avvio sembra essere in una fase di stallo. Ora sono stati attivati?</p>
    </intervention>
    <intervention id="2-331" speaker_id="photo_generic" name="Olli Rehn" is_mep="True" mode="spoken">
      <p sl="en">Membro della Commissione . – In merito alla domanda complementare dell’onorevole Posselt relativa all’assistenza dell’Unione europea nei confronti della Vojvodina e al suo rapporto con i diritti delle minoranze, non essendo possibile calcolare l’esatto importo totale degli aiuti forniti alla provincia autonoma della Vojvodina, è comunque certo che il territorio ha ricevuto un’assistenza significativa da parte dell’Unione europea, che è stata rivolta proprio a quei bisogni cui l’onorevole parlamentare faceva riferimento.</p>
      <p sl="en">Abbiamo basato la nostra assistenza economica sulle seguenti considerazioni: la storia, ossia la ricostruzione del dopoguerra, in particolare per quanto riguarda il ponte Sloboda; la geografia, mediante la gestione integrata delle frontiere, e l’economia.</p>
      <p sl="en">La Vojvodina è relativamente ricca se paragonata ad altre regioni della Serbia. Pertanto, sebbene occupi il 25 per cento del territorio della repubblica e vi risieda il 20 per cento della popolazione, la Vojvodina ha assorbito il 36 per cento della linea di credito che l’Unione europea aveva destinato alle piccole e medie imprese.</p>
      <p sl="en">In conclusione, è evidente che stiamo utilizzando questa assistenza economica agli scopi cui l’onorevole Posselt si riferiva, e gli posso garantire che i fondi vengono utilizzati adeguatamente per la tutela e i diritti delle minoranze.</p>
    </intervention>
    <intervention id="2-332" speaker_id="2206" name="Reinhard RACK" is_mep="True" mode="spoken" nationality="Austria" birth_date="07-08-1945" birth_place="Leoben/Stmk." p_group="Group of the European People's Party (Christian Democrats) and European Democrats" m_state="AT">
      <p sl="de">Signor Commissario, lei ha giustamente sottolineato che una grande quantità di denaro proveniente dalle sovvenzioni europee viene impiegata per la protezione delle minoranze e per questioni che stanno particolarmente a cuore all’Unione europea. Non si potrebbe fare anche in modo – o forse non è necessario – di esercitare pressioni politiche sulla Serbia per indurla a prevenire certi abusi, conformemente a quanto previsto dalle sue politiche, o a modificare queste ultime in modo tale che non vi sia la necessità di impiegare risorse dell’Unione europea per riparare il danno successivamente?</p>
    </intervention>
    <intervention id="2-333" speaker_id="photo_generic" name="Olli Rehn" is_mep="True" mode="spoken">
      <p sl="en">Membro della Commissione. – Concordo con l’onorevole deputato sul fatto che dobbiamo utilizzare metodi politici in parallelo con l’assistenza economica, ed è quello che stiamo facendo per quanto riguarda la Vojvodina. Abbiamo sollevato tali questioni con il governo serbo. Attualmente, dato che il paese ha un nuovo governo democratico orientato in direzione delle riforme e del modello europeo, presumo che abbiamo un’opportunità ancora migliore per far sentire la nostra voce e garantire che in Serbia vengano ascoltate le nostre preoccupazioni sulla situazione della Vojvodina.</p>
      <p sl="en">La nuova Costituzione serba contiene dettagliate disposizioni riguardo ai diritti umani e alla tutela delle minoranze. Tuttavia, vi sono anche alcune ambiguità in merito al campo di applicazione del decentramento territoriale. Il nuovo Parlamento serbo avrà un ruolo fondamentale nella completa applicazione della Costituzione, in particolare nel rafforzamento della protezione delle minoranze, nonché nell’istituzione di forme di governo autonomo locale in conformità della normativa europea. Sotto questo punto di vista, è certamente positivo che, grazie alla riforma della legge elettorale, ora i partiti delle minoranze etniche occupino molti seggi all’interno del nuovo Parlamento serbo.</p>
    </intervention>
    <intervention id="2-334" speaker_id="28138" name="Zsolt László BECSEY" is_mep="True" mode="spoken" nationality="Hungary" birth_date="12-01-1964" birth_place="Szeged" p_group="Group of the European People's Party (Christian Democrats) and European Democrats" m_state="HU">
      <p sl="hu">Dal momento che sono nato molto vicino alla Vojvodina, desidero richiamare l’attenzione del Commissario su alcuni aspetti della situazione reale. Uno di essi è se non sia da interpretare come un problema il fatto che i membri della minoranza autoctona ungherese in Vojvodina siano di fatto considerati ancora criminali di guerra. La legge di Antigone qui non viene rispettata, in quanto non viene permesso loro di seppellire i propri defunti, né di poterli ricordare.</p>
      <p sl="hu">Il fatto che non vi sia parità di trattamento in alcun settore, che si tratti di impiego, privatizzazione, istituzioni statali o istruzione, non è forse un problema? Sarebbe positivo se rispondesse nuovamente alla domanda dell’onorevole Bernd Posselt riguardo alla situazione degli insediamenti forzati. Infatti, gradirei sottoporre al Commissario Rehn un elenco completo degli ultimi incidenti che si sono verificati solo recentemente.</p>
    </intervention>
    <intervention id="2-335" speaker_id="photo_generic" name="Olli Rehn" is_mep="True" mode="spoken">
      <p sl="en">Membro della Commissione – Per quanto riguarda la posizione della minoranza ungherese in Vojvodina, abbiamo analizzato la situazione molto attentamente, come io stesso ho affermato nelle nostre relazioni sui progressi compiuti. Abbiamo inoltre discusso nel merito con le autorità serbe, le quali hanno evidenziato che sono impegnate nell’incrementare la partecipazione della popolazione appartenente alle minoranze etniche nel sistema giudiziario e di polizia, ma lamentano che si riscontra spesso una mancanza di interesse da parte dei candidati qualificati. Dal mio punto di vista, è importante proseguire con questa pressione o incoraggiamento politico.</p>
      <p sl="en">Al contempo, una volta risolti i problemi che hanno provocato internamente la migrazione dei profughi, avremo poi maggiori possibilità di eliminare il tipo di problemi di cui lei parlava. Ovviamente mi riferisco in particolar modo alla questione dei colloqui sullo status del Kosovo. Occorre gestire bene la soluzione del problema dello status , e sono fiducioso che, dopo avere definito la questione, non si verificheranno più effetti destabilizzanti nelle regioni a etnia mista come la Vojvodina. Per questo sollecitiamo tutti gli interessati a dare prova di responsabilità. La Commissione è fermamente convinta che non si possa fare alcun paragone tra il Kosovo e la Vojvodina.</p>
    </intervention>
    <intervention id="2-336" speaker_id="21918" is_mep="True" mode="spoken" role="Presidente" name="Manuel dos SANTOS" nationality="Portugal" birth_date="05-12-1943" birth_place="Mirandela" p_group="Group of the Progressive Alliance of Socialists and Democrats in the European Parliament" m_state="PT">
      <p sl="unknown">Annuncio l’</p>
      <p sl="unknown">interrogazione n. 44 dell’onorevole Dimitrios Papadimoulis (H-0290/07):</p>
      <p sl="unknown">Oggetto: Applicazione della Convenzione sul diritto del mare da parte della Turchia</p>
      <p sl="unknown">Nella sua risposta all’interrogazione E-0802/07 la Commissione afferma che la Convenzione sul diritto del mare fa effettivamente parte dell’acquis comunitario, che la Turchia sarà tenuta ad adottare e ad applicare dopo la sua adesione all’Unione europea. Nella sua risposta ad un’interrogazione precedente (E-4160/06) sull’argomento la Commissione aveva detto di aspettarsi che al momento della sua adesione all’Unione europea la Turchia abbia adottato ed applichi pienamente l’acquis.</p>
      <p sl="unknown">Può dire la Commissione per quale motivo ha cambiato la propria posizione nell’arco di sei mesi? La Turchia è obbligata ad adottare e ad applicare la Convenzione in questione “dopo la sua adesione all’Unione europea” o “ad avere adottato e ad applicare pienamente l’acquis al momento della sua adesione all’Unione europea”? Può la Commissione motivare sotto il profilo giuridico la sua posizione?</p>
    </intervention>
    <intervention id="2-337" speaker_id="photo_generic" name="Olli Rehn" is_mep="True" mode="spoken">
      <p sl="en">Membro della Commissione. – La Commissione non ha affatto cambiato la sua posizione riguardo agli obblighi dell’acquis comunitario della Turchia. Non esiste contraddizione tra le due risposte cui fa riferimento l’onorevole deputato, anzi, riflettono il medesimo approccio. Come tutti gli altri paesi candidati, la Turchia deve attuare e applicare l’acquis comunitario al momento dell’adesione, ovvero al più tardi alla data in cui entrerà a far parte dell’Unione europea.</p>
    </intervention>
    <intervention id="2-338" speaker_id="28586" name="Dimitrios PAPADIMOULIS" is_mep="True" mode="spoken" nationality="Greece" birth_date="21-03-1955" birth_place="Athina" m_state="GR">
      <p sl="el">Signor Commissario, negli ultimi tempi si sono verificate molte circostanze spiacevoli con la Turchia. L’esercito turco interferisce palesemente negli sviluppi politici. La Repubblica di Cipro riceve minacce poiché, in applicazione della Convenzione sul diritto del mare, sta promuovendo, insieme ai paesi limitrofi, lo sfruttamento della sua zona economica esclusiva. 160 candidati curdi, tra cui Leila Zana, sono stati esclusi dalle prossime elezioni.</p>
      <p sl="el">Tali azioni rispettano l’acquis comunitario? Non è forse giunto il momento per la Commissione di parlare un linguaggio più chiaro e rigoroso con la leadership turca?</p>
    </intervention>
    <intervention id="2-339" speaker_id="photo_generic" name="Olli Rehn" is_mep="True" mode="spoken">
      <p sl="en">Membro della Commissione. – Le domande sollevate dall’onorevole deputato sono estremamente importanti, ma vanno piuttosto oltre l’obiettivo di questa specifica interrogazione. Purtroppo la mancanza di tempo non mi consentirà di rispondere nel dettaglio. Tuttavia, desidero sottolineare che è fondamentale essere imparziali e risoluti con la Turchia al fine di spezzare la spirale negativa nelle relazioni tra l’Unione europea e questo paese.</p>
      <p sl="en">Con l’espressione “imparziali e risoluti” intendo dire che dobbiamo essere imparziali mantenendo la nostra parola e l’impegno che, nel caso la Turchia soddisfi tutte le condizioni di adesione all’UE, possa aderire all’Unione. Allo stesso tempo, come possiamo essere imparziali e credibili, possiamo anche essere risoluti e rigorosi, e ci attendiamo che la Turchia porti avanti le riforme e rispetti i diritti dei cittadini in modo, per esempio, da affrontare la questione curda o rafforzare i diritti delle donne, dei sindacati e la libertà di espressione nel paese grazie alla prospettiva probabile di adesione all’UE.</p>
      <p sl="en">Pertanto dobbiamo essere imparziali e contemporaneamente risoluti con la Turchia.</p>
    </intervention>
    <intervention id="2-340" speaker_id="21918" is_mep="True" mode="spoken" role="Presidente" name="Manuel dos SANTOS" nationality="Portugal" birth_date="05-12-1943" birth_place="Mirandela" p_group="Group of the Progressive Alliance of Socialists and Democrats in the European Parliament" m_state="PT">
      <p sl="unknown">Annuncio l’</p>
      <p sl="unknown">interrogazione n. 45 dell’onorevole Rodi Kratsa-Tsagaropoulou (H-0340/07):</p>
      <p sl="unknown">Oggetto: Crisi politica in Turchia e prospettive di adesione</p>
      <p sl="unknown">In questi ultimi giorni la Turchia, in occasione dell’elezione del Presidente della Repubblica, sta vivendo una grave crisi politica, che suscita seri dubbi per quanto attiene al funzionamento delle istituzioni democratiche. Il Tribunale costituzionale del paese ha annullato il primo turno delle elezioni, decisione vivamente contestata dal governo. Il primo ministro ha indicato che il sistema parlamentare è bloccato, chiedendo il ricorso anticipato alle urne mentre lo Stato Maggiore Generale dell’Esercito ha avvertito che interverrà per impedire l’elezione dell’islamista Abdullah Gül alla carica di presidente.</p>
      <p sl="unknown">Come giudica la Commissione tale situazione in un paese candidato all’adesione? Il sig. Olli Rehn, Commissario responsabile per l’allargamento, ha dichiarato che le forze armate devono rispettare il ruolo indipendente delle procedure democratiche e che l’UE è fondata sui principi di libertà, democrazia, Stato di diritto e sovranità delle forze politiche rispetto a quelle militari sottolineando che, per l’adesione di un paese all’UE, si esige il rispetto di detti principi che costituiscono un elemento centrale dei criteri di Copenaghen. Ritiene la Commissione che detti interventi dell’esercito siano conformi alle esigenze dell’acquis comunitario e quali ripercussioni potrebbero avere sul processo di adesione del paese? Si può contare su un’ulteriore reazione da parte della Commissione qualora gli sviluppi della situazione non siano conformi ai principi democratici dell’UE?</p>
    </intervention>
    <intervention id="2-341" speaker_id="photo_generic" name="Olli Rehn" is_mep="True" mode="spoken">
      <p sl="en">Membro della Commissione. – Il governo turco ha rispettato la sentenza della Corte costituzionale e ha adottato le misure volte ad applicarla. Questo ha rappresentato un passo importante per la stabilità politica del paese, a prescindere dagli eventi che hanno condotto a tale sentenza.</p>
      <p sl="en">Proprio al fine della stabilità politica, il partito di maggioranza ha presentato alla Grande assemblea nazionale una proposta sullo svolgimento di elezioni politiche anticipate. In seguito, la Grande assemblea nazionale ha convenuto a larga maggioranza che le elezioni parlamentari anticipate si terranno il 22 luglio 2007.</p>
      <p sl="en">La Commissione si attende che le elezioni parlamentari prima, e presidenziali poi, vengano condotte in modo democratico in un clima di dibattito responsabile e stabilità politica. Riguardo al ruolo dell’esercito, ho spesso dichiarato di avere grande considerazione per il lavoro svolto dalle forze armate turche nell’espletamento dei loro doveri di difesa del paese e di contributo alla pace internazionale; tuttavia, come ho già affermato a seguito della dichiarazione di fine aprile da parte del Capo di Stato Maggiore, le forze armate devono rimettere il processo decisionale democratico agli organi della Turchia democraticamente eletti.</p>
      <p sl="en">Dovrebbe essere evidente che qualsiasi paese voglia aderire all’Unione europea deve rispettare tutti i principi democratici, compresa la garanzia di una leadership democratica dei rapporti tra società civile ed esercito, e, dal mio punto di vista, ciò è del tutto compatibile con la democrazia secolare, o il secolarismo democratico, ancorato nella Costituzione turca.</p>
      <p sl="en">Una volta che sarà stato eletto il nuovo Parlamento e si sarà insediato un nuovo governo, sarà indispensabile per la Turchia rivitalizzare e rilanciare del tutto il lavoro legislativo e l’applicazione delle riforme che rafforzino lo Stato di diritto e le libertà fondamentali nel paese.</p>
    </intervention>
    <intervention id="2-342" speaker_id="4482" name="Rodi KRATSA-TSAGAROPOULOU" is_mep="True" mode="spoken" nationality="Greece" birth_date="14-11-1952" birth_place="Zakynthos" p_group="Group of the European People's Party (Christian Democrats)" m_state="GR">
      <p sl="el">Signor Commissario, la ringrazio per la risposta. E’ anzi stato costretto a ripetere nuovamente ciò che ha dichiarato alla Turchia in molte occasioni, come ha sottolineato lei stesso, riguardo al comportamento che il paese deve mantenere come candidato membro dell’Unione europea.</p>
      <p sl="el">Volevo sapere se questa crisi non ha rivelato qualcos’altro, ovvero una certa debolezza. Non ha impiegato altri strumenti per rivolgersi agli attori politici e militari? Infatti, presumo che abbia espresso ripetutamente e pubblicamente ammonimenti nel corso dei suoi contatti.</p>
      <p sl="el">Con la mia domanda desideravo sapere se lei è intervenuto in maniera più rilevante, vista la gravità della crisi e delle informazioni che sono emerse.</p>
    </intervention>
    <intervention id="2-343" speaker_id="photo_generic" name="Olli Rehn" is_mep="True" mode="spoken">
      <p sl="en">Membro della Commissione. – La ringrazio per questa importante domanda, onorevole Kratsa-Tsagaropoulou. In effetti, discuto a lungo con il governo turco; fin troppo, secondo quanto sostengono alcuni in Europa. Tuttavia, durante le crisi politiche o costituzionali che la Turchia ha affrontato, e che, a mio parere, sta attraversando in questa fase critica, è particolarmente importante mantenere un canale di comunicazione e discutere in modo serio con il governo e con tutti gli attori della società turca al fine di chiarire quali sono le aspettative dell’Unione europea, se e quando i turchi vogliono diventare membri dell’UE. Una leadership democratica basata su rapporti tra società civile ed esercito è certamente una di queste pietre angolari.</p>
      <p sl="en">A seguito della mia dichiarazione riguardo a un intervento politico dell’esercito turco in questa situazione problematica, a inizio maggio la Commissione ha affermato molto chiaramente che l’Unione europea è fondata sui principi di libertà, democrazia, rispetto per i diritti dell’uomo e le libertà fondamentali, lo Stato di diritto e la supremazia del potere democratico e civile su quello militare. Nel caso in cui un paese desideri diventare membro dell’Unione, deve rispettare tali principi, questo è il fulcro dei criteri di Copenaghen per l’adesione all’UE. Ciò è stato spiegato in maniera dettagliata al governo turco e ai soggetti coinvolti nella politica del paese, e attraverso i media ai cittadini turchi. Non ritengo aiuti un volume più elevato. Abbiamo bisogno, invece, di chiarezza e precisione, e, riguardo a una nostra dichiarazione, quella del 2 maggio non può essere più chiara.</p>
    </intervention>
    <intervention id="2-344" speaker_id="2186" name="Konstantinos HATZIDAKIS" is_mep="True" mode="spoken" nationality="Greece" birth_date="20-04-1965" birth_place="Rethymno" p_group="Group of the European People's Party (Christian Democrats) and European Democrats" m_state="GR">
      <p sl="el">Signor Commissario, non sono fra coloro che vogliono che la Turchia sia una forza fuori controllo nell’area. D’altro canto, mi domando quale Corte costituzionale in un paese democratico, non solo in Europa, ma in qualsiasi luogo nel mondo, avrebbe stabilito l’obbligatorietà di un quorum pari a due terzi al fine di eleggere il Presidente della Repubblica.</p>
      <p sl="el">Ciò permetterebbe all’opposizione in qualsiasi paese di controllare l’elezione del Presidente.</p>
      <p sl="el">La Commissione nella sua dichiarazione ha affermato di rispettare lo Stato di diritto e le sue disposizioni giuridiche, e di non voler intervenire in Turchia. Ma esiste uno Stato di diritto? Ritengo che la dichiarazione della Commissione non fosse equilibrata.</p>
    </intervention>
    <intervention id="2-345" speaker_id="photo_generic" name="Olli Rehn" is_mep="True" mode="spoken">
      <p sl="en">Membro della Commissione. – Onorevole Hatzidakis, la ringrazio per questa domanda complementare e per la sua interrogazione, in cui ha definito la dichiarazione della Commissione “eccessivamente indulgente”. Ha sollecitato inoltre un messaggio più esplicito.</p>
      <p sl="en">Devo dire che, nella veste di Commissario, come ho già spiegato in precedenza, non credo nella diplomazia ad alto volume o al megafono. Confido nella chiarezza, nella precisione e nella coerenza. A tale proposito, ritengo che non siamo in dissenso con l’onorevole deputato, dato che, come ho affermato, abbiamo ripetutamente sottolineato l’importanza della supremazia del potere democratico e civile su quello militare. Allo stesso tempo, è anche importante mantenere vivi i negoziati di adesione, compiendo in merito progressi a livello pratico, poiché ciò che i nazionalisti in Turchia veramente vogliono è interrompere tali negoziati. Non ho intenzione di fare questo regalo ai nazionalisti turchi. E’ molto meglio lottare per l’adesione della Turchia all’UE, mantenerne vivo il processo e spingersi verso l’obiettivo condiviso, poiché questa è la via che permetterà alla Turchia di diventare un paese più europeo e democratico, in cui vengono rispettati lo Stato di diritto e le libertà fondamentali.</p>
      <p sl="en">Riguardo al suo accenno alla Corte costituzionale, capisco la ragione della domanda che mi ha posto e ho inoltre preso atto della sentenza emessa da tale organo. Desidero citare ciò che è stato dichiarato il 2 maggio da parte del Collegio dei Commissari, quando abbiamo discusso tale questione e abbiamo chiarito la nostra posizione al governo e all’opinione pubblica della Turchia. Abbiamo affermato che “nonostante gli avvenimenti sfortunati che hanno condotto alla sentenza, questa decisione giudiziaria da parte della Corte costituzionale ora dovrebbe essere rispettata da tutte le parti, poiché il rispetto delle istituzioni dello Stato è essenziale al fine di assicurare la stabilità politica”. Questo è un linguaggio piuttosto chiaro.</p>
      <p sl="en">Abbiamo inoltre affermato che “date le circostanze, la Commissione europea accoglie con favore l’annuncio dello svolgimento di nuove elezioni parlamentari al fine di garantire la stabilità politica e lo sviluppo democratico in Turchia”. Un’asserzione che nuovamente non può essere più inequivocabile.</p>
    </intervention>
    <intervention id="2-346" speaker_id="21918" is_mep="True" mode="spoken" role="Presidente" name="Manuel dos SANTOS" nationality="Portugal" birth_date="05-12-1943" birth_place="Mirandela" p_group="Group of the Progressive Alliance of Socialists and Democrats in the European Parliament" m_state="PT">
      <p sl="unknown">Le interrogazioni che, per mancanza di tempo, non hanno ricevuto risposta, la riceveranno per iscritto (vedasi allegato).</p>
      <p sl="unknown">Con questo si conclude il Tempo delle interrogazioni.</p>
      <a text="(La seduta, sospesa alle 18.05, riprende alle 21.00)"/>
    </intervention>
  </section>
  <section id="creitem27" title="16. Composizione della delegazione permanente EUROLAT: vedasi processo verbale"/>
  <section id="creitem28" title="17. Seguito dato alle posizioni e risoluzioni del Parlamento: vedasi processo verbale"/>
  <section id="creitem29" title="18. Estonia (discussione)">
    <intervention id="2-350" speaker_id="28380" is_mep="True" mode="spoken" role="Presidente" name="Marek SIWIEC" nationality="Poland" birth_date="13-03-1955" birth_place="Piekary Sląskie" p_group="Group of the Progressive Alliance of Socialists and Democrats in the European Parliament" m_state="PL">
      <p sl="unknown">L’ordine del giorno reca la dichiarazione del Consiglio e della Commissione sull’Estonia.</p>
    </intervention>
    <intervention id="2-351" speaker_id="photo_generic" name="Benita Ferrero-Waldner" is_mep="True" mode="spoken">
      <p sl="en">Membro della Commissione . – Signor Presidente, accolgo con favore questa discussione sulla recente controversia tra Russia ed Estonia. Vorrei dire subito che non si tratta di una questione inerente ai diritti umani. Lo spostamento della statua di bronzo del soldato a Tallinn e l’esumazione dei corpi dei caduti sono stati compiuti nel pieno rispetto degli obblighi internazionali dell’Estonia, in particolare ai sensi della Convenzione di Ginevra per quanto riguarda le tombe dei caduti. Mi rendo conto, tuttavia, che si tratta di un argomento delicato strettamente legato all’interpretazione della storia.</p>
      <p sl="en">Sebbene la Russia avesse espresso preoccupazione al riguardo, in occasione dell’ultimo Vertice abbiamo spiegato che questi problemi si dovrebbero affrontare col dialogo piuttosto che con la “diplomazia del megafono”. Ci rincresce che le manifestazioni svoltesi in Estonia si siano trasformate in saccheggi e rivolte. Manifestare è un diritto che è una chiara emanazione della libertà di espressione, tuttavia è inaccettabile che si sia arrivati a un vero e proprio assedio fuori dell’ambasciata estone a Mosca. Abbiamo espresso chiaramente i nostri punti di vista in proposito ed è stata avviata un’immediata iniziativa con Mosca per ricordare alla Russia gli obblighi derivanti dalle Convenzioni di Vienna che è tenuta a rispettare.</p>
      <p sl="en">La Commissione è inoltre preoccupata in merito ad attacchi informatici contro siti Internet ufficiali estoni. Occorre svolgere le opportune indagini e portare gli autori degli attacchi davanti alla giustizia. Ricordiamo alla Russia il nostro impegno congiunto a cooperare nella lotta contro la criminalità informatica, sia nel contesto dello spazio comune di libertà, sicurezza e giustizia che mediante l’adesione alla Convenzione del Consiglio d’Europa sulla criminalità informatica. Oggi la Commissione ha approvato una comunicazione sui reati informatici e certamente lavoreremo affinché venga applicata.</p>
      <p sl="en">Stiamo anche seguendo da vicino la situazione degli scambi tra la Russia e l’Estonia. In Russia ci sono state richieste di boicottaggio commerciale di beni e servizi estoni e di limitazioni sulle operazioni di trasporto. Improvvisamente sono state imposte restrizioni al passaggio dei camion sul ponte sul fiume Narva e sono state ridotte le operazioni di spedizione petrolifera attraverso l’Estonia. Secondo gli ultimi dati ricevuti, si sono svolti oggi alcuni colloqui specifici riguardanti l’attraversamento del ponte e la ripresa delle spedizioni di petrolio attraverso l’Estonia. Occorre continuare a tenere sotto controllo la situazione.</p>
      <p sl="en">Mi auguro che ora la questione abbia superato la fase critica e che gli animi si plachino. Ne abbiamo discusso durante il Vertice UE-Russia a Samara e l’argomento è stato anche sollevato nel corso della conferenza stampa. Lo stesso Presidente Putin ha riconosciuto che la reazione della Russia è stata eccessiva e ha deplorato il fatto che l’ambasciatore estone abbia dovuto lasciare Mosca. Sostengo pienamente l’invito della Presidenza a un “dialogo sereno sulla questione”, e ad affrontare i problemi “con spirito di comprensione e rispetto reciproco”.</p>
      <p sl="en">Il Vertice di Samara si è svolto in un momento critico delle relazioni tra l’UE e la Russia. Le discussioni sono state aperte e sincere anche se i resoconti dei media hanno, naturalmente, dato maggior rilievo ai punti che ci vedevano in disaccordo. Ritengo che sia stato molto importante poter discutere in questo modo: abbiamo bisogno di dialogare tra noi perché la Russia è e resta un partner strategico ed un importante vicino. Allo stesso tempo, dobbiamo anche parlare francamente con tale partner .</p>
      <p sl="en">Come il Presidente Barroso ben sa, l’UE ha sottolineato in particolare l’importanza del rispetto della democrazia e dei diritti umani, specialmente nella fase di preparazione alle elezioni. Il fermo di Garry Kasparov all’aeroporto di Mosca, cui è stato impedito di prendere parte alla manifestazione a Samara in concomitanza con il Vertice, si è rivelato particolarmente deplorevole e ha mostrato un intento molto chiaro.</p>
      <p sl="en">Vorrei tuttavia dare il giusto rilievo ad una serie di questioni positive osservate al Vertice. Oserei dire che il quadro che ne è emerso è piuttosto eterogeneo.</p>
      <p sl="en">Il primo e più importante elemento è che la Russia ha potuto constatare chiaramente l’importanza che diamo alla solidarietà dell’UE nelle relazioni che intratteniamo con essa. In secondo luogo, il Vertice ha confermato che l’UE e la Russia concordano sulla necessità basilare di costituire nel futuro un forte partenariato strategico UE-Russia. Il terzo elemento è dato dal fatto che le relazioni, soprattutto quelle economiche e commerciali, si stanno ampliando e rafforzando sempre di più. In verità, la Russia è il nostro terzo partner commerciale e per i russi noi siamo il primo. Stiamo lavorando insieme affinché la Russia possa fare il suo ingresso nell’OMC quest’anno, e sempre nel 2007 si dovrebbe procedere alla firma dell’accordo sul sorvolo della Siberia, molto probabilmente a novembre. Il quarto punto emerso al Vertice è che, nonostante le difficoltà, la collaborazione sta procedendo bene in molte aree coperte dalle quattro roadmap per lo spazio comune, adottate nel 2005. L’accordo di riammissione e facilitazione del rilascio dei visti, per esempio, entrerà in vigore il 1° giugno 2007.</p>
      <p sl="en">Nel settore dell’istruzione, il centro di studi europei di Mosca conta centinaia di studenti di diritto comunitario. L’Europa attira l’attenzione di molti studenti. Vi sono questioni, come quella del sistema di allarme preventivo per l’energia, che la Russia ha accettato in linea di principio e sulla quale stiamo attualmente lavorando, ed infine una sorta di dialogo sul clima degli investimenti e sugli investimenti in generale.</p>
      <p sl="en">Come ho già detto, pertanto, non ritengo che il quadro sia delineato in modo netto: vi è al contrario una vasta gamma di colori, dalle sfumature più calde alle più fredde.</p>
      <a text="(Applausi)"/>
    </intervention>
    <intervention id="2-352" speaker_id="28424" name="Tunne KELAM" is_mep="True" mode="spoken" nationality="Estonia" birth_date="10-07-1936" birth_place="Taheva" p_group="Group of the European People's Party (Christian Democrats)" m_state="EE">
      <p sl="en">a nome del gruppo PPE-DE . – Signor Presidente, concordo con l’affermazione del Commissario secondo cui il quadro va visto in tutte le sue sfumature, ma purtroppo una certa immagine ci è stata imposta, ed è stata imposta ad un solo Stato membro dal suo grande vicino.</p>
      <p sl="en">Vorrei congratularmi, tuttavia, sia con la Commissione sia con la Presidenza per la loro convincente dimostrazione di solidarietà a Samara. Ritengo che le parole rivolte dal Presidente della Commissione al Presidente russo, sul fatto che l’Estonia o la Polonia sono considerate Stati membri importanti al pari del Portogallo o della Germania, rappresentino un messaggio di grande valore. Dal mio punto di vista, un fattore fondamentale è far capire alle nostre controparti il significato della solidarietà per l’Unione, basato su valori comuni.</p>
      <p sl="en">Come si legge nella proposta di risoluzione sull’Estonia, gli attacchi nei confronti di uno dei più piccoli Stati membri vengono considerati un test di solidarietà dell’UE nella sua globalità, e il testo della proposta di risoluzione congiunta sull’Estonia ha ricevuto l’approvazione di tutti i maggiori gruppi politici.</p>
      <p sl="en">Ritengo che in futuro dovremo affrontare insieme alcune questioni. E’ inammissibile che si interferisca in modo brutale negli affari interni di uno Stato, specialmente se piccolo. C’è un’importante differenza tra due Stati che provengono da un regime totalitario. La nuova Germania democratica ha fondato la propria politica estera sul principio di non minacciare mai nessuno dei suoi vicini, e questo ha contribuito in modo significativo a un cambiamento positivo all’interno dell’Europa postbellica. Ritengo che ci sia bisogno di un’azione comune per aiutare la Russia a prendere una posizione di questo tipo per quanto riguarda il suo passato imperialista e per contribuire affinché possa giungere a simili conclusioni.</p>
    </intervention>
    <intervention id="2-353" speaker_id="1952" name="Jan Marinus WIERSMA" is_mep="True" mode="spoken" nationality="Netherlands" birth_date="26-08-1951" birth_place="Groningen" p_group="Socialist Group in the European Parliament - Vice" m_state="NL">
      <p sl="nl">a nome del gruppo PSE . – Signor Presidente, vorrei fare due osservazioni preliminari. Concordo pienamente con quanto affermato dal Commissario sul partenariato strategico e sul suo valore, nonché sulla necessità di continuare il dialogo con la Russia e di cercare di trarne il massimo sulla base dei nostri principi e valori.</p>
      <p sl="nl">In secondo luogo, vorrei ricordare che sono olandese, non sono nato in Europa orientale. Sono cresciuto libero e ho sempre vissuto nella libertà. Ritengo che questo sia estremamente importante per me, in qualità di rappresentante di uno Stato membro che possiamo definire “vecchio”, chiamato a commentare i fatti accaduti in Estonia e il modo in cui la Russia ha affrontato la questione.</p>
      <p sl="nl">Occorre altresì osservare che siamo particolarmente sensibili, tanto noi quanto gli altri, a tutto ciò che è legato al passato. Occorre procedere con calma. Io stesso sono uno storico e so bene quanti rischi si corrono quando si inietta troppa storia nella politica. Sebbene io mi sia sempre mostrato favorevole all’esercizio di un certo livello di riservatezza, il mio gruppo ha espresso ancora una volta la sua solidarietà all’Estonia e questo deve rappresentare la base dell’atteggiamento europeo nei confronti della controversia tra Estonia e Russia.</p>
      <p sl="nl">Il Presidente della Commissione, José Manuel Barroso, a Samara, ha ricordato che questa contrapposizione non riguarda soltanto la Russia, ma tutta l’Unione europea. L’UE non ha cercato di far sembrare il conflitto insignificante. La reazione della Russia è stata esagerata ed inaccettabile. I governi europei e i membri del Parlamento hanno cercato di interferire negli affari interni di uno Stato membro, e questo è gravissimo.</p>
      <p sl="nl">Si aggiunga che le autorità russe non hanno fatto nulla per proteggere il funzionamento dell’ambasciata estone a Mosca, causando in questo modo la trasformazione del conflitto, sotto ogni aspetto, in una crisi diplomatica. Dal mio punto di vista – e questo viene espresso chiaramente nel testo della risoluzione – le autorità russe, e forse anche noi dovremmo imitarle, farebbero bene a mettere da parte la retorica ostile, cercando di contribuire ad un dialogo, non ultimo tra le comunità presenti negli Stati in questione, vale a dire l’Estonia e la Lettonia, e non condurre le cose ad una crisi, poiché il dialogo è necessario anche per creare relazioni conformi ai valori europei all’interno di questi Stati.</p>
      <p sl="nl">Mi auguro che il messaggio riguardante il dialogo e la necessità di parlare del futuro e non solo del passato venga trasmesso anche a Mosca.</p>
    </intervention>
    <intervention id="2-354" speaker_id="23864" name="Toomas SAVI" is_mep="True" mode="spoken" nationality="Estonia" birth_date="30-12-1942" birth_place="Tartu" p_group="Group of the Alliance of Liberals and Democrats for Europe" m_state="EE">
      <p sl="et">a nome del gruppo ALDE . – Signor Presidente, signor Commissario, vorrei trattare due argomenti legati alle recenti relazioni tra Russia ed Estonia: la guerra informatica e la disinformazione portata avanti dal Presidente Putin.</p>
      <p sl="et">Innanzitutto, nonostante le numerose dichiarazioni di sostegno ricevute dall’Estonia, la Russia non ha fatto nulla per far cessare i sistematici attacchi informatici ai canali di informazione e comunicazione ufficiali estoni e al sito Internet del governo estone. Gli attacchi propagandistici via Internet e i messaggi di testo inviati tramite telefonia mobile contengono esortazioni alla violenza e alla resistenza armata. Tali messaggi vengono trasmessi persino dalla televisione e da altri mezzi di comunicazione. L’Estonia è particolarmente vulnerabile agli attacchi informatici, dal momento che possiede un gabinetto e un governo informatizzati e che quest’anno ha sperimentato le prime elezioni elettroniche.</p>
      <p sl="et">Gli attacchi informatici avvenuti in Estonia dovrebbero servire da monito per tutta l’Europa. Nel XXI secolo questo pericolo è una minaccia per tutte le nazioni. Dobbiamo pensare seriamente ad un modo per proteggerci, e dobbiamo farlo insieme. Si tratta della prima “guerra cibernetica” della storia, chiaramente mirata ad ostacolare il funzionamento degli Stati sovrani dell’Unione europea.</p>
      <p sl="et">In secondo luogo, in occasione di una conferenza stampa ufficiale tenutasi a Samara, alla quale erano presenti rappresentanti della stampa di tutto il mondo, il Presidente russo ha affermato, cito: “Non si è trattato soltanto del fatto che i manifestanti sono stati dispersi a Tallinn. Uno di loro è stato ucciso. E non è solo il fatto che ci sia stato un incidente”. Putin ha aggiunto: “Siamo preoccupati per un altro motivo. In quell’occasione un ferito non ha ricevuto alcun tipo di soccorso.” Secondo quanto affermato da Putin, Ganin è morto sotto gli occhi della polizia.</p>
      <p sl="et">Onorevoli colleghi, questa è disinformazione intenzionale. Il ventenne Dmitri Ganin, infatti, è stato ferito a morte nel corso della rivolta, ma sono stati avviati procedimenti penali relativi alla sua morte, che hanno dimostrato che essa non ha nulla a che fare con l’intervento della polizia mirato a ristabilire la pace a Tallinn. Verso la mezzanotte del 27 aprile, la polizia ha trovato Dmitri, ferito da una pugnalata, e ha chiamato un’ambulanza alle 00:26. L’ambulanza è partita un minuto dopo, giungendo sul posto alle 00:32, vale a dire cinque minuti più tardi. Dmitri è giunto in ospedale alle 00:51. E’ stato operato ed è morto in ospedale alle 2:00. Lo ripeto ancora una volta: l’ambulanza è arrivata cinque minuti dopo la chiamata della polizia, pertanto Dmitri non è morto in presenza della polizia, bensì in ospedale.</p>
    </intervention>
    <intervention id="2-355" speaker_id="28358" name="Konrad SZYMAŃSKI" is_mep="True" mode="spoken" nationality="Poland" birth_date="06-12-1969" birth_place="Kalisz" p_group="European Conservatives and Reformists Group" m_state="PL">
      <p sl="pl">a nome del gruppo UEN . – Signor Presidente, signor Commissario, le recenti tensioni con la Russia per le discriminazioni commerciali nei confronti della Polonia e le interferenze russe negli affari interni dell’Estonia indipendente costituiscono forse la migliore dimostrazione degli attuali meccanismi e delle forze che stanno minando la cooperazione europea in materia di politica estera.</p>
      <p sl="pl">E’ nostro dovere morale mostrarci solidali nei confronti dell’Estonia, ma questa solidarietà rientra anche tra i nostri interessi politici più sostanziali. I recenti incidenti tra l’Unione e la Russia costituiscono un notevole investimento nel futuro dell’Unione europea, di gran lunga più significativo di ulteriori cambiamenti istituzionali.</p>
      <p sl="pl">L’Unione europea ha colto i suoi frutti, grazie all’atteggiamento lungimirante adottato dal Presidente della Commissione e dal Presidente del Consiglio. Sono certo di parlare a nome di molti cittadini della Polonia e dell’Europa centrale nel rivolgere un ringraziamento dal profondo del cuore a José Manuel Barroso e ad Angela Merkel.</p>
    </intervention>
    <intervention id="2-356" speaker_id="28321" name="Satu HASSI" is_mep="True" mode="spoken" nationality="Finland" birth_date="03-06-1951" birth_place="Helsinki" p_group="Group of the Greens/European Free Alliance" m_state="FI">
      <p sl="fi">a nome del gruppo Verts/ALE . – Signor Presidente, onorevoli colleghi, è importante distinguere tra russofoni in Estonia e politica russa. I russofoni in Estonia hanno gli stessi nostri diritti umani e civili, ma i problemi e i punti di vista diversi non danno alla Russia il diritto di interferire negli affari dell’Estonia, richiedendo per esempio le dimissioni del governo estone. Se, come ha affermato il Commissario, agli attivisti dell’opposizione è stato impedito di imbarcarsi per raggiungere la manifestazione a Samara, nessuno può credere che le autorità moscovite non avrebbero potuto evitare l’irruzione e la violenza nei confronti dell’ambasciatore estone e dello staff dell’ambasciata. La discussione sulla statua ha fatto emergere due diverse interpretazioni della storia. E’ vero che l’Armata rossa ha avuto un ruolo primario nella liberazione dell’Europa dal regime nazista, ma è altrettanto vero che lo stesso esercito, dopo la guerra, ha occupato l’Estonia e molti altri Stati.</p>
      <p sl="fi">Quanto accaduto ha dimostrato chiaramente la scarsa integrazione della popolazione russofona nella società estone. E’ compito del governo e della società estone trovare un modo costruttivo di risolvere questi problemi, e mi rendo conto che non è sempre facile. La polizia ha il dovere di mantenere l’ordine, ma le accuse che vogliono far credere che la polizia abbia agito in modo eccessivamente duro devono dar luogo a un’indagine trasparente ed imparziale. La Russia sembra non capire ancora che l’Estonia e gli altri paesi baltici sono veri e propri Stati sovrani. Dobbiamo mostrarci solidali all’Estonia. Gli Stati membri dell’Unione europea devono aiutare l’Estonia a trovare chi o cosa ha dato inizio agli attacchi diretti ai siti web delle autorità estoni.</p>
      <a text="(Applausi)"/>
    </intervention>
    <intervention id="2-357" speaker_id="28134" name="Eva-Britt SVENSSON" is_mep="True" mode="spoken" nationality="Sweden" birth_date="05-12-1946" birth_place="Värnamo" p_group="Confederal Group of the European United Left - Nordic Green Left - Vice" m_state="SE">
      <p sl="sv">a nome del gruppo GUE/NGL. – La Sinistra unitaria europea e la Sinistra verde nordica deplorano ovviamente le reazioni sproporzionate in Russia, e chiedono che tale paese rispetti i propri impegni internazionali secondo la Convenzione di Vienna.</p>
      <p sl="sv">Detto questo, occorre anche affermare che a nessuno giova un inasprimento della contrapposizione che potrebbe derivare da talune azioni o risoluzioni e affermazioni semplicistiche. E’ meglio costruire un ponte e avviare il dialogo che ergere muri e barriere. E’ indubitabile che la discriminazione e la restrizione dei diritti civili alle quali è sottoposta la popolazione russofona dell’Estonia costituisce un terreno molto fertile per i conflitti. La responsabilità della controversia in questione va attribuita anche al governo estone, che non rispetta i diritti civili della popolazione russofona. Esso è responsabile del fatto che, prima dello spostamento del monumento, non è stato avviato alcun dialogo con i residenti a Tallinn e anche del fatto che non è stato tenuto in alcuna considerazione il significato del monumento per un vasto numero di persone, quale importante ricordo di tutti coloro che hanno perso la propria vita nella lotta al regime nazista e fascista.</p>
      <p sl="sv">Altri fattori deplorevoli scaturiscono dall’inasprimento delle tensioni, come reazione al divieto di manifestare pacificamente espresso dalle autorità estoni e come conseguenza dell’azione intrapresa dalla polizia estone contro i manifestanti. La rimozione da parte dell’Estonia di un monumento contro il nazismo e dei corpi dei soldati morti nella guerra contro l’esercito di Hitler viene considerata una provocazione nei confronti di tutti coloro che ritengono che la lotta al nazismo debba essere ricordata nel futuro. Nessuno ha il diritto di riscrivere la storia e le opinioni politiche non devono impedire un’analisi seria, né una comprensione delle cause che hanno fatto scoccare la scintilla. Soltanto attraverso l’analisi e la comprensione saremo in grado di risolvere le controversie in futuro.</p>
    </intervention>
    <intervention id="2-358" speaker_id="1429" name="Christopher BEAZLEY" is_mep="True" mode="spoken" nationality="United Kingdom" birth_date="05-09-1952" birth_place="Bexhill " p_group="Group of the European People's Party (Christian Democrats) and European Democrats" m_state="GB">
      <p sl="en">Signor Presidente, non posso condividere l’interpretazione dell’ultima oratrice sullo spostamento di un monumento di guerra in un cimitero militare. A mio avviso si tratta di una procedura del tutto corretta. Il governo estone ha il diritto di decidere in tal senso e questo è stato usato come pretesto e non, come lei ha affermato, signor Commissario, per creare uno scontro tra Russia ed Estonia, bensì tra la Russia e l’UE. Il Presidente della Commissione Barroso ha sottolineato in modo estremamente eloquente a Samara che esprimiamo la nostra completa solidarietà all’Estonia – come anche alla Polonia, alla Repubblica ceca e, di fatto, al mio stesso paese, il cui ambasciatore è stato ugualmente aggredito da membri del Nashi , movimento dal quale il Presidente Putin stenta a dissociarsi.</p>
      <p sl="en">Ci è sempre stato detto che dobbiamo ridimensionare le situazioni che non abbiamo creato. Nella sua risposta, signor Commissario, mi chiedo se lei possa soffermarsi sulle negoziazioni OMC alle quali accennava. E’ possibile continuare a negoziare l’ingresso di un paese che apparentemente sembra essere implicato nell’interruzione delle comunicazioni elettroniche – come ci ha appena spiegato l’onorevole Savi –, con le minacce al sistema bancario, alla nostra stessa sicurezza? Non c’è dubbio che occorre inviare al Presidente Putin un messaggio molto chiaro, comunicandogli che intendiamo certamente continuare i negoziati, ma che non possiamo farlo finché continueranno a verificarsi attacchi informatici.</p>
    </intervention>
    <intervention id="2-359" speaker_id="28980" name="Andres TARAND" is_mep="True" mode="spoken" nationality="Estonia" birth_date="11-01-1940" birth_place="Tallinn" p_group="Socialist Group in the European Parliament" m_state="EE">
      <p sl="et">Vorrei esprimere i miei più sentiti e sinceri ringraziamenti ai rappresentanti della Commissione e a tutti gli Stati membri qui presenti per la solidarietà ed il sostegno dimostrati, a nome dei rispettivi Stati di appartenenza, all’Estonia.</p>
      <p sl="et">Non mi soffermerò ulteriormente su quanto accaduto a Tallinn, poiché è già stato ampiamente trattato nella risoluzione, ma vorrei porre l’accento sul modo in cui la Russia ha distorto l’intero corso degli eventi a scopo propagandistico. Come ha già rilevato il collega Savi, parlando della morte dell’unico giovane che ha perso la vita in occasione degli scontri, sedicenti testimoni oculari hanno diffuso a Tallinn il giorno seguente una versione della storia secondo la quale il dimostrante sarebbe morto per i colpi inferti dalla polizia con i manganelli, di fronte al teatro d’arte drammatica. Dal momento che il luogo non è stato identificato correttamente e la morte è stata in realtà provocata da una pugnalata, la versione di Mosca ha gradualmente passato la responsabilità alla polizia, e il Presidente Putin ha affermato, rivolgendosi ai leader dell’Unione europea riuniti a Samara, che, deliberatamente, non era arrivata alcuna ambulanza a soccorrere la vittima. Ho controllato direttamente i fatti domenica sera, parlando con il ministro degli Interni, che mi ha detto che l’ambulanza è arrivata sul posto entro cinque minuti.</p>
      <p sl="et">Dunque, questa menzogna è stata respinta per ben due volte in Aula, ma ritengo di dover porre ancora l’accento sui fatti accaduti, perché domani potrebbero circolare proprio in questo edificio false versioni. Un argomento totalmente nuovo, tuttavia, è la guerra cibernetica, che ha ricevuto un’attenzione considerevole da parte dei media di tutto il mondo.</p>
      <a text="(Il Presidente interrompe l’oratore)"/>
    </intervention>
    <intervention id="2-360" speaker_id="28620" name="Georgs ANDREJEVS" is_mep="True" mode="spoken" nationality="Latvia" birth_date="30-10-1932" birth_place="Tukums" p_group="Group of the Alliance of Liberals and Democrats for Europe" m_state="LV">
      <p sl="en">Signor Presidente, vorrei richiamare l’attenzione sul restroscena storico dei recenti disordini e delle violente manifestazioni in Estonia. L’Unione europea dovrebbe capire che, nel corso dei 50 anni di occupazione sovietica, il regime comunista ha commesso una serie di crimini contro la popolazione dei paesi baltici, causando il trasferimento di centinaia di migliaia di lavoratori verso i territori di questi ex stati sovrani occupati, membri della Lega delle nazioni, e ponendo le basi per un reale pericolo per estoni e lettoni di diventare minoranze all’interno dei propri Stati.</p>
      <p sl="en">In seguito a enormi pressioni da parte della comunità internazionale, e anche delle Istituzioni europee, l’Estonia e la Lettonia hanno accettato di integrare quelle centinaia di migliaia di non cittadini all’interno delle loro società. Tuttavia, l’integrazione è un processo a due sensi e i recenti sviluppi in Estonia mostrano che esistono tendenze opposte. I sentimenti dell’epoca sovietica hanno lasciato il posto, in Russia, a un nuovo approccio imperialistico. E’ particolarmente preoccupante che protagonista delle recenti manifestazioni di violenza in Estonia sia stata proprio la generazione più giovane, nella quale era stata riposta la maggior parte delle speranze di integrazione e lealtà. Questo dovrebbe farci seriamente riflettere.</p>
    </intervention>
    <intervention id="2-361" speaker_id="28617" name="Inese VAIDERE" is_mep="True" mode="spoken" nationality="Latvia" birth_date="03-09-1952" birth_place="Jelgavā" m_state="LV">
      <p sl="lv">Onorevoli colleghi, quanto è avvenuto in Estonia ha illuminato chiaramente diverse questioni importanti per l’Europa.</p>
      <p sl="lv">1) La Russia non ha rinunciato ai suoi progetti sui paesi baltici, ma sta cercando di applicare il principio del “divide et impera ”.</p>
      <p sl="lv">2) Dobbiamo ricordare alla Russia la necessità di riconoscere di aver occupato i paesi baltici, poiché una diversa interpretazione della storia porterà inevitabilmente a conflitti simili in futuro.</p>
      <p sl="lv">3) Come la Finlandia nel 1939, il piccolo Stato dell’Estonia non ha indietreggiato di fronte agli attacchi provenienti dall’”orso della porta accanto”, mantenendo la propria dignità, vincendo e ottenendo l’appoggio dei paesi europei.</p>
      <p sl="lv">4) La Russia concepisce soltanto una posizione forte e determinata. I compromessi vengono considerati un segno di debolezza ed è per questo che vorrei ringraziare la Commissione e il Cancelliere tedesco Angela Merkel, appartenente allo Stato che attualmente detiene la Presidenza, per aver ben compreso i fatti e per la solidarietà dimostrata, parlando alla Russia con una sola voce a nome dell’Europa; vorrei inoltre affermare che sono fermamente convinta che questa strategia porterà successo a tutti noi in futuro.</p>
    </intervention>
    <intervention id="2-362" speaker_id="28619" name="Tatjana ŽDANOKA" is_mep="True" mode="spoken" nationality="Latvia" birth_date="08-05-1950" birth_place="Rīga" m_state="LV">
      <p sl="it">Signor Presidente, ho ascoltato con attenzione l’intervento del Commissario, ma non concordo che si tratti solo di una controversia tra Russia ed Estonia. Mi chiedo, inoltre, come sia possibile che il conflitto interetnico, i rapporti tra le minoranze e le maggioranze, di cui uno dei punti cruciali è un diverso approccio alla storia, ora diventino una questione di relazioni tra l’Unione europea e la Russia.</p>
      <p sl="it">In questa sede, io rappresento la minoranza di lingua russa in Lettonia e in molte occasioni ho dichiarato che non vogliamo essere ostaggio di giochi geopolitici. Sfortunatamente, i russofoni in Estonia, come anche in Lettonia, sono stati, per così dire, prigionieri della prima guerra fredda, non vedendo riconosciuti i propri diritti di cittadini – né ufficializzata la propria lingua all’interno di paesi in cui essi rappresentavano una cospicua minoranza. Ora purtroppo potremmo essere ostaggio della nuova guerra fredda e ci troviamo ad ascoltare in questa sede una serie di appelli ad un comportamento molto simile a quello adottato durante la guerra fredda.</p>
      <p sl="it">Non può esserci solidarietà se vengono violati i diritti umani. Molte organizzazioni internazionali si limitano a riportare le violazioni dei diritti umani durante i recenti avvenimenti in Estonia.</p>
    </intervention>
    <intervention id="2-363" speaker_id="28584" name="Georgios TOUSSAS" is_mep="True" mode="spoken" nationality="Greece" birth_date="08-09-1954" birth_place="Kilada" p_group="Confederal Group of the European United Left - Nordic Green Left" m_state="GR">
      <p sl="el">La tensione tra Estonia e Russia non nasce da una statua di bronzo, ma scaturisce dall’oltraggiosa riscrittura della storia. Si tratta di un insulto alla memoria di milioni di soldati sconosciuti che hanno dato la propria vita per far crollare il regime fascista.</p>
      <p sl="el">Il dibattito avvenuto nel Parlamento europeo nel corso dell’ultima minitornata a Bruxelles e l’approvazione della risoluzione nella quale si esprime solidarietà al governo estone fanno parte di una politica che sostiene consapevolmente la riscrittura della storia e il risveglio del fascismo nei paesi baltici e in altri Stati.</p>
      <p sl="el">Abbiamo condannato ripetutamente, attraverso i fatti universalmente noti, sforzi metodici compiuti in Estonia, Lettonia e Lituania dopo il 1991 per reintegrare i collaboratori delle SS e del fascismo tedesco. Allo stesso tempo, questi hanno iniziato a demolire i monumenti dell’Armata Rossa. Nel luglio del 2004 il monumento estone antifascista Lembit Pärn venne demolito e fu eretto un monumento in onore del comandante delle SS Alfons Rebane.</p>
      <p sl="el">In Lettonia il campo di concentramento di Salaspils, nel quale furono uccisi 100 000 adulti e 4 000 bambini, venne chiamato dal governo “riformatorio e campo di lavoro”. In Romania, il Primo Ministro Ion Antonescu, collaboratore della Germania nazista, fu assolto dalle accuse di crimini di guerra.</p>
      <p sl="el">Gli assassini e i torturatori dell’armata delle SS ricevono pensioni e vengono considerati combattenti per la libertà nei paesi baltici. Il Consiglio tace di fronte a tutte queste accuse e domande da parte dei membri del partito comunista greco al Parlamento europeo.</p>
      <p sl="el">Non ci sorprende. Il fascismo è il figlio legittimo del capitalismo. Non siamo d’accordo con Putin. Tuttavia, nel momento in cui cancellate 20 milioni di morti, ci chiediamo per quale ragione vi mostriate ingiuriosi ed esortiate al rispetto delle convenzioni internazionali.</p>
      <p sl="el">State riscrivendo la storia, ma i fatti non cambiano. E’ una verità storica che fu l’Armata Rossa, con i comunisti e l’Unione sovietica in prima linea, a distruggere il fascismo nell’Europa centrale ed orientale e ad elevare la bandiera rossa con la falce e il martello sul Reichstag .</p>
      <p sl="el">E’ stato ed è tuttora il perenne incubo che segnerà sempre la sconfitta di tutti coloro che hanno sognato la sovranità globale …</p>
      <a text="(Il Presidente interrompe l’oratore)"/>
    </intervention>
    <intervention id="2-364" speaker_id="4521" name="Charles TANNOCK" is_mep="True" mode="spoken" nationality="United Kingdom" birth_date="25-09-1957" birth_place="Aldershot" p_group="European Conservatives and Reformists Group" m_state="GB">
      <p sl="it">Signor Presidente, la Russia purtroppo non aprirà gli occhi di fronte alla nuova realtà geopolitica che presenta come non più reale il cosiddetto “vicino-estero”, dove essa ha esercitato potere totale per buona parte del secolo, dal Caucaso all’Ucraina. Anche i paesi baltici sono oggi orgogliosi Stati membri indipendenti dell’UE ed è giusto ed adeguato che l’UE e la NATO, delle quali fanno parte, mostrino completa solidarietà nel momento in cui la Russia tenta di soggiogare i più piccoli fra questi – l’Estonia – in merito a una questione decisamente interna che rientra nella sfera di competenza sovrana della recente Repubblica indipendente.</p>
      <p sl="it">Molti potrebbero chiedersi dove sia il buon senso politico nella rimozione della statua di un cosiddetto liberatore sovietico. Fortunatamente, tuttavia, vengo da una nazione che non ha mai sperimentato la brutale invasione stalinista e l’annessione che hanno subito questi paesi. Bisogna considerare che molti estoni non vedono i sovietici come liberatori, ma come tiranni che hanno eliminato l’indipendenza e la libertà di cui l’Estonia godeva nel periodo tra le due guerre.</p>
      <p sl="it">Lo spostamento della statua e dei corpi dei caduti russi è avvenuto in conformità al diritto internazionale e non ha giustificato in alcun modo le risoluzioni della Duma , attraverso le quali si chiedevano le dimissioni del governo estone, né tanto meno le successive violente manifestazioni, gli attacchi al sofisticato sistema informatico del governo estone o lo sconsiderato uso dei Nashi , organizzazione nazionalista estremista, per attaccare l’ambasciata estone – violando le Convenzioni di Vienna, e per giunta sulla scia di una strategia adottata l’anno scorso nei confronti dell’ambasciatore britannico, Anthony Brenton, in occasione del rally di Kasparov.</p>
      <p sl="it">Se la Russia vuole godere di buone relazioni con tutta l’UE dopo il Vertice e desidera negoziare un nuovo APC, dovrà prendere in seria considerazione il rispetto di tutti gli Stati membri dell’UE in ugual misura.</p>
      <p sl="it">E’ finita l’epoca dei proficui incontri bilaterali dell’ex Cancelliere Schröder, riccamente ricambiati ora dal Presidente Putin con un incarico di tutto riposo dopo il suo pensionamento. I nuovi leader dell’UE, come Nicolas Sarkozy e Angela Merkel, hanno intenzione di iniziare ad usare le maniere forti con la Russia in futuro.</p>
      <a text="(Applausi)"/>
    </intervention>
    <intervention id="2-365" speaker_id="37200" name="Katrin SAKS" is_mep="True" mode="spoken" nationality="Estonia" birth_date="29-11-1956" birth_place="Tallinn" p_group="Group of the Progressive Alliance of Socialists and Democrats in the European Parliament" m_state="EE">
      <p sl="et">Onorevoli colleghi, ringrazio tutti per il messaggio trasmesso, dal quale chiaramente traspare che la Russia non deve trattare l’Estonia come una sua provincia o repubblica costituente.</p>
      <p sl="et">Il soldato di bronzo è stato solo un pretesto. Se non ci fosse stato quello, si sarebbe trovato altro, magari altrove. Si è trattato di un tentativo di creare una spaccatura, non solo all’interno dell’Estonia, ma anche nell’Unione europea; un tentativo della Russia di creare instabilità a giustificazione di una grave interferenza e come pretesto per spostare l’attenzione lontano dai monumenti rimossi.</p>
      <p sl="et">In qualità di ex ministro degli Affari etnici e della Popolazione, confermo che non si è trattato di un conflitto etnico, vale a dire di un conflitto tra estoni e russi. Sebbene sotto molti aspetti abbiamo diverse visioni della storia, posso confermarvi che le poche migliaia di giovani ribelli scesi in strada gridando “Rossiya, Rossiya ” non rappresentano la minoranza russa in Estonia.</p>
      <p sl="et">Siamo fieri dei nostri russi, che considerano l’Estonia come la loro casa, e cercheremo di fare tutto il possibile per ristabilire la pace. Non possiamo cambiare il passato, e probabilmente non siamo neppure in grado di cambiare l’atteggiamento con il quale guardiamo ad esso, ma possiamo plasmare una visione comune del futuro. Un’ampia parte della popolazione, oggi, ha adottato il motto “passato diverso, futuro comune”.</p>
    </intervention>
    <intervention id="2-366" speaker_id="28262" name="Henrik LAX" is_mep="True" mode="spoken" nationality="Finland" birth_date="06-05-1946" birth_place="Helsingfors" p_group="Group of the Alliance of Liberals and Democrats for Europe" m_state="FI">
      <p sl="sv">I ribelli che hanno seguito la rimozione della statua di bronzo a Tallinn hanno rappresentato un duro colpo per tutti coloro che si sono impegnati nell’integrazione della popolazione russofona nella società estone e nel potenziamento dei legami tra i gruppi di popolazione in Estonia. In questo momento il paese ha bisogno del massimo supporto e della più ampia solidarietà da parte dell’UE e dei suoi Stati membri al fine di reagire a questa situazione di stallo e di rendere sereno il rapporto tra i gruppi linguistici del paese, stabilizzando l’intera società. L’Estonia non deve essere sottoposta ad indebite pressioni ed interferenze da parte della Russia. Questo è importante per tutta l’Unione europea.</p>
      <p sl="sv">L’Estonia possiede tradizioni grandiose e ha tutti i requisiti per avere successo. Fino al 1920, la minoranza russofona ha goduto di una posizione forte in Estonia, conferitale dalla prima Costituzione estone. In questo momento la creazione di un canale televisivo estone in lingua russa rappresenterebbe un passo importante. Attualmente moltissimi estoni russofoni possono ricevere informazioni in lingua russa unicamente dalla Russia.</p>
    </intervention>
    <intervention id="2-367" speaker_id="28356" name="Wojciech ROSZKOWSKI" is_mep="True" mode="spoken" nationality="Poland" birth_date="20-06-1947" birth_place="Warszawa" p_group="Union for Europe of the Nations Group" m_state="PL">
      <p sl="pl">Signor Presidente, vorrei presentare una visione più ampia della questione. Il recente Vertice Russia UE a Samara ha portato un cambiamento nel nostro rapporto reciproco, poiché l’esistenza della solidarietà all’interno dell’Unione è divenuta evidente ai nuovi Stati membri. I miei ringraziamenti in questo senso vanno al Presidente del Consiglio e al Presidente della Commissione.</p>
      <p sl="pl">Può essere considerato deludente che non si sia compiuto alcun progresso nei colloqui. Tuttavia, il Vertice di Samara dovrebbe essere considerato in una luce positiva. Infatti la condizione che vincola le relazioni tra l’Unione e la Russia è il rispetto da parte di quest’ultima della sovranità dei singoli Stati membri dell’Unione e l’abbandono di strategie che implichino l’esercizio di pressioni politiche russe mediante strumenti economici o tramite l’utilizzo della tecnologia informatica.</p>
      <p sl="pl">Purtroppo le autorità russe non sono riuscite a conformarsi. Gli attacchi informatici nei confronti dell’Estonia non sono cessati e l’embargo imposto sulla carne polacca è ancora valido. Le tracce lasciate dagli assassini di Alexander Litvinienko conducono a Mosca. Tutto ciò che l’Unione può fare è mantenere le pressioni.</p>
      <p sl="pl">Non possiamo cercare di capire la Russia contemporanea senza considerare il suo atteggiamento nei confronti del passato. Affinché l’Unione possa avere un rapporto duraturo e costruttivo con la Russia, occorre sviluppare una visione comune di quel passato. Mantenendo questa come condizione essenziale, sarà utile creare una sorta di “Carta per la verità e la riconciliazione”.</p>
    </intervention>
    <intervention id="2-368" speaker_id="28125" name="Anna IBRISAGIC" is_mep="True" mode="spoken" nationality="Sweden" birth_date="23-05-1967" birth_place="Sanski Most" p_group="Group of the European People's Party (Christian Democrats)" m_state="SE">
      <p sl="sv">Ritengo che la situazione che si è creata a Tallinn dal mese di aprile di quest’anno sia evidente a tutti. Non sono certa, tuttavia, che tutti ne capiscano il significato. I precedenti dibattiti svoltisi in Parlamento a tale riguardo dimostrano che non tutti comprendono il motivo per cui alcune persone hanno reagito in modo così violento. Consentitemi pertanto di spiegare.</p>
      <p sl="sv">Fin da quando Vladimir Putin è stato eletto Presidente, ha affermato che avrebbe fatto tutto il possibile per restituire alla Russia la forza militare di un tempo e il potere che egli riteneva le spettasse. Se ricordo bene, soltanto un giornale – francese – ha riconosciuto direttamente i segnali provenienti dalla Russia. Gli altri media sono rimasti inconsapevoli di tale realtà. I presenti che parlano russo e che hanno sperimentato cosa significa vivere vicino o addirittura sottoposti alla Russia, hanno tuttavia capito perfettamente. Nel corso degli anni, è divenuto però sempre più chiaro che la Russia si sta sviluppando nella direzione sbagliata, per quanto attiene ai diritti umani, all’indipendenza dei media e alla libertà politica. Otto von Habsburg, una delle più rispettabili figure politiche in Europa, ha descritto tutto questo come un ritorno all’epoca di Stalin. Oggi egli ha 95 anni. Gode pertanto di una certa prospettiva e ha molti ricordi. Eppure, altri sembrano aver dimenticato. Nello stesso Parlamento europeo, ci sono membri che sembrano non ricordare i processi che i paesi dell’Europa orientale hanno dovuto subire per aprirsi una strada di libertà, indipendenza ed autonomia. Tutte le minacce e i boicottaggi, l’interferenza negli affari interni di altri Stati e il ricatto con il quale sono state negate le forniture di energia, sembrano essere caduti nell’oblio. Molti di questi eventi sono abbastanza recenti e stanno avvenendo tuttora in alcuni degli Stati che definirei “la nuova Europa”.</p>
      <p sl="sv">Alcuni Stati dell’antica Europa, tuttavia, sembrano aver dimenticato la lezione storica da essi stessi ricevuta: che cioè la pace può essere preservata soltanto attraverso una politica estera comune, la dimostrazione di solidarietà e l’espressione ad una sola voce. Non si tratta del monumento di Tallinn. Il tema del dibattito non è l’Estonia, ma l’Europa e la sovranità e l’indipendenza di quest’ultima.</p>
    </intervention>
    <intervention id="2-369" speaker_id="28615" name="Roberts ZĪLE" is_mep="True" mode="spoken" nationality="Latvia" birth_date="20-06-1958" birth_place="Rīga" m_state="LV">
      <p sl="lv">Signor Presidente, prima di tutto vorrei ringraziare il Presidente Barroso per aver affermato a Samara che un problema che uno Stato membro – sia pure il più piccolo – ha con la Russia è un problema dell’intera Unione europea. In tal modo ha dato un buon sostegno agli Stati membri, ai nuovi Stati membri e particolarmente all’Estonia. Tuttavia, soprattutto per quei politici che non hanno più una visione ottimistica delle relazioni con la Russia, è importante capire che la Russia continuerà a cercare di dimostrare che l’antica vera Europa esiste ancora e che gli Stati confinanti con la Russia, a suo avviso, sono divenuti parte dell’Unione europea in modo temporaneo, influenzati da vari eventi e in modo del tutto accidentale. Allo stesso tempo la forza dell’unità dell’Unione europea verrà sottoposta a nuove prove, verranno affilate nuove armi virtuali, e questo in una società moderna può arrecare un danno enorme. Pertanto la questione è capire se l’Unione europea aspetterà di incorrere in nuovi problemi con uno degli Stati membri dell’UE provenienti dall’ex blocco sovietico, o se sarà in grado di esigere dalla Russia i requisiti che qualsiasi Stato deve avere per divenire un potenziale membro democratico di un partenariato. Grazie.</p>
    </intervention>
    <intervention id="2-370" speaker_id="28616" name="Ģirts Valdis KRISTOVSKIS" is_mep="True" mode="spoken" nationality="Latvia" birth_date="19-02-1962" birth_place="Ventspils" p_group="Union for Europe of the Nations Group" m_state="LV">
      <p sl="lv">Commissario Ferrero-Waldner, onorevoli colleghi, è particolarmente importante per l’Europa non solo mostrarsi solidale, ma anche riconoscere le vere ragioni delle tensioni createsi in Estonia. L’Europa deve assolutamente comprendere che in Estonia c’è stato uno scontro tra la democrazia occidentale e le antiche ideologie totalitarie sovietiche. Nel riconoscere questa situazione, l’Europa deve fermamente rifiutare le interpretazioni storiche dell’epoca totalitaria dell’URSS. L’UE deve promuovere la rimozione di simboli dell’URSS che offendono gli abitanti delle nazioni che hanno subito il regime sovietico. L’Europa deve partecipare al rinnovamento della verità storica nei paesi baltici occupati e negli altri Stati dell’Europa orientale. Questo può rappresentare una condizione di partenza per la riconciliazione dei rappresentanti delle diverse ideologie e per la futura integrazione negli ex territori occupati dell’Unione sovietica. E’ un problema comune che riguarda tutta l’Europa. Vorrei dare particolare rilievo al fatto che il Parlamento europeo da questo momento in poi è chiamato a svolgere il ruolo di attivo partecipante nel raggiungimento di questi obiettivi attinenti alla verità e allo Stato di diritto. Grazie.</p>
    </intervention>
    <intervention id="2-371" speaker_id="photo_generic" name="Benita Ferrero-Waldner" is_mep="True" mode="spoken">
      <p sl="en">Membro della Commissione . – Signor Presidente, questa discussione ha chiaramente dimostrato che la parola chiave è “solidarietà”. Vorrei esprimere la mia gratitudine a tutti i deputati che hanno speso parole di ringraziamento.</p>
      <p sl="en">Il Presidente Barroso, in particolare, non avrebbe potuto essere più chiaro sull’argomento. Molti di voi sanno di cosa ha parlato. Egli intendeva dire che l’aggressione contro uno Stato membro – l’Estonia, in questo caso – rappresenta un’aggressione all’intera Unione europea. E’ stato un discorso molto incisivo, che ha inoltre dimostrato che la politica divide et impera non può funzionare se l’Europa ha una sola voce.</p>
      <p sl="en">Questi sono i principali argomenti e le più rilevanti lezioni di questo dossier . Tali questioni hanno occupato molto del tempo a disposizione per le discussioni nel corso della nostra riunione. Abbiamo continuato a sottolineare che stiamo lavorando come UE a 27 Stati membri e che sarà mantenuta la solidarietà.</p>
      <p sl="en">Per quanto riguarda l’ingresso nell’OMC, entrambe le parti hanno riconosciuto a Samara che intratteniamo relazioni economiche e commerciali più che mai strette ed estese ed è stato incoraggiante sentire che da parte della Russia c’è l’intenzione di accelerare il processo relativo al suo ingresso nell’OMC. E’ incoraggiante, perché è nostro interesse legare la Russia ad un sistema basato su regole precise, dove potrà godere della giusta considerazione. E’ veramente importante.</p>
      <p sl="en">Per quanto attiene al problema degli attacchi informatici, spetta ora al Consiglio continuare a lavorare sulla comunicazione della Commissione, alla quale abbiamo aggiunto un paragrafo sul terrorismo informatico. Su questo punto, riscontro un generale accordo sull’importanza di lavorare sulla questione della solidarietà.</p>
      <a text="(Applauso)"/>
    </intervention>
    <intervention id="2-372" speaker_id="28380" is_mep="True" mode="spoken" role="Presidente" name="Marek SIWIEC" nationality="Poland" birth_date="13-03-1955" birth_place="Piekary Sląskie" p_group="Group of the Progressive Alliance of Socialists and Democrats in the European Parliament" m_state="PL">
      <p sl="unknown">Comunico di avere ricevuto sette proposte di risoluzione ai sensi dell’articolo 103, paragrafo 2, del Regolamento.</p>
      <p sl="unknown">La discussione è chiusa.</p>
      <p sl="unknown">La votazione si svolgerà giovedì, 24 maggio.</p>
    </intervention>
  </section>
  <section id="creitem30" title="19. Relazione annuale 2005 sulla PESC (discussione)">
    <intervention id="2-374" speaker_id="28380" is_mep="True" mode="spoken" role="Presidente" name="Marek SIWIEC" nationality="Poland" birth_date="13-03-1955" birth_place="Piekary Sląskie" p_group="Group of the Progressive Alliance of Socialists and Democrats in the European Parliament" m_state="PL">
      <p sl="unknown">L’ordine del giorno reca la relazione (A6-0130/2007), presentata dall’onorevole Brok a nome della commissione per gli affari esteri, sulla relazione annuale del Consiglio al Parlamento europeo sugli aspetti principali e le scelte di base della PESC, comprese le implicazioni finanziarie per il bilancio generale dell’Unione europea – 2005 [2006/2217(INI) ].</p>
    </intervention>
    <intervention id="2-375" speaker_id="1263" name="Elmar BROK" is_mep="True" mode="spoken" role="relatore" nationality="Germany" birth_date="14-05-1946" birth_place="Verl " p_group="Group of the European People's Party (Christian Democrats)" m_state="DE">
      <p sl="de">Signor Presidente, signora Commissario, onorevoli colleghi, poiché oggi discutiamo la relazione annuale del Consiglio sulla PESC in assenza del Consiglio, a maggior ragione voglio ringraziare la Commissione e il Commissario, signora Ferrero-Waldner, per la sua presenza in Aula stasera. Il fatto che discutiamo in tarda serata l’unica relazione ufficiale sulla politica estera e di sicurezza comune è senz’altro emblematico della nostra Istituzione.</p>
      <p sl="de">Credo che negli anni scorsi, e proprio nel periodo che viene preso in esame in questo contesto, la cooperazione con la Commissione nel settore della politica estera e di sicurezza comune, e in molti ambiti anche con il Consiglio, sia stata estremamente positiva.</p>
      <p sl="de">In tutto questo tempo abbiamo compiuto notevoli progressi nello sviluppo della politica di vicinato nonché della politica relativa all’area dei Balcani, e siamo anche riusciti a migliorare la nostra capacità di assumere posizioni nell’ambito della politica di sicurezza e di difesa. In questo modo attualmente l’Unione europea si fa carico di una quantità di compiti che anche solo cinque anni fa non sarebbe stata immaginabile. Grazie a questo, possiamo ritenere un enorme successo l’abilità oggi acquisita dall’Unione europea, che sia in Medio Oriente o nella questione irachena, di coinvolgere anche altri paesi in questa strategia che combina prevenzione, gestione civile delle crisi e capacità militari, invece di affidarsi unicamente a strumenti militari, ovvero quell’insieme che riassumerei con l’idea del soft power dell’Unione europea come criterio globale.</p>
      <p sl="de">Nel contempo dobbiamo chiederci se siamo in grado, nonostante i progressi compiuti, di far fronte a tutte le sfide. Per questo motivo vi invito a riconoscere che proprio nei settori legati alla politica estera e di sicurezza riveste un’estrema importanza, anzi è persino vitale, che il Trattato costituzionale si traduca in realtà. Quindi, tenendo ben presente tale questione, in questi giorni e settimane in cui ci avviciniamo alla prossima Conferenza intergovernativa, dobbiamo chiarire che questo aspetto è una componente irrinunciabile del Trattato costituzionale, perché se c’è un punto sul quale siamo concordi con la Commissione è la necessità di gestire in modo più coerente le nostre capacità.</p>
      <p sl="de">Ritengo importante che si realizzino alcune misure anche prima di allora. Per esempio vorrei incoraggiare la Commissione ad accelerare il potenziamento delle sue delegazioni, presenti in 120 paesi, in modo che tali risorse siano già rese disponibili alle altre Istituzioni come anticipazione del servizio per l’azione esterna previsto dal Trattato costituzionale. Poiché il Consiglio non è rappresentato in questa sede e non può sentire, posso aggiungere che sarebbe un’ottima opportunità per dimostrare che un simile servizio per l’azione esterna dovrebbe rientrare anche in futuro nelle competenze della Commissione e che non occorre prevedere un’istituzione indipendente. Avremo senz’altro maggiore capacità di intervento in questo ambito se seguiamo fin d’ora una ragionevole prassi mirata a mettere di fronte al fatto compiuto.</p>
      <p sl="de">L’Unione europea è presente in 120 paesi con delegazioni della Commissione e costituisce la maggior potenza commerciale mondiale, con una quota del 20 per cento del commercio mondiale. Il nostro prodotto interno lordo, non pro capite , bisogna ammetterlo, ma a livello complessivo, è più alto di quello degli Stati Uniti. Se riusciamo a tradurre questi dati in linguaggio politico, nel senso appunto di una posizione fondata non solo sulla potenza militare ma sul soft power , potremo rendere l’alleanza transatlantica in grado di agire – su un piano di parità – e in questo modo eserciteremo un’influenza come partner paritari, com’è successo di recente con l’accordo commerciale transatlantico, da considerarsi un importante passo avanti per noi al fine di proseguire le nostre relazioni con gli Stati Uniti, che rimangono nostri partner e alleati anche per il futuro. Non è possibile da parte nostra mantenerci equidistanti da Russia e America, perché anzi, in base ai valori, i nostri primi partner sono gli Stati Uniti. Si tratta di un punto che va chiarito quando affrontiamo questo contesto, per evitare qualsiasi malinteso al riguardo.</p>
      <a text="(Applausi)"/>
      <p sl="de">Quando si tratta di problematiche come quelle presenti riveste importanza secondaria il fatto di condividere o meno l’attuale politica di governo.</p>
      <p sl="de">Nel contempo, dobbiamo però renderci conto che possiamo esercitare tale influenza solo con un’azione comune. Solidarietà significa anche essere solidali verso il mondo esterno. Vorrei ringraziare la Presidente in carica del Consiglio e la Presidenza tedesca nel suo complesso per averlo dimostrato a Samara insieme alla Commissione. In tale ambito non si è persa l’occasione di far capire chiaramente che non ci lasceremo dividere. Così come non dobbiamo permettere agli americani di dividerci in “vecchia” e “nuova” Europa, non dobbiamo neppure consentire ai nostri vicini in Medio Oriente di pensare che la qualità della sicurezza differisca da regione a regione e che in certe regioni possa esercitare maggiore influenza che in altre. Qualunque paese in Europa e nel mondo deve essere libero di decidere a quale alleanza aderire e a quale comunità appartenere e nessun vicino – per quanto grande – deve cercare di fargli cambiare idea con la propria influenza. E’ uno dei punti chiave degli accordi di Helsinki del 1975, ovvero che ogni paese deve decidere autonomamente a quale comunità vuole aderire. Eppure dobbiamo capire che questo grosso vicino è importante per noi nel settore dell’energia e anche rispetto ad altre questioni. Perciò dobbiamo fare in modo di ampliare il partenariato strategico con la Russia; in effetti preferirei avere dalla nostra parte una simile Russia democratica che non al fianco dell’Iran.</p>
      <a text="(Il Presidente interrompe l’oratore)"/>
    </intervention>
    <intervention id="2-376" speaker_id="photo_generic" name="Benita Ferrero-Waldner" is_mep="True" mode="spoken">
      <p sl="de">Membro della Commissione . – Signor Presidente, onorevoli deputati, sono lieta di avere l’opportunità di discutere con voi la relazione dell’onorevole Brok, sebbene a un’ora così tarda che meglio si presterebbe al riposo notturno.</p>
      <p sl="de">La politica estera e di sicurezza comune è un elemento essenziale della politica estera comunitaria, nella quale la Commissione è pienamente coinvolta in conformità dei Trattati. Prendiamo parte alla discussione a tutti i livelli nell’ambito delle strutture del Consiglio, siamo membri permanenti della troika e curiamo la gestione e l’attuazione del bilancio della PESC. Inoltre contribuiamo al raggiungimento degli obiettivi di politica estera dell’Unione anche con tutte le misure nell’ambito del primo pilastro. Per noi riveste un’importanza decisiva che l’Unione sia dotata di una politica estera pienamente integrata che abbracci sia la politica estera e di sicurezza comune che la dimensione comunitaria, e quindi anche le misure adottate dagli Stati membri. Per ricorrere a una metafora, vorremmo essere come ruote di un ingranaggio ben oliato.</p>
      <p sl="de">Vorrei riprendere in breve alcuni argomenti di questa ampia relazione.</p>
      <p sl="de">Per quanto riguarda gli aspetti di politica estera del Trattato costituzionale, sono anch’io dell’opinione che la loro attuazione aumenterebbe l’efficacia, la coerenza e la visibilità della PESC. Tuttavia non dovremmo trarne la conclusione che non sia possibile nel frattempo migliorare la situazione o che addirittura non l’abbiamo già fatto.</p>
      <p sl="de">In questo ambito sono importanti soprattutto gli sviluppi e i risultati in loco , e in proposito si sono registrati notevoli miglioramenti. Solo di recente abbiamo potuto constatare una migliore cooperazione tra Consiglio, Stati membri e Commissione, per esempio quando si è trattato di concordare le rispettive azioni e misure nei preparativi in vista di una soluzione riguardo allo status del Kosovo, e nel rafforzamento dei tentativi di promuovere lo Stato di diritto in Afghanistan con misure nei settori della polizia e della giustizia. Infatti il lavoro di polizia rientra nelle competenze del Consiglio e del segretariato del Consiglio, mentre noi ci occupiamo del settore della giustizia, e i mezzi militari vengono impiegati nel quadro della NATO. Altri esempi sono il sostegno al processo di pace in Medio Oriente, con una missione UE inviata per il sostegno alla protezione dei confini presso la frontiera di Rafah, la promozione della riforma del settore della sicurezza nella Repubblica democratica del Congo, o anche il finanziamento delle operazioni per il mantenimento della pace in Somalia e in Sudan attraverso il Fondo per la pace in Africa, o l’impegno a fini di osservazione e controllo a Aceh.</p>
      <p sl="de">Tutte queste iniziative molto onerose ma politicamente importanti rendono necessario che, al fine di raggiungere gli obiettivi, preleviamo le risorse necessarie non solo dal bilancio della politica estera e di sicurezza comune, ma anche dagli strumenti comunitari, tra cui anche il nuovo strumento di stabilità. Vorrei aggiungere che in questo contesto lo strumento di stabilità si è già rivelato uno strumento molto flessibile che ci consente di reagire rapidamente alle crisi e di estendere le capacità ove necessario.</p>
      <p sl="de">Con la cooperazione nelle situazioni di crisi e di fronte ad altre sfide di politica estera di fatto spianiamo già la strada all’attuazione delle disposizioni di politica estera del Trattato costituzionale. In questo modo rafforziamo anche il ruolo dell’Unione europea nel mondo, così come auspicano i cittadini europei e viene anche giustamente sottolineato nella relazione.</p>
      <p sl="de">Nella politica estera dell’UE svolge un ruolo molto particolare anche il Parlamento europeo. Per questo motivo attribuisco grande valore al nostro regolare scambio con voi sia nelle sedute plenarie che nelle riunioni in sede di commissioni parlamentari. Nello svolgimento di tale compito dovremmo sempre tener presente la nostra sfida comune, che consiste nell’aumentare l’efficacia complessiva della nostra influenza nel mondo.</p>
      <p sl="de">Come sottolinea giustamente la relazione, è importante anche un finanziamento adeguato della politica estera e di sicurezza comune. Perciò le risorse per il nuovo periodo finanziario sono state notevolmente aumentate, in particolare in confronto ad altri settori strategici. Per quanto riguarda il bilancio per il 2007, tutti sappiamo che il 2007 diventerà un anno eccezionale per quanto riguarda le sfide in materia di politica di bilancio. Le due aree più critiche sono certamente il Kosovo e il processo di pace in Medio Oriente. Non appena saremo riusciti a concordare uno status definitivo e il Consiglio di sicurezza delle Nazioni Unite a New York avrà adottato una risoluzione, in Kosovo sarà avviata una grande, forse la più grande operazione nell’ambito della PESD, alla cui preparazione stanno già lavorando senza sosta la Commissione e il Consiglio. In merito al processo di pace in Medio Oriente, dobbiamo fare in modo che venga mantenuto il sostegno alla popolazione palestinese.</p>
      <p sl="de">Qualora si rendessero necessarie ulteriori risorse per il bilancio della PESC, dovremo cercare una soluzione idonea insieme al Parlamento, ovvero tenendo conto dell’esigenza di poter intervenire in caso di altre crisi ed emergenze impreviste in altri settori di politica estera.</p>
      <p sl="de">Potrei ora soffermarmi sui singoli temi, ma credo di interpretare i vostri desideri se per il momento mi fermo qui, per rispondere ancora eventualmente ad alcune domande specifiche dopo il dibattito.</p>
    </intervention>
    <intervention id="2-377" speaker_id="28548" name="Antonis SAMARAS" is_mep="True" mode="spoken" nationality="Greece" birth_date="23-05-1951" birth_place="Athina" p_group="Group of the European People's Party (Christian Democrats) and European Democrats" m_state="GR">
      <p sl="el">relatore per parere della commissione per i bilanci. – Signor Presidente, in qualità di rappresentante della commissione per i bilanci desidero esprimere la nostra soddisfazione per il fatto che gli stanziamenti a favore della politica estera e di sicurezza comune sono stati aumentati di quasi 1 800 milioni di euro per il periodo 2007-2013, il che significa che il finanziamento è stato quasi triplicato rispetto ai sette anni precedenti.</p>
      <p sl="el">Tuttavia riteniamo che, proprio in ragione di ciò, questa positiva evoluzione debba essere accompagnata da un rafforzamento delle misure di controllo parlamentare e da una maggiore cooperazione fra la nostra commissione e il Consiglio, come prevede l’articolo 28 del Trattato sull’Unione europea. Mi vedo quindi costretto a biasimare l’ingiustificata assenza del Consiglio alla seduta di questa sera, che certamente ci giunge come un messaggio molto negativo.</p>
      <p sl="el">La nostra posizione è chiara: non possiamo accettare che il Consiglio presenti relazioni annuali esclusivamente limitate a una descrizione ex-post delle attività della PESC. A seguito della firma del nuovo accordo interistituzionale, il Consiglio è ora tenuto a fornirci le necessarie informazioni prima di prendere le decisioni finali.</p>
      <p sl="el">Recentemente abbiamo ricevuto questo tipo di informazioni sostanziali di natura finanziaria solo a proposito del Kosovo, dall’ambasciatore tedesco in carica: mi compiaccio per questa iniziativa dell’ambasciatore in questione e spero che si trasformi in un’attività con cadenza regolare.</p>
      <p sl="el">Due ultime osservazioni: innanzi tutto ci preoccupa il fatto che sia stato quasi impossibile finora valutare le cosiddette “azioni PESC miste” che comportano spese risultanti sia da azioni civili che da azioni correlate al settore militare o della difesa; in secondo luogo, è indispensabile, a nostro parere, che i rappresentanti speciali dell’Unione europea rientrino nel bilancio della PESC ed è pertanto necessario definire i criteri che ne disciplineranno la nomina e la valutazione.</p>
    </intervention>
    <intervention id="2-378" speaker_id="23780" name="Bogdan KLICH" is_mep="True" mode="spoken" nationality="Poland" birth_date="08-05-1960" birth_place="Kraków" p_group="Group of the European People's Party (Christian Democrats) and European Democrats" m_state="PL">
      <p sl="pl">a nome del gruppo PPE-DE. – Signor Presidente, la relazione dell’onorevole Brok riguarda il 2005, ma ovviamente noi siamo qui oggi per discutere del futuro della politica estera e di sicurezza comune. Che forma assumerà?</p>
      <p sl="pl">Non vi è dubbio che, se vogliamo che l’Unione europea contribuisca attivamente ad assicurare la pace, la stabilizzazione e la sicurezza a livello internazionale, deve disporre degli strumenti necessari in termini di istituzioni sociali e politiche adeguate. Presupposto di tali strumenti è sempre la volontà politica degli Stati membri o la mancanza di tale volontà politica. Per avere più Europa ora e in futuro occorre la volontà dei leader politici europei. Analogamente, anche la politica estera e di sicurezza comune dipende dalla volontà politica di chi ci guida. Quali sono dunque le sfide che devono affrontare i nostri leader nel contesto della PESC e della PESD?</p>
      <p sl="pl">Innanzi tutto, a prescindere dal risultato che si conseguirà in termini di modifica dei Trattati, ritengo che il processo di riforma dovrebbe partire prendendo in esame le disposizioni del Trattato costituzionale riguardanti direttamente o indirettamente la PESC. Si dovrà riconoscere personalità giuridica all’Unione europea e abolire la sua struttura a pilastri. Si dovrà creare la nuova figura del cosiddetto ministro europeo degli Affari esteri e istituire il servizio europeo per l’azione esterna.</p>
      <p sl="pl">Nell’area della PESC occorrerà mantenere il principio generale dell’unanimità, ma estendere nel contempo il campo di applicazione del voto a maggioranza qualificata.</p>
      <p sl="pl">E’ molto importante introdurre una clausola di solidarietà da applicarsi in caso di minacce o di atti terroristici e adottare il principio di mutua assistenza a seguito di aggressione armata sul territorio di uno Stato membro (si tratta del principio di cui all’articolo I-41 del Trattato costituzionale).</p>
      <p sl="pl">Inoltre è essenziale che la cooperazione strutturale mantenga la forma di missioni, pur rinunciando alla loro natura esclusiva. Il Trattato dovrà inoltre prevedere un più vasto elenco dei compiti di Petersberg e anche le competenze dell’Agenzia europea di difesa dovranno essere rafforzate con disposizioni del Trattato.</p>
      <p sl="pl">Si dovrà poi garantire l’efficacia delle missioni di pace. Non mi riferisco solo alle attuali missioni in Bosnia e in Libano, ma anche alla prossima missione in Kosovo.</p>
      <p sl="pl">Da ultimo, nel nuovo Trattato dovrà essere inserita una clausola di solidarietà in materia di energia. Sarà una risposta adeguata alle minacce alla sicurezza energetica che hanno un impatto sempre più grave sui nostri concittadini.</p>
    </intervention>
    <intervention id="2-379" speaker_id="1908" name="Helmut KUHNE" is_mep="True" mode="spoken" nationality="Germany" birth_date="06-09-1949" birth_place="Soest" p_group="Socialist Group in the European Parliament" m_state="DE">
      <p sl="de">a nome del gruppo PSE . – Signor Presidente, noi membri del gruppo socialista al Parlamento europeo sosteniamo la relazione dell’onorevole Brok, anche se su alcuni punti riguardanti misure politiche concrete siamo di opinione diversa. Per esempio pensiamo che si dovrebbe dar voce ai timori e alle preoccupazioni che suscita la prevista installazione di sistemi di difesa antimissile americani in alcuni paesi dell’Unione europea, da cui scaturirà una nuova ondata della corsa agli armamenti. In quanto socialdemocratici siamo del resto estremamente lieti di constatare che alla Camera dei rappresentanti del Congresso degli Stati Uniti vengono sollevate in parte le stesse questioni che ci poniamo noi riguardo a questo sistema.</p>
      <p sl="de">Ma perché ciononostante sosteniamo la relazione? Diamo il nostro sostegno perché questo documento viene presentato in un momento del tutto particolare e ha incontrato una vasta maggioranza in seno alla commissione parlamentare, e questa particolare situazione costituisce per noi la dirittura finale per riuscire a gettare con le disposizioni dei Trattati nuove basi per l’Unione europea e per la politica estera e di sicurezza comune. Il nostro gruppo auspica vivamente questo passo avanti. Spero che scuserete la mia franchezza se dico che domani la sosterremo con più decisione di alcune parti del suo stesso gruppo.</p>
      <p sl="de">Affrontando questioni di siffatta portata si dovrebbe forse anche ricordare la posta in gioco. Lei giustamente vi ha accennato e anch’io vorrei ancora sottolinearlo. Noi che oggi ci troviamo in questa sede probabilmente non ne saremo toccati. Forse riguarderà i nostri nipoti. Prima o poi si leggerà nei libri di storia: nel 2007 gli europei hanno avuto l’occasione di influire sul corso della storia mondiale; hanno perso quell’occasione e alla fine l’influenza a livello mondiale è stata spartita tra Stati Uniti e Cina.</p>
      <p sl="de">Perché questo non succeda occorre che in questo preciso momento il Parlamento europeo sostenga la relazione in esame e le relative misure. L’onorevole Klich ha citato molte di queste misure. Condivido la sua descrizione, che domani dovrebbe dar corpo alla posizione comune della grande maggioranza in Aula.</p>
    </intervention>
    <intervention id="2-380" speaker_id="28235" name="Cem ÖZDEMIR" is_mep="True" mode="spoken" nationality="Germany" birth_date="21-12-1965" birth_place="Bad Urach" p_group="Group of the Greens/European Free Alliance" m_state="DE">
      <p sl="de">a nome del gruppo Verts/ALE . – Signor Presidente, signora Commissario, onorevoli colleghi, probabilmente sarete stupiti che anche il mio gruppo, il gruppo Verde/Alleanza libera europea, non solo accoglie con favore la relazione Brok, ma la sostiene apertamente. Ho preso atto con interesse e con esultanza dell’entusiasmo recentemente scoperto dal collega Brok per il soft power . E’ un altro aspetto cui non posso far altro che plaudire, mentre non vedo l’ora di sapere fino a che punto lo applicherà alla politica di allargamento dell’Unione riguardo ai Balcani occidentali, e anche alla Turchia. Non intendo approfondire questo argomento, ma sicuramente un aspetto che non si può più accettare è l’atteggiamento del Consiglio nei confronti del Parlamento europeo nell’ambito della PESC e della PESD. Infatti veniamo informati a posteriori, quando esso ritiene opportuno a seconda della situazione. Questa prassi dà adito a critiche giustificate e deve cambiare. Tuttavia occorre aggiungere che ciò che finora è stato definito politica estera e di sicurezza comune e politica di difesa spesso non merita il nome che porta.</p>
      <p sl="de">Vorrei cercare di illustrare la situazione con l’esempio concreto del Kosovo. Gli Stati membri dell’Unione europea negli anni scorsi hanno inviato nelle regioni in crisi molti soldati e volontari, oltre che ingenti somme di denaro, e prevedono ora una partecipazione massiccia all’azione di polizia nonché una presenza civile. Considerando la qualità e la quantità del nostro contributo comune si potrebbe pensare che l’Unione europea persegua una politica per il Kosovo chiara, unitaria e comune. Tuttavia la realtà, come tutti sappiamo, è diversa, anche se la questione è già stata trattata a livello di Consiglio di sicurezza delle Nazioni Unite. Anche a questo proposito sorge l’interrogativo: dobbiamo nuovamente attendere che arrivino gli americani o saremo in grado di risolvere noi il problema?</p>
    </intervention>
    <intervention id="2-381" speaker_id="28249" name="Tobias PFLÜGER" is_mep="True" mode="spoken" nationality="Germany" birth_date="01-02-1965" birth_place="Stuttgart" p_group="Confederal Group of the European United Left - Nordic Green Left" m_state="DE">
      <p sl="de">a nome del gruppo GUE/NGL . – Signor Presidente, per una volta oggi vorrei cominciare con i punti su cui siamo concordi. L’ora in cui si tiene il dibattito è certamente inopportuna. Il tema in discussione è troppo importante e – come la relazione illustra con sorprendente chiarezza, soprattutto ai paragrafi 41, 42 e 43, ma anche in altri punti – non esiste un vero controllo parlamentare della politica militare dell’Unione europea.</p>
      <p sl="de">Il Consiglio dovrebbe finalmente prendere atto che su questo punto il Parlamento europeo è davvero unito e compatto: vogliamo un controllo parlamentare e chiediamo che il Parlamento venga consultato sulle decisioni in materia di politica militare.</p>
      <p sl="de">Per evitare comunque che il mio intervento si riduca ad aggiungere una litania di consensi su questa relazione, citerò ora soprattutto i punti su cui non siamo d’accordo. Il nodo centrale è effettivamente quello menzionato poc’anzi dal collega Brok, ovvero il Trattato costituzionale. Come ha già detto la signora Commissario, il Trattato costituzionale apporterà veramente “progressi” sostanziali nel settore della politica militare. Questo è già uno dei motivi per i quali noi respingiamo tale Trattato costituzionale. Speriamo che passaggi quali, per esempio, l’articolo I-41, paragrafo 3, non compaiano più nel trattato fondamentale attualmente in progetto. Su questo non sono molto ottimista. Tutto fa pensare che i diversi governi debbano adottare praticamente lo stesso testo, in altra forma, senza più chiamarlo Trattato costituzionale.</p>
      <p sl="de">Vorrei fare qualche osservazione su alcuni punti della relazione. Vi si afferma chiaramente la centralità della cooperazione strutturale. Effettivamente è un aspetto centrale, se si vuole che l’Unione europea sia una potenza militare. Noi non lo vogliamo, quindi non vogliamo tale cooperazione strutturata. Inoltre la relazione descrive molto bene il meccanismo Athena con il quale finanziare, con mezzi ambigui, interventi militari dell’Unione europea. Per esempio vengono finanziati interventi militari anche tramite il cosiddetto “rientro” di risorse del Fondo europeo di sviluppo. Lo riteniamo scandaloso. Occorre veramente far cessare questo genere di tatticismi e impedire che l’Unione europea diventi una potenza militare.</p>
    </intervention>
    <intervention id="2-382" speaker_id="28497" name="Gerard BATTEN" is_mep="True" mode="spoken" nationality="United Kingdom" birth_date="27-03-1954" birth_place="London" p_group="Europe of Freedom and Direct Democracy Group" m_state="GB">
      <p sl="en">a nome del gruppo IND/DEM . – Signor Presidente, la relazione invoca un ministro degli Esteri europeo, una politica estera comune, un seggio UE al Consiglio di sicurezza dell’ONU e avanza molte altre richieste, tra cui, ovviamente, la fin troppo prevedibile piena ratifica della respinta Costituzione europea onde rendere possibile tali rivendicazioni. I passaggi che mi hanno maggiormente divertito sono quelli che rivendicano l’adozione di decisioni di politica estera con votazione a maggioranza qualificata e l’assoggettamento dei servizi di sicurezza e di intelligence nazionali al controllo democratico del Parlamento europeo.</p>
      <p sl="en">Per giustificare tutto questo si afferma che è quello che i cittadini vogliono dall’Unione europea. Non so con chi abbia parlato l’onorevole Brok, ma certamente non con inglesi. E’ ridicolo pensare che gli inglesi siano disposti a cedere all’Unione europea il controllo sulla loro politica estera e sui servizi di difesa e di sicurezza. Quel che fa paura è che l’onorevole Brok parla seriamente.</p>
    </intervention>
    <intervention id="2-383" speaker_id="33964" name="Roberta Alma ANASTASE" is_mep="True" mode="spoken" nationality="Romania" birth_date="27-03-1976" birth_place="Ploieşti" p_group="Group of the European People's Party (Christian Democrats) and European Democrats" m_state="RO">
      <p sl="it">La numai două săptămâni de la serbarea zilei Europei, la 9 mai, dezbaterea pe marginea raportului domnului Elmar Brok, consacrat politicii europene de securitate comună, este actuală şi necesară. Îi mulţumesc în acest sens raportorului pentru abordarea cuprinzătoare a acestei tematici, indisolubil legate de prezentul şi viitorul Uniunii Europene, precum şi pentru stabilirea, în interiorul raportului, a unor priorităţi necesare unei acţiuni eficiente în contextul european şi internaţional de astăzi.</p>
      <p sl="it">În calitatea mea de raportor la subiectul cooperării cu şi în cadrul Mării Negre, am apreciat în primul rând poziţionarea tematicii consolidării relaţiei Uniunii Europene cu ţările acestei zone ca o prioritate pentru anul 2007. Nu mai puţin importantă este şi sublinierea necesităţii de a dezvolta dimensiunea cooperării regionale în cadrul politicii externe a Uniunii. Regiunea Mării Negre dispune, fără îndoială, de un potenţial bogat de dezvoltare; în egală măsură, ţările din zonă se confruntă şi cu provocări serioase în mai multe domenii. Stabilitatea, dezvoltarea şi prosperitatea în zona de vecinătate a Uniunii Europene, consolidarea relaţiilor Uniunii Europene cu ţările acestei regiuni, precum şi încurajarea cooperării intra-regionale este, în acest context, de o importanţă majoră. Reunind în cadrul său state membre ale Uniunii Europene şi vecini ai acesteia, regiunea Mării Negre poate şi trebuie să devină un spaţiu al cooperării pe baza valorilor şi principiilor europene. Trebuie însă să trecem de la vorbe la fapte, din plan teoretic în cel al măsurilor concrete şi eficiente, care să demonstreze implicarea Uniunii Europene în această regiune.</p>
    </intervention>
    <intervention id="2-384" speaker_id="23707" name="Libor ROUČEK" is_mep="True" mode="spoken" nationality="Czechia" birth_date="04-09-1954" birth_place="Kladno" p_group="Group of the Progressive Alliance of Socialists and Democrats in the European Parliament" m_state="CZ">
      <p sl="cs">Onorevoli colleghi, nell’affacciarsi al XXI secolo i paesi europei devono far fronte a tutta una serie di nuove sfide. Mi riferisco alla globalizzazione, al terrorismo internazionale, al disarmo e al controllo degli armamenti, alla necessità di porre fine alla diffusione delle armi di distruzione di massa, alla migrazione incontrollata, alla dipendenza energetica e alla sicurezza degli approvvigionamenti di energia, al cambiamento climatico, alla prevenzione del diffondersi della povertà nel mondo e a molte altre questioni che riguardano tutti i paesi europei, indipendentemente dalla loro posizione e dalle loro dimensioni geografiche. Sono tutti problemi che nessun paese europeo, neanche il più grande, è in grado di risolvere da solo.</p>
      <p sl="cs">Per questa ragione abbiamo bisogno di una politica estera e di sicurezza comune, che dobbiamo rafforzare almeno nei termini proposti dal Trattato costituzionale. Innanzi tutto è necessario istituire la carica di ministro europeo degli Affari esteri, affidata a un Commissario che presiederà la commissione per gli affari esteri. L’Unione potrà così finalmente esprimersi in modo univoco. Fra le molte proposte contenute nel progetto di Trattato costituzionale dell’UE figurano l’esigenza di istituire un’azione esterna genuinamente europea, la necessità di rafforzare la cooperazione strutturale e quella di assicurare gli aiuti necessari, tutte istanze estremamente pressanti.</p>
      <p sl="cs">Analogamente significativo è il fatto che il processo costituzionale dovrebbe essere portato a termine entro il 2008. Ritengo che ciò sia importante non solo in relazione al futuro allargamento, che ora riguarda la Croazia, ma anche, come hanno ricordato alcuni degli oratori che sono intervenuti, allo scopo di rendere il più efficace possibile la politica estera, di sicurezza e di difesa. Mi pare che, in mancanza di provvedimenti in questo senso, l’Europa comprometterà il suo futuro politico e, nel tempo, anche quello economico.</p>
    </intervention>
    <intervention id="2-385" speaker_id="28142" name="Nils LUNDGREN" is_mep="True" mode="spoken" nationality="Sweden" birth_date="13-07-1936" birth_place="Skövde" p_group="Independence/Democracy Group" m_state="SE">
      <p sl="sv">L’onorevole Brok sottolinea l’importanza per l’Unione europea di avere un ministro per gli Affari esteri e propri ambasciatori in tutto il mondo. Osserva che solo 18 paesi finora hanno ratificato il Trattato costituzionale e che “occorre perseguire la piena ratifica”. Considerate attentamente l’espressione “occorre perseguire la piena ratifica”. Ne dedurrete che non si accetta la volontà di due degli Stati membri fondatori dell’Unione europea. E’ così che vanno le cose a Strasburgo e a Bruxelles. Ancora una volta sentiamo ripetere il solito ritornello, e cioè che l’Europa deve poter parlare con una sola voce. Questo significa che 27 voci devono essere messe a tacere. Che cosa dirà infine l’unica voce rimanente? Consentitemi di fare un esempio. L’invasione dell’Iraq è stata appoggiata dalla cosiddetta coalizione dei volonterosi, di cui facevano parte Regno Unito, Italia, Spagna, Polonia, Paesi Bassi, Danimarca e altri paesi. Un’Unione europea che parlasse con una sola voce avrebbe probabilmente approvato l’invasione e soldati tedeschi sarebbero stati costretti a partire per la guerra contro l’espressa volontà del parlamento tedesco. Rifletteteci. Parlare con una sola voce presuppone necessariamente un solo popolo e una sola identità, mentre noi europei abbiamo identità diverse.</p>
    </intervention>
    <intervention id="2-386" speaker_id="4482" name="Rodi KRATSA-TSAGAROPOULOU" is_mep="True" mode="spoken" nationality="Greece" birth_date="14-11-1952" birth_place="Zakynthos" p_group="Group of the European People's Party (Christian Democrats)" m_state="GR">
      <p sl="el">Signor Presidente, signor Commissario, desidero congratularmi con il relatore, onorevole Brok, e con il relatore per parere, onorevole Samaras, per le loro osservazioni sulla debolezza e sulle carenze della PESC, nonché per aver proposto un’azione più incisiva, finanziamenti più rilevanti e un miglior uso delle nostre capacità, in modo da poter svolgere un ruolo a livello internazionale e affrontare correttamente il problema.</p>
      <p sl="el">Dobbiamo tuttavia porci ancora una volta la domanda: tutto questo è sufficiente? Otterremo i risultati sperati? E’ il quesito che ci viene posto dai cittadini dell’Unione europea e da quelli di altre parti del mondo, principalmente nelle aree in cui la nostra presenza non è abbastanza efficace.</p>
      <p sl="el">Mi riferisco al Medio Oriente, cui fa cenno anche l’onorevole Brok nella sua relazione, che in questi ultimi giorni sta vivendo una situazione assolutamente anomala. Si tratta davvero di una sfida molto impegnativa per noi. Offriamo aiuti allo sviluppo e aiuti umanitari coordinati e permanenti. Abbiamo inviato contingenti di pace, per esempio in Libano, e forze di polizia, per esempio a Rafah, e aspettiamo che i problemi si risolvano da soli o vengano risolti da altri, oppure obbediamo a strategie che non sono state definite da noi.</p>
      <p sl="el">Riconosciamo che il nodo del problema è la questione palestinese, tuttavia facciamo affidamento su soluzioni temporanee e non prendiamo in mano la situazione per arrivare a una soluzione radicale e sostenibile.</p>
      <p sl="el">E’ ora di riconoscere che è indispensabile una strategia europea più indipendente e autonoma, che valuti la situazione per quello che è e chiami le cose con il loro nome. A nostro parere questo è il solo modo di essere efficaci.</p>
      <p sl="el">Signora Commissario, riconosco i vostri sforzi e ne constato la determinazione e l’efficacia in questo come in altri settori; tuttavia, finché non disporremo di un Trattato costituzionale che ci assicuri un quadro più coeso e responsabile, credo sarà necessario perseguire una migliore cooperazione con il Consiglio. Il Parlamento può dare un contributo importante per questo modo di affrontare le questioni in modo più approfondito e più politico e deve definire una strategia adeguata.</p>
    </intervention>
    <intervention id="2-387" speaker_id="28421" name="Marianne MIKKO" is_mep="True" mode="spoken" nationality="Estonia" birth_date="26-09-1961" birth_place="Võru" p_group="Socialist Group in the European Parliament" m_state="EE">
      <p sl="et">Onorevoli colleghi, il fatto che lo stanziamento di bilancio per la politica estera e di sicurezza comune sia stato triplicato costituisce un passo avanti. Cionondimeno i quasi 2 miliardi di euro spalmati sui prossimi sette anni non sono sufficienti a soddisfare nemmeno le necessità più urgenti.</p>
      <p sl="et">L’attuale situazione, che fa sì che l’influenza dell’Unione europea nelle relazioni internazionali sia nettamente inferiore a quella di taluni Stati membri, è intollerabile. La superficiale classificazione di questioni importanti per gli Stati membri come questioni bilaterali sta dando il colpo di grazia alla credibilità della politica estera dell’Unione. Contemporaneamente indeboliamo l’Europa permettendo alla dottrina russa del cosiddetto “near abroad ” di chiudere la porta a potenziali futuri Stati membri.</p>
      <p sl="et">Sarà positivo sia per noi che per i nostri partner se parleremo con una sola voce nel mondo e con il mondo. Dovrà essere una voce che esprima l’interesse comune, e non la convenienza dei più forti. Il declino dell’influenza degli Stati Uniti, le sfrenate ambizioni della Russia e l’emergere di nuove potenze nell’economia mondiale ci costringono ad esporre e a mettere in atto le potenzialità dell’Unione europea. Appoggio anche l’istanza del relatore che chiede un maggior numero di donne in posizioni di guida.</p>
    </intervention>
    <intervention id="2-388" speaker_id="28146" name="Hélène GOUDIN" is_mep="True" mode="spoken" nationality="Sweden" birth_date="25-11-1956" birth_place="Bryssel" p_group="Independence/Democracy Group" m_state="SE">
      <p sl="sv">Vorrei sollevare la questione del mancato rispetto del tempo di parola. Tutti gli oratori devono essere trattati allo stesso modo. Se chiunque può dire la sua, allora anche il collega alla mia sinistra deve poter avere la parola, anche se non condivide l’opinione del Presidente.</p>
    </intervention>
    <intervention id="2-389" speaker_id="28317" name="Jamila MADEIRA" is_mep="True" mode="spoken" nationality="Portugal" birth_date="17-07-1975" birth_place="Alte-Loulé" p_group="Socialist Group in the European Parliament" m_state="PT">
      <p sl="pt">Desidero porgere i miei più sinceri complimenti all’onorevole Brok per la perspicacia con cui ha presentato le questioni oggi in discussione e per la linea politica da lui assunta. Da convinto federalista e strenuo difensore della Costituzione, non nasconde le difficoltà e fornisce un quadro delle responsabilità dell’Unione europea nel mondo d’oggi.</p>
      <p sl="pt">Vorrei tuttavia sottolineare un punto della relazione che è direttamente collegato con il conflitto in Medio Oriente, e la passività dell’Unione europea di fronte al catastrofico stato delle cose, quale è emersa nel pomeriggio dal dibattito sulla situazione in Palestina. La priorità dell’UE per il 2007 dev’essere proprio l’area della Palestina. Non condivido pertanto la posizione dell’Unione europea. Non vi è dubbio che l’origine di tanti problemi e la causa dell’instabilità nel mondo sono da ricercarsi in Medio Oriente. Per far sì che la nostra vita sia più sicura e che possiamo godere di pace e democrazia è quindi necessario che l’Unione europea attribuisca a questa grave questione, fra le tante della politica estera, una priorità assoluta.</p>
      <p sl="pt">La necessità di conseguire, nell’ambito del conflitto israelo-palestinese, l’obiettivo di due Stati che coesistano nella regione, all’interno delle linee definite nel 1967, richiede con urgenza l’intervento della comunità mondiale e un contributo da parte di tutti noi.</p>
    </intervention>
    <intervention id="2-390" speaker_id="photo_generic" name="Benita Ferrero-Waldner" is_mep="True" mode="spoken">
      <p sl="en">Membro della Commissione . – Signor Presidente, vorrei anzitutto ringraziare il relatore, onorevole Brok, per questo importante documento, che giunge in un momento veramente cruciale, in cui la Presidenza tedesca sta cercando di far rivivere il Trattato costituzionale, forse con altro nome. L’importante è accrescere l’efficienza.</p>
      <p sl="en">Come possiamo ottenere una maggiore efficienza in futuro? Non solo attraverso le Istituzioni, ma anche con la volontà politica degli Stati membri. Solo se si è unanimi con l’attuale sistema di votazioni avremo la possibilità di perseguire una politica estera e di sicurezza comune. Pertanto dovremmo procedere introducendo più votazioni a maggioranza qualificata in materia di politica estera comune. E’ molto complicato, ma cambierebbe veramente la situazione.</p>
      <p sl="en">Desidero inoltre ringraziare il relatore, in particolare, per le sue osservazioni sulle delegazioni. Ho avviato una stretta collaborazione con il nostro staff in merito a un aumento della formazione, al miglioramento della rendicontazione politica, alla diplomazia pubblica e a programmi di scambio tra gli Stati membri, il Consiglio, il segretariato del Consiglio e noi stessi, al fine di pervenire – mediante osmosi, come dico sempre – a una migliore comprensione reciproca e a preparare un approccio coesivo per il futuro.</p>
      <p sl="en">Devo aggiungere alcune osservazioni sul Kosovo. Il Kosovo è veramente un problema europeo, che richiede una soluzione europea con l’accordo della comunità internazionale. L’Unione europea deve assumersi la responsabilità per il periodo successivo alla definizione dello status del Kosovo. Come possiamo raggiungere questo obiettivo? Penso che vi potrebbero contribuire la creazione di un ufficio civile internazionale, l’istituzione di un’importante missione sullo Stato di diritto e la continuazione su larga scala delle attività per il rafforzamento delle capacità, mi auguro sulla base di una risoluzione del Consiglio di sicurezza.</p>
      <p sl="en">Vorrei anche ricordare che oggi si è già svolto un dibattito abbastanza lungo sul Medio Oriente. Sappiamo quanto è difficile la situazione, tuttavia ritengo che l’Unione europea abbia avuto un ruolo piuttosto importante e intenda continuare a svolgere un ruolo di primo piano, soprattutto insieme ad altri membri del Quartetto. Anche se oggi il quadro appare alquanto sconfortante, speriamo di poter ancora riconciliare le due parti per un approccio positivo in futuro.</p>
      <p sl="en">Tengo a dire che il Mar Nero è una delle aree su cui abbiamo concentrato i nostri sforzi in relazione alla politica di vicinato, in quanto riteniamo che sia una nuova area con nuovi Stati membri, quali Romania e Bulgaria, che abbiamo cercato di aiutare, e vorremmo lavorare con la Turchia e la Russia in questa regione, cercando di affrontare molte delle importanti questioni sul tappeto.</p>
      <p sl="en">Infine, per quanto riguarda le relazioni tra il Consiglio e il Parlamento europeo, al momento abbiamo un accordo interistituzionale, i contatti tra le due Istituzioni sulle questioni di politica estera e di sicurezza comune si sono intensificati, e ritengo il Rappresentante speciale del Segretario generale, signor Matthiessen, che oggi è qui presente, non mancherà di precisarlo.</p>
    </intervention>
    <intervention id="2-391" speaker_id="28380" is_mep="True" mode="spoken" role="Presidente" name="Marek SIWIEC" nationality="Poland" birth_date="13-03-1955" birth_place="Piekary Sląskie" p_group="Group of the Progressive Alliance of Socialists and Democrats in the European Parliament" m_state="PL">
      <p sl="unknown">La discussione è chiusa.</p>
      <p sl="unknown">La votazione si svolgerà mercoledì, 23 maggio.</p>
      <p sl="unknown">Dichiarazioni scritte (articolo 142 del Regolamento)</p>
    </intervention>
    <intervention id="2-392" speaker_id="1413" name="Glyn FORD" is_mep="True" mode="written" nationality="United Kingdom" birth_date="28-01-1950" birth_place="Gloucester" p_group="Socialist Group in the European Parliament" m_state="GB">
      <p sl="en">La presente relazione dell’onorevole Brok costituisce un importante passo avanti nella politica estera e di sicurezza comune europea. Con il successivo sviluppo di un’Unione industriale europea, di un’Unione sociale – in quanto parte del modello sociale europeo – e dell’Unione economica e monetaria, e infine con l’adozione della moneta unica, ora l’Europa è pronta e deve procedere a sviluppare e progettare una posizione unitaria nelle questioni di politica estera.</p>
      <p sl="en">Sta cominciando a succedere. L’Europa ha adottato una sua posizione sul conflitto israelo-palestinese, sull’Iran e sulla penisola coreana, in tutti i casi, a mio parere, con un impegno a dialogare e uno slancio critico decisamente più appropriati dell’approccio squilibrato dai toni provocatori e unilaterali dell’amministrazione Bush.</p>
      <p sl="en">La nostra prima iniziativa di PESC in Asia si è rivelata un notevole successo, con il negoziato di pace sotto l’egida dell’UE ad Aceh, il cui controllo è stato affidato alla missione di vigilanza UE-ASEAN di Aceh, che ha potuto assistere allo smantellamento di armamenti, allo spostamento di soldati – da entrambe le parti – e al ritiro delle truppe non ufficiali. Tutti questi eventi hanno consentito lo scorso dicembre di tenere le storiche elezioni che hanno portato alla carica di governatore a Banda Aceh l’ex ribelle del movimento GAM e prigioniero del governo indonesiano. Continueremo a sostenere e a promuovere il processo di pace per consolidare questo risultato.</p>
      <p sl="en">Adesso è ora che l’Europa si esprima con più forza a proposito della penisola coreana …</p>
      <a text="(Testo abbreviato in conformità dell’articolo 142, paragrafo 7, del Regolamento)"/>
    </intervention>
    <intervention id="2-393" speaker_id="28261" name="Alexander STUBB" is_mep="True" mode="written" nationality="Finland" birth_date="01-04-1968" birth_place="Helsinki" p_group="Group of the European People's Party (Christian Democrats) and European Democrats" m_state="FI">
      <p sl="en">Vorrei ringraziare l’amico e collega Elmar Brok per l’eccellente relazione sulla PESC. Mi soffermerò in particolare su tre punti.</p>
      <p sl="en">Innanzi tutto, la relazione afferma l’esigenza di un approccio comune alle questioni di politica estera nell’era della globalizzazione. La relazione cita i cambiamenti climatici, la dipendenza energetica, gli Stati in fallimento e il terrorismo internazionale, per fare solo qualche esempio.</p>
      <p sl="en">In secondo luogo la relazione sottolinea che il Trattato costituzionale assicura le necessarie innovazioni istituzionali, per esempio il duplice mandato del ministro degli Esteri al fine di coordinare con maggiore efficacia la reciproca politica estera.</p>
      <p sl="en">In terzo luogo, una politica efficace necessita di risorse. La relazione considera “l’importo totale di 1,74 miliardi di EUR destinato alla PESC per il periodo 2007-2013 insufficiente per soddisfare le ambizioni dell’Unione in quanto attore globale”. Sono d’accordo.</p>
      <p sl="en">Desidero pertanto esprimere il mio sostegno alla relazione.</p>
    </intervention>
  </section>
  <section id="creitem31" title="20. Ravvicinamento delle aliquote di accisa sull’alcole e le bevande alcoliche (discussione)">
    <intervention id="2-395" speaker_id="28380" is_mep="True" mode="spoken" role="Presidente" name="Marek SIWIEC" nationality="Poland" birth_date="13-03-1955" birth_place="Piekary Sląskie" p_group="Group of the Progressive Alliance of Socialists and Democrats in the European Parliament" m_state="PL">
      <p sl="unknown">L’ordine del giorno reca la relazione (A6-0148/2007), presentata dall’onorevole Lulling a nome della commissione per i problemi economici e monetari, sulla proposta di direttiva del consiglio recante modifica della direttiva 92/84/CEE relativa al ravvicinamento delle aliquote di accisa sull’alcole e sulle bevande alcoliche [COM(2006)0486 – C6-0319/2006 – 2006/0165(CNS) ].</p>
    </intervention>
    <intervention id="2-396" speaker_id="photo_generic" name="László Kovács" is_mep="True" mode="spoken">
      <p sl="en">Membro della Commissione. – Signor Presidente, come sapete, la proposta della Commissione oggetto della discussione fa seguito alla relazione presentata da questa stessa Istituzione nel maggio 2004 e alla successiva richiesta, rivolta il 12 aprile 2005 dal Consiglio alla Commissione, di avanzare una proposta di rivalutazione delle aliquote minime di accisa sull’alcole e le bevande alcoliche per tenere conto dell’inflazione. L’unico scopo della proposta è il mantenimento del valore reale dell’aliquota minima e non l’armonizzazione o la convergenza delle aliquote.</p>
      <p sl="en">Vorrei iniziare informando gli onorevoli deputati delle discussioni che si sono svolte in seno al Consiglio ECOFIN nel novembre 2006. In sede di Consiglio, è stata opposta una forte resistenza da parte di alcuni nuovi Stati membri che sostenevano che nel 1993, ossia l’anno di partenza per il calcolo dell’inflazione, non facevano parte della Comunità. Posso comprendere questo punto di vista e, nelle discussioni con gli Stati membri, ho pertanto promosso l’approvazione di un compromesso, ufficialmente presentato dalla Presidenza finlandese.</p>
      <p sl="en">Nel compromesso si prende come punto di partenza la data di adesione dei dieci nuovi Stati membri, ossia il 1o maggio 2004, con la conseguenza che il tasso di inflazione è molto più basso, e il nuovo aumento di aliquota proposto è pari soltanto al 4,5 per cento anziché al 31 per cento. Purtroppo questa proposta di compromesso è stata bloccata dal veto di uno Stato membro, la Repubblica ceca, sul quale, aggiungerei, una rivalutazione del 4,5 per cento non avrebbe alcuna influenza per il fatto che l’accisa attualmente applicata è superiore. Sono tuttavia ottimista e sono convinto che, quando la questione ritornerà in Consiglio, la posizione ceca sarà cambiata e si potrà ottenere l’unanimità.</p>
      <p sl="en">E’ ovvio che gli effetti di una rivalutazione del 4,5 per cento sono minimi, ma, comunque sia, gli Stati membri interessati avranno a disposizione periodi di transizione, che nel caso di Bulgaria e Romania, la cui adesione è avvenuta il 1o gennaio 2007, saranno molto generosi.</p>
      <p sl="en">Vorrei passare ora alla relazione dell’onorevole Lulling, che di certo contiene alcune idee molto radicali. Innanzi tutto, per ribadire ciò che ho detto all’inizio, lo scopo della proposta della Commissione non è l’armonizzazione o la convergenza delle aliquote ma una semplice rivalutazione, per la quale, in base al compromesso che ho menzionato, si prenderà il 2004 come punto di partenza. In secondo luogo, l’abrogazione della direttiva e l’abolizione delle aliquote minime suggerita dall’onorevole Lulling avrebbe conseguenze estreme. Ad esempio, gli Stati membri non avrebbero più alcun obbligo di applicare accise sull’alcole, e questo a sua volta creerebbe una maggiore distorsione del mercato interno. L’abolizione delle aliquote minime potrebbe anche avere quale effetto una riduzione della libertà per i viaggiatori, in quanto, per arginare l’inevitabile perdita di entrate, gli Stati membri premerebbero per l’imposizione di limitazioni più rigorose sulla quantità di alcolici che i singoli possono portare da uno Stato membro a un altro. Sono quindi fermamente contrario all’idea di ristabilire nell’UE le frontiere per le bevande alcoliche e pertanto mi oppongo anche all’abolizione delle aliquote minime. Si stabilirebbe inoltre un pericoloso precedente per le altre accise, come quelle sul tabacco e sull’energia, per le quali sono anche previste aliquote minime, e per altre imposte quali l’IVA. Gli Stati membri sono tenuti a rispettare determinate norme in relazione alle aliquote fiscali. Potrebbero anche sorgere problemi di carattere sanitario.</p>
      <p sl="en">Vorrei poi esprimermi in merito alla proposta di codice di condotta, che in effetti introduce un’aliquota di accisa positiva sul vino. Come sapete, il vino è attualmente soggetto a un’aliquota minima pari a zero che, in base alla proposta della Commissione, continua a restare in vigore. Secondo il codice di condotta proposto, i 15 Stati membri che attualmente non tassano il vino dovrebbero non solo introdurre un’aliquota positiva, ma in definitiva anche orientare il loro settore verso la media dell’UE, che attualmente è pari a 48 euro per ettolitro. Sono convinto che il proposto aumento dell’accisa sul vino non otterrebbe un ampio consenso da parte dei cittadini.</p>
      <p sl="en">In conclusione, mi auguro in tutta sincerità che gli onorevoli deputati respingano la proposta formulata nella relazione e si esprimano a favore delle proposte della Commissione, ovviamente nella versione modificata dal compromesso del Consiglio per quanto riguarda in particolare la data di partenza per il calcolo dell’inflazione, ossia il 1o maggio 2004, che comporterebbe un aumento di appena il 4,5 per cento dell’accisa minima.</p>
    </intervention>
    <intervention id="2-397" speaker_id="1186" name="Astrid LULLING" is_mep="True" mode="spoken" role="relatore" nationality="Luxembourg" birth_date="11-06-1929" birth_place="Schifflange" p_group="Group of the European People's Party (Christian Democrats)" m_state="LU">
      <p sl="fr">Signor Presidente, signor Commissario, onorevoli colleghi, in politica occorre talvolta dare prova di coraggio, e il Parlamento potrebbe farlo votando domani a favore della mia relazione, che propone di abolire le aliquote minime di accisa sull’alcole e le bevande alcoliche. Tali aliquote sono state fissate nel 1992 allo scopo di ravvicinare quelle applicate nei vari Stati membri, ma il ravvicinamento non si è verificato, anzi è avvenuto proprio il contrario.</p>
      <p sl="fr">La colpa non è tuttavia da imputare alle aliquote minime, anche se da quindici anni non vengono adeguate all’inflazione. Se le si aumentasse del 31 per cento, come ha proposto la Commissione nel settembre 2006, non si otterrebbe comunque un ravvicinamento significativo. In effetti, la differenza tra queste aliquote minime, anche se adeguate, e le aliquote applicate sul vino, la birra e i liquori negli Stati membri della parte settentrionale dell’Unione europea resterebbe enorme. La prova è che l’accisa per un litro di birra è di 0,0936 euro nella Repubblica ceca e a Malta, mentre è di 1,43 euro in Finlandia.</p>
      <p sl="fr">Nonostante molti mesi di discussione, il Consiglio non è riuscito a giungere a un accordo su un adeguamento, per quanto limitato, delle aliquote minime. Ha soltanto deciso di invitare la Commissione a condurre uno studio approfondito sulla tassazione dell’alcole e delle bevande alcoliche, con particolare riguardo per le tendenze relative alle posizioni concorrenziali e ai livelli dei prezzi.</p>
      <p sl="fr">Stando così le cose, signor Commissario, adesso occorre uscire dalla situazione di impasse nella quale la Commissione e il Consiglio si sono venuti a trovare, e per farlo esiste un’unica soluzione ragionevole, logica e intelligente, ossia prescindere dalle aliquote minime, che non hanno più alcuna ragione di essere, e trovare un accordo su un codice di condotta, che consentirà agli Stati membri di ravvicinare le rispettive aliquote di accisa nel rispetto del principio di sussidiarietà, che lei si è dimenticato di menzionare. Questo è il contenuto della proposta formulata dalla commissione per i problemi economici e monetari nella mia relazione.</p>
      <p sl="fr">Per quanto riguarda gli emendamenti presentati per la seduta plenaria dal gruppo socialista al Parlamento europeo e dal gruppo Verde/Alleanza libera europea, propongo risolutamente di respingerli. Con gli emendamenti dei socialisti si creerebbe soltanto un gran pasticcio per quanto riguarda l’aumento dell’aliquota e il calendario. La cosa più grave è tuttavia che gli emendamenti prevedono d’ora in poi adeguamenti automatici all’indice dei prezzi europeo se quest’ultimo aumenta dello 0,5 per cento, senza consultare il Parlamento e il Consiglio. Quando si pensa alla nostra battaglia in materia di comitatologia, una proposta del genere mi sembra un po’ folcloristica. Proporre un’aliquota pari a zero, come hanno fatto i socialisti, per i distillatori nazionali bulgari che consumano i propri prodotti, significa fare un’operazione di facciata e gettare fumo negli occhi dei cittadini bulgari prima delle elezioni europee che si svolgeranno in Bulgaria il 20 maggio. Ciò è del tutto ovvio, perché gli autori dell’emendamento in questione sanno fin troppo bene che tale esenzione sarebbe impraticabile e non avrebbe alcuna possibilità di essere adottata all’unanimità in seno al Consiglio. Lo stesso vale per il ritiro della mia relazione dall’ordine del giorno della tornata del 9 maggio, per evitare ai socialisti bulgari di rivelare il loro vero volto prima del 20 maggio, anche se non è servito a molto visto il risultato dei socialisti in Bulgaria, che, sono lieta di dirlo, non è stato così eccezionale.</p>
      <p sl="fr">Riguardo agli emendamenti del gruppo Verde, devo innanzi tutto constatare che quel gruppo ignora che a dover decidere in materia di tassazione, per fortuna, non è la Commissione ma il Consiglio. Una tale ignoranza del Trattato è ancor più grave per un gruppo che non smette mai di fare prediche a tutti in Aula. Se il gruppo Verde non avesse ritirato all’ultimo momento gli emendamenti nn. 24 e 26, che chiedono alla Commissione di fissare un’aliquota massima, avremmo dovuto dichiararli inammissibili perché incompatibili con il Trattato.</p>
      <p sl="fr">Classificare il vino come prodotto sostitutivo della birra, come il gruppo Verde fa nell’emendamento n. 25, è del tutto fantasioso e dimostra una scarsissima conoscenza gastronomica. I produttori di vino di Francia, Germania e Lussemburgo non dimenticheranno che i deputati del gruppo Verde hanno proposto di abolire nel 2009 l’aliquota zero per il vino, che è un prodotto agricolo estremamente importante. Questi paesi, che hanno scelto di applicare un’aliquota pari a zero, non sono certo disposti a votare a favore della sua abolizione a partire dal 2008.</p>
      <p sl="fr">Signor Commissario, lei ha difeso la sua posizione, che è già morta e sepolta in seno al Consiglio. Mi spiace che non abbiate colto l’occasione che vi abbiamo offerto su un piatto d’argento per uscire dall’impasse senza perdere la faccia. E’ davvero deplorevole. Sono sicura che lei, signor Commissario, capisce il latino: errare humanum est, perseverare diabolicum , ovvero errare è umano, perseverare è diabolico.</p>
    </intervention>
    <intervention id="2-398" speaker_id="4258" name="Piia-Noora KAUPPI" is_mep="True" mode="spoken" nationality="Finland" birth_date="07-01-1975" birth_place="Oulu" p_group="Group of the European People's Party (Christian Democrats) and European Democrats" m_state="FI">
      <p sl="en">a nome del gruppo PPE-DE. – Signor Presidente, vorrei dire innanzi tutto che, sebbene di norma sostenga fermamente le iniziative della Commissione in materia di tassazione, e questo vale in particolare per la base imponibile consolidata comune per le imprese, sull’argomento in esame sostengo anche l’onorevole Lulling e la sua ottima relazione.</p>
      <p sl="en">Qualsiasi relazione che abbia quale oggetto l’alcole e la tassazione corre il rischio di scontrarsi con molte sensibilità nazionali, ed è proprio ciò che è accaduto nel caso di questa relazione.</p>
      <p sl="en">Nel 1992, quando la questione è stata discussa l’ultima volta in Parlamento, l’Unione europea era molto diversa. Gli Stati membri erano soltanto 12 e i loro livelli di PIL pro capite erano relativamente simili. All’epoca si era supposto che imporre aliquote minime di accisa sull’alcole avrebbe consentito di ottenere una convergenza dei prezzi in tutti gli Stati membri. Anche ammesso che tale convergenza fosse stata raggiunta con i 12 vecchi Stati membri – cosa che però non è avvenuta –, adesso sappiamo che i cambiamenti strutturali dell’Unione da soli avrebbero imposto la necessità di una modifica. Le aliquote attuali non sono più aggiornate o vantaggiose per l’economia europea nel suo complesso.</p>
      <p sl="en">Sono lieta che l’onorevole Lulling sia giunta alla radicale conclusione di abolire tutte le aliquote minime di accisa sull’alcole e proponga invece un codice di condotta, che è vantaggioso sotto molti punti di vista: elimina la necessità di continui controlli dell’inflazione e riconosce agli Stati membri il diritto di scegliere il livello di aliquote adeguato alle proprie condizioni economiche e culturali, tra le quali attualmente esistono considerevoli differenze nei 27 Stati membri.</p>
      <p sl="en">Capisco la preoccupazione riguardo a quella che potrebbe essere la prossima conseguenza in seno al Consiglio. E’ vero che gli Stati membri potrebbero cercare di imporre nuove barriere, ma da parte nostra non siamo favorevoli a una prospettiva del genere. Vorremmo che gli Stati membri fossero liberi di prendere le loro stupide decisioni, se questo è ciò che vogliono fare.</p>
      <p sl="en">Vorrei pertanto sottolineare che essere favorevoli alla relazione dell’onorevole Lulling non impedisce ad alcuni Stati membri di continuare a imporre sull’alcole aliquote più alte. Questo è, ad esempio, il caso dei paesi nordici, come la Finlandia, dove continuano a essere usate aliquote più elevate per finanziare, tra l’altro, un gran numero di iniziative e di campagne sanitarie. Sostengo questa politica dei paesi nordici, in quanto in Europa non siamo pronti per aliquote di accisa sull’alcole molto basse. Forse in questo senso siamo un paese meno gastronomico, ma ciò non toglie che resti del parere che domani la relazione dell’onorevole Lulling debba essere adottata.</p>
    </intervention>
    <intervention id="2-399" speaker_id="1985" name="Pervenche BERÈS" is_mep="True" mode="spoken" nationality="France" birth_date="10-03-1957" birth_place="Neully-sur-Seine" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">a nome del gruppo PSE. – Signor Presidente, avevo il sospetto che questo dibattito sulle aliquote di accisa sarebbe stato molto acceso, e credo che ne abbiamo avuto un assaggio.</p>
      <p sl="fr">La relatrice, che durante la votazione in seno alla commissione per i problemi economici e monetari non ha ricevuto l’appoggio del gruppo socialista al Parlamento europeo, ci ha invitati a dare prova di coraggio, ed è evidente che per lei tale prova di coraggio consisterebbe oggi nel fare tabula rasa del passato. Riconosco in questo il suo talento lussemburghese, per quanto riguarda le aliquote di accisa nel campo dell’alcole, ma perdonatemi se non la seguo su questa strada e non mi unisco alla richiesta a favore della concorrenza fiscale o della libera circolazione delle merci in un mercato interno che in realtà non sarebbe unico.</p>
      <p sl="fr">Signor Commissario, ritengo che la vostra sia una buona proposta. Credo che gli elementi di compromesso attualmente in corso di esame da parte del Consiglio, che tengono conto della realtà dell’aumento delle aliquote di accisa a seguito dell’allargamento dell’Unione europea, siano validi e che li si debba sostenere. Gli emendamenti presentati dal mio gruppo vanno in questa direzione e non rischiano affatto di creare un pasticcio, ed è evidente che l’onorevole Lulling non ne ha compreso il significato essenziale.</p>
      <p sl="fr">La questione è come riuscire a progredire in questo settore. L’idea che la soluzione migliore sarebbe abbandonare tutto, con il pretesto che il compito è difficile, non mi sembra una buona strategia. Per quanto riguarda l’abbandono di qualsiasi accisa, sono lieta di sentire che l’onorevole Kauppi riconosce che le accise possono essere utili, anche in termini di salute pubblica, e che è meglio mantenerle.</p>
      <p sl="fr">A prescindere dal problema particolare degli amici bulgari, credo che, in qualità di legislatori, dobbiamo essere seri e coerenti e invocare il mantenimento degli strumenti, pur se deboli e inadeguati, di cui attualmente la Commissione dispone affinché il mercato interno, nel suo funzionamento, tenga conto dell’importanza di alcuni aspetti fiscali. Signor Commissario, lei sa che può contare sul pieno sostegno del mio gruppo in questa battaglia.</p>
    </intervention>
    <intervention id="2-400" speaker_id="4274" name="Olle SCHMIDT" is_mep="True" mode="spoken" nationality="Sweden" birth_date="22-07-1949" birth_place="Skärv" p_group="Group of the Alliance of Liberals and Democrats for Europe" m_state="SE">
      <p sl="sv">a nome del gruppo ALDE. – Onorevole Lulling, lei ha molti lati positivi, ma talvolta capita anche a lei di fallire nel suo intento, come è successo nel caso di questa relazione. Raccomanderò al mio gruppo di respingere la sua proposta nel complesso e quindi di approvare quella della Commissione.</p>
      <p sl="sv">In una relazione sui livelli dei prezzi degli alcolici, si deve tenere conto anche del significato che un aumento del consumo di bevande alcoliche avrebbe per la salute pubblica; tuttavia, questo è un argomento di cui non si fa alcuna menzione. Abolendo l’accisa sugli alcolici, compresa la birra, si invierebbero segnali del tutto sbagliati. Sappiamo che i danni provocati dal consumo di alcolici sono in aumento, come sappiamo che un numero sempre maggiore di giovani in Europa muore per abuso di alcolici, e non solo nei paesi nordici.</p>
      <p sl="sv">Ogni giorno vengono portati in Svezia vino, birra e liquori – per la precisione, mezzo milione di lattine di birra e 65 000 bottiglie di liquori. Questo è dovuto alle considerevoli differenze della tassazione degli alcolici. Accise comuni più elevate nell’UE possono svolgere un ruolo importante. Il margine di costo è un fattore fondamentale in tale contesto, in quanto i consumatori di cui stiamo parlando sono attenti ai prezzi.</p>
      <p sl="sv">L’integrazione europea non deve avvenire sulla base del turismo alcolico. Non chiedo all’UE di introdurre imposte come quelle applicate in Svezia, in quanto sarebbe un’idea a me del tutto estranea, ma voglio che si presti attenzione e si manifesti solidarietà nei confronti di altri paesi e dei loro abitanti. Per questo motivo le accise sull’alcole devono essere sempre più armonizzate.</p>
      <p sl="sv">Noi europei beviamo più alcolici di chiunque altro nel mondo. L’anno scorso la Commissione ha presentato una strategia per ridurre i danni derivanti dal consumo di alcol. Se noi in quest’Aula vogliamo adottare la linea della Commissione, c’è una sola cosa da fare, ossia respingere la relazione in esame.</p>
    </intervention>
    <intervention id="2-401" speaker_id="28391" name="Zdzisław Zbigniew PODKAŃSKI" is_mep="True" mode="spoken" nationality="Poland" birth_date="18-10-1949" birth_place="Guzówka" p_group="Group of the European People's Party (Christian Democrats) and European Democrats" m_state="PL">
      <p sl="pl">a nome del gruppo UEN. – Signor Presidente, signor Commissario, onorevoli colleghi, la proposta di ravvicinamento delle aliquote di accisa sull’alcole e le bevande alcoliche ha suscitato un acceso dibattito e molte polemiche, in parte per la varietà di aliquote di accisa applicate nei singoli Stati membri dell’Unione e in parte per i timori che lo scopo di coloro che hanno proposto le modifiche sia quello di una graduale sottrazione agli Stati membri da parte dell’Unione europea della responsabilità in materia fiscale. Si presume che il loro scopo ultimo sia un’imposta unica sulle persone fisiche e giuridiche.</p>
      <p sl="pl">L’inclusione delle modifiche proposte nella direttiva 92/84/CEE avrebbe pertanto quale effetto un indebolimento della concorrenza e una riduzione della qualità dei singoli prodotti, oltre a un aumento della monopolizzazione del mercato da parte delle grandi imprese.</p>
      <p sl="pl">In conclusione, il problema è molto più complesso di quello che sembra a coloro che propongono le modifiche, e richiede analisi più approfondite, discussioni e ulteriori consultazioni con gli Stati membri.</p>
    </intervention>
    <intervention id="2-402" speaker_id="28139" name="Carl SCHLYTER" is_mep="True" mode="spoken" nationality="Sweden" birth_date="07-01-1968" birth_place="Danderyd" p_group="Group of the Greens/European Free Alliance" m_state="SE">
      <p sl="sv">a nome del gruppo Verts/ALE. – Chiunque, in nome della sussidiarietà, voglia abolire l’imposta minima sull’alcole deve consentire, sempre in nome della sussidiarietà, che venga imposto un limite alle importazioni di alcolici da parte di privati, altrimenti i paesi con accise elevate saranno completamente inondati da liquori a bassissimo costo importati da privati e dovranno pagare un prezzo per questo in termini di costi elevati dell’assistenza sanitaria. In mancanza di limitazioni alle importazioni, il paese con le accise più basse imporrà a tutti gli altri la propria politica in materia di alcolici.</p>
      <p sl="sv">In base a quale logica è possibile portare da uno Stato membro dell’UE a un altro 200 kg di vino, birra e liquori, ma soltanto 15 kg di pesce fresco? Trovo inoltre assurdo applicare un’aliquota pari a zero sul vino mentre esiste un’imposta su birra e liquori, e ancora più assurdo che la Svezia venga citata in giudizio per il fatto che, secondo la Commissione, avrebbe favorito il settore della birra facendo pagare imposte elevate sul vino. La stessa UE crea distorsioni del mercato con la sua aliquota sul vino pari a zero. Gli alcolici non sono un prodotto come tutti gli altri. Ragionare come fa la commissione competente e considerarla una questione che riguarda il mercato interno senza tenere conto della salute pubblica è irresponsabile, oltre che essere sbagliato dal punto di vista economico.</p>
    </intervention>
    <intervention id="2-403" speaker_id="28497" name="Gerard BATTEN" is_mep="True" mode="spoken" nationality="United Kingdom" birth_date="27-03-1954" birth_place="London" p_group="Europe of Freedom and Direct Democracy Group" m_state="GB">
      <p sl="en">a nome del gruppo IND/DEM. – Signor Presidente, il Consiglio e la Commissione vogliono aumentare l’aliquota minima di accisa sull’alcole, a quanto pare per ridurre le distorsioni della concorrenza e promuovere il mercato unico. La relatrice afferma che l’aliquota minima fissata nel 1992 e applicata da una minoranza di Stati membri non ha impedito ad altri Stati membri di ampliare il divario aumentando le proprie aliquote. La conclusione che si può trarre è che è inutile fissare aliquote minime quando gli Stati membri hanno la facoltà di stabilire aliquote più elevate e che la direttiva va abrogata.</p>
      <p sl="en">L’UE tuttavia non cederà mai il controllo su nulla, per quanto inutile possa essere, e per alcuni paesi le aliquote diventeranno più elevate quanto si aumenterà l’aliquota minima in linea con l’inflazione. Questo insegnerà almeno ai nuovi Stati membri una preziosa lezione, ossia che l’UE interviene riguardo a ciò che è più vicino ai loro interessi e che c’è un prezzo da pagare.</p>
    </intervention>
    <intervention id="2-404" speaker_id="966" name="Jean-Claude MARTINEZ" is_mep="True" mode="spoken" nationality="France" birth_date="30-07-1945" birth_place="Sète" p_group="Non" m_state="FR">
      <p sl="fr">a nome del gruppo ITS. – Signor Presidente, nel 1990 ci è stato detto che era necessaria una fascia di aliquote. Nel 1992 ci è stato detto che erano necessarie aliquote minime. Adesso ci viene detto che sono necessarie aliquote minime fluttuanti, e sempre per lo stesso motivo, ossia l’eugenismo, la nevrosi sanitaria dell’Europa protestante, sulla cui base dovremmo imporre dazi doganali interni ed erigere barriere fiscali, arrivando a far pagare fino a quasi due euro per un litro di vino, come avviene ad esempio in Danimarca o in Gran Bretagna. Se i nostri amici inglesi, danesi o svedesi vogliono imporre delle tasse, sono liberi di farlo. I paesi mediterranei, la Germania e il Lussemburgo applicano per il vino un’aliquota di accisa pari a zero.</p>
      <p sl="fr">Ognuno è libero, se vuole, di drogarsi anziché di bere, ma con le tasse non si risolve il problema della droga, né, oserei dire, si crea una condizione di sicurezza sanitaria. Lasciateli bere, lasciateli vivere. Vi è un’infinità di limiti massimi e non c’è bisogno di limiti minimi.</p>
    </intervention>
    <intervention id="2-405" speaker_id="4516" name="Roger HELMER" is_mep="True" mode="spoken" nationality="United Kingdom" birth_date="25-01-1944" birth_place="London" p_group="Europe of Freedom and Direct Democracy Group" m_state="GB">
      <p sl="en">Signor Presidente, ci troviamo ancora una volta di fronte all’ennesimo timido e subdolo tentativo da parte della Commissione di introdurre indirettamente un’armonizzazione fiscale.</p>
      <p sl="en">In quest’Aula ci piace parlare di “concorrenza fiscale dannosa” e pertanto cerchiamo di chiarire subito una cosa: non esiste alcuna concorrenza fiscale dannosa, in quanto tutta la concorrenza fiscale è positiva. Qualsiasi tentativo di armonizzazione rappresenta un cartello messo in atto dai governi contro gli interessi dei cittadini. Come tutti i tentativi di armonizzazione fiscale, questa proposta avrà l’effetto di aumentare ancor di più le tasse nelle nostre economie già eccessivamente tassate.</p>
      <p sl="en">La proposta della Commissione presenta un altro difetto: cercando di applicare un aumento percentuale comune generalizzato, esaspera ancor di più l’attuale distorsione esistente tra tipi di bevande, che crea un’iniqua discriminazione a favore del vino a scapito dei liquori tradizionali, come il cognac e lo Scotch . A questo proposito devo dichiarare un interesse: una volta lavoravo nel settore del whisky scozzese; per molti anni sono stato il signor Johnny Walker in Corea.</p>
      <p sl="en">Qualsiasi persona ragionevole non può non essere d’accordo che l’evidente discriminazione in termini di accise a favore del vino, e contro la birra e i liquori, che queste proposte comportano, è del tutto inaccettabile. Non si può consentire che si proceda in questo modo. Consentitemi quindi di elogiare il lavoro dell’ammirevole relatrice, onorevole Lulling. Raramente una relazione in quest’Aula è stata un tale concentrato di buon senso.</p>
      <p sl="en">La misura di armonizzazione delle accise sull’alcole del 1992 non è riuscita nel suo intento, e lo stesso accadrebbe alle modifiche proposte dalla Commissione. L’importo delle accise riscosso è limitato, talvolta troppo basso per giustificare i costi di riscossione. Gli Stati membri dovrebbero avere la facoltà di fissare aliquote che siano adeguate per i loro cittadini e la loro cultura.</p>
      <p sl="en">La raccomandazione finale dell’onorevole Lulling è che la legislazione comunitaria in materia venga abrogata. Consentitemi di congratularmi con la relatrice, onorevole Lulling, per l’ottimo lavoro svolto.</p>
    </intervention>
    <intervention id="2-406" speaker_id="34252" name="Martin DIMITROV" is_mep="True" mode="spoken" nationality="Bulgaria" birth_date="13-04-1977" birth_place="Sofia" p_group="Group of the European People's Party (Christian Democrats) and European Democrats" m_state="BG">
      <p sl="it">Уважаеми г-н председател, уважаеми дами и господа, в аргументите, използвани от социалистите и от уважаемия комисар Kovács, има един голям проблем и той е следният: Те казват: „Когато акцизите се определят от Брюксел централизирано, няма проблеми със здравето. Обаче, когато се даде правото на всяка страна сама да определя своето акцизно облагане, тогава има големи здравни проблеми.“</p>
      <p sl="it">Това е несъстоятелен аргумент, който е типичен за хората, които имат централизиран начин на мислене. Страните имат повече информация, по-добре познават своите проблеми и могат по-добре да се справят с определянето на акцизните ставки. Защо мислите, че когато Брюксел определя централизирани акцизи, нещата изглеждат по-добре? Тази логика не я разбирам.</p>
      <p sl="it">Другото много важно нещо: здравните проблеми зависят от образованието, от информационни кампании и много по-малко от данъци. Разликата в доходите между Източна и Западна Европа е много голяма. Как при 10 пъти разлика в доходите да определите минимални акцизи, така че всички да са доволни? Това очевидно не може да стане. В страни като България и Румъния сегашното акцизно облагане представлява около 70 % от крайната цена заедно с ДДС, което създава огромен стимул за „сива икономика“, което означава производство, което не се отчита въобще от държавата. Тази „сива икономика“ ще навлиза и в други страни-членки на Европейския съюз.</p>
      <p sl="it">Затова въобще не може да се говори и не трябва да се говори за увеличаване на акцизните ставки. Напротив, трябва да се даде право на всяка страна в зависимост от своите традиции, национални особености да определя акцизните ставки. Това е разумното, рационално предложение.</p>
      <p sl="it">Напълно заставаме цялата българска делегация в Народната партия зад предложението на г-жа Lulling, което е изключително разумно. Това е едно законодателство, което 15 години не дава ефект. Очевидно е, че е излишно и ако имаме доблестта и смелостта, трябва да кажем: „Да, не върши работа.“ И трябва да бъде спряно. Неслучайно започна инициатива на Европейската комисия за премахване на тези директиви, които са излишни. Ето пример за излишна директива. Имате ли смелостта да я прекратите? Това е единственото решение.</p>
    </intervention>
    <intervention id="2-407" speaker_id="4483" name="Ieke van den BURG" is_mep="True" mode="spoken" nationality="Netherlands" birth_date="06-03-1952" birth_place="Apeldoorn" p_group="Socialist Group in the European Parliament" m_state="NL">
      <p sl="nl">Signor Presidente, perdonatemi se, contrariamente a quella che sembra essere la norma in Aula, questo argomento non suscita in me particolare emozione. Vorrei innanzi tutto scusarmi per l’assenza della relatrice ombra, onorevole Gottardi, cui per il momento subentrerò io.</p>
      <p sl="nl">Devo dire che ho notato con grande divertimento il modo in cui l’onorevole Lulling, come una Marianna dei nostri giorni, ha condotto questa battaglia, questa insurrezione contro la proposta di direttiva e la proposta di aumentare le aliquote minime applicate sulla birra e l’alcole tenendo conto dell’inflazione. Si tratta, come risulta evidente, di un argomento che può accrescere moltissimo il proprio indice di popolarità. E’ ovvio che le tasse sono un argomento impopolare, mentre birra e alcolici sono molto popolari. In ogni caso, il nostro gruppo non si è lasciato convincere, poiché noi, come l’onorevole Berès, ci sentiamo responsabili del mercato interno e della concorrenza leale.</p>
      <p sl="nl">L’unica osservazione negativa che vorrei formulare è che questa direttiva, nella versione elaborata agli inizi degli anni ’90, è molto mediocre sotto il profilo legislativo in quanto contiene dati assoluti. Non è un modo molto adatto di procedere, soprattutto se l’argomento richiede l’unanimità dei voti, perché in questo caso è praticamente impossibile modificare in seguito tali dati assoluti.</p>
      <p sl="nl">Per questo motivo sono rimasta favorevolmente colpita dalla proposta di un’indicizzazione automatica presentata dal Commissario Kovács insieme alla Presidenza finlandese. Ritengo che sia stato un gesto molto positivo non iniziare da un livello così alto come nella proposta originaria, ma da un livello più modesto con l’obiettivo di procedere a un aumento in un momento successivo.</p>
      <p sl="nl">Per tale motivo, il gruppo socialista al Parlamento europeo ha presentato le sue proposte, attualmente in discussione in seno al Consiglio, quali emendamenti. Ritengo che sarebbe molto saggio e un esempio di sana politica se una maggioranza del Parlamento votasse domani a favore di tali proposte.</p>
    </intervention>
    <intervention id="2-408" speaker_id="28285" name="Margarita STARKEVIČIŪTĖ" is_mep="True" mode="spoken" nationality="Lithuania" birth_date="15-03-1956" birth_place="Jeniseiskas" p_group="Group of the Alliance of Liberals and Democrats for Europe" m_state="LT">
      <p sl="lt">Signor Presidente, vorrei dire che sostengo la relazione dell’onorevole Astrid Lulling perché ritengo che sia equilibrata e si inserisca nella logica di una politica fiscale liberale.</p>
      <p sl="lt">Il nocciolo della questione oggi non è l’accisa di per sé, il cui aumento graduale dell’1 per cento non cambierà nulla, come alla Commissione piace dire, e la differenza dei dazi doganali tra, ad esempio, la Lituania e i paesi scandinavi resterà comunque elevata. La questione è se vogliamo standardizzare e armonizzare le tariffe fiscali o se riteniamo che la diversità dei nostri paesi debba riflettersi in tariffe fiscali e sistemi di tassazione diversi. E’ vero che dobbiamo incoraggiare le attività commerciali tra i vari paesi e che si deve creare un mercato interno comune, tuttavia possiamo riuscire nell’intento anche in altri modi: a tal fine, intendiamo proporre l’armonizzazione della base imponibile, a proposito della quale il Parlamento ha già approvato una relazione. Le tariffe doganali devono riflettere la situazione effettiva esistente in ciascun paese e devono creare possibilità di iniziative per le imprese. Nei paesi in cui non esistono infrastrutture adeguate per sostenere tali iniziative, come nel caso dei nuovi Stati membri, tale sostegno può essere fornito da tariffe fiscali separate. La concorrenza è sempre una cosa positiva, a prescindere dai punti di vista. Trovo molto divertenti i litigi che si sono scatenati all’interno dell’UE per stabilire quale sia il paese più economico, perché gli alcolici ai prezzi più bassi si trovano in Russia.</p>
    </intervention>
    <intervention id="2-409" speaker_id="28146" name="Hélène GOUDIN" is_mep="True" mode="spoken" nationality="Sweden" birth_date="25-11-1956" birth_place="Bryssel" p_group="Independence/Democracy Group" m_state="SE">
      <p sl="sv">Il grande consumo di alcolici ha gravi conseguenze sociali, o quelli che sono noti come effetti esterni negativi. Per comprendere più facilmente il problema, si può fare un parallelo con le imposte applicate sul carburante per veicoli, che viene tassato per i suoi effetti dannosi sull’ambiente. Imponendo un tributo, è possibile lottare contro i danni ambientali provocati dalla combustione. Il costo viene pertanto internalizzato e chi inquina paga.</p>
      <p sl="sv">Si può applicare lo stesso principio alla vendita di alcolici. I sistemi sanitari dei vari paesi sono messi a dura prova dalle malattie legate al consumo di alcolici. In questo caso, l’imposta sugli alcolici ha un duplice effetto: se un prodotto è tassato se ne consuma meno e le entrate fiscali contribuiscono a rimpinguare le casse statali. Queste risorse possono essere poi utilizzate per curare le persone affette da patologie dovute al consumo di alcolici.</p>
      <p sl="sv">Per quanto riguarda le aliquote minime, riteniamo che, quando esistono, è meglio mantenerle che eliminarle. Non si dovrebbe neppure fare un’eccezione, come avviene attualmente, per alcune bevande alcoliche.</p>
    </intervention>
    <intervention id="2-410" speaker_id="33986" name="Petre POPEANGĂ" is_mep="True" mode="spoken" nationality="Romania" birth_date="19-05-1944" birth_place="Leleşti-Gorj" p_group="Non" m_state="RO">
      <p sl="it">Din lipsă de timp, o să mă limitez la a expune doar câteva consideraţii privind efectele pe care le-ar produce în România modificarea directivei pe care o analizăm, consideraţii transmise de către o asociaţie de producători de bere pe care le împărtăşesc şi le susţin. Se apreciază că aplicarea unei asemenea măsuri este, în prezent, dăunătoare industriei berii din România, deoarece va declanşa o competiţie neloială între unităţile producătoare de bere şi cele producătoare de alte băuturi fermentate, determinată de faptul că prin egalizarea propusă se va provoca creşterea accizei la bere, în timp ce la alte băuturi fermentate va rămâne neschimbată. Consecinţa directă şi imediată a acestei modificări este scumpirea produsului, în condiţiile în care în România coeficientul putere de cumpărare pe produs intern brut/locuitor indică faptul că berea este deja cu 200% mai scumpă decât media preţurilor practicate la produsele similare din Europa 15. Creşterea preţului va determina în mod automat şi limitarea producţiei, ca una dintre consecinţele diminuării consumului, ceea ce va provoca şi scăderea numărului de salariaţi din acest sector, cu tot cortegiul de efecte sociale şi financiare ce ar rezulta din acest proces.</p>
      <p sl="it">În sfârşit, dar fără a epuiza toate consecinţele pe care le-ar genera adoptarea unei astfel de decizii, se semnalează şi faptul că mărirea accizei la bere ar putea avea şi efecte inverse celor scontate, determinând per total o diminuarea a veniturilor bugetare ca urmare a scăderii vânzărilor şi diminuării personalului din acest sector.</p>
    </intervention>
    <intervention id="2-411" speaker_id="28138" name="Zsolt László BECSEY" is_mep="True" mode="spoken" nationality="Hungary" birth_date="12-01-1964" birth_place="Szeged" p_group="Group of the European People's Party (Christian Democrats) and European Democrats" m_state="HU">
      <p sl="hu">Mi congratulo con l’onorevole Lulling per la sua relazione e mi auguro che domani anche il Parlamento le accordi il massimo sostegno. E’ necessario un cambiamento di filosofia per quanto riguarda le accise, poiché, come possiamo constatare, determinare le aliquote minime in euro non contribuisce in alcun modo a migliorare lo stato della convergenza. In altre parole, non si consegue l’obiettivo auspicato.</p>
      <p sl="hu">In sostanza, è certo che in un sistema che non impone limiti massimi, misurato in euro, non può esservi una convergenza significativa, oltre al fatto che in questo modo possiamo addirittura causare gravi danni, in quanto in molti Stati membri, in generale quelli più poveri, imporre controlli dei prezzi di cui persino Marx sarebbe orgoglioso vorrebbe dire costringere gli Stati membri con finanze pubbliche in ordine a subire nuove pressioni inflazionistiche, limitando pertanto la libertà in materia di politica fiscale. Eppure molti di loro hanno da poco aumentato o stanno aumentando forzatamente le accise, e come se non bastasse i paesi penalizzati supererebbero addirittura il limite massimo di entrate, come risulta dalle analisi economiche.</p>
      <p sl="hu">Questo potrebbe essere utilizzato per fornire nuovi argomenti contro l’introduzione dell’euro in paesi quali, ad esempio, gli Stati baltici e balcanici, con un ragionamento capzioso basato sul presupposto dell’inflazione, per tenerli fuori dalla zona dell’euro. Come si può pensare, tuttavia, che in Bulgaria o Romania, dove i salari sono pari a 100-150 euro, questo non provocherà un aumento dell’economia sommersa, della criminalità e della produzione di birra illegale? Si tratta anche di un problema di salute pubblica. Dovranno spendere metà dei loro salari mensili per le accise?</p>
      <p sl="hu">Non parliamo poi dell’idea geniale che è stata proposta di assoggettare anche il vino, quale prodotto sostitutivo della birra, all’aliquota minima, creando così ulteriori oneri per questa antica tradizione europea. Se vogliamo conseguire un’effettiva convergenza, e a questo proposito concordiamo riguardo alla strategia, dobbiamo introdurre un codice di condotta, come da me raccomandato e accettato dalla Commissione, in base al quale gli Stati membri la cui aliquota di accisa è superiore o inferiore a quella media accettano di modificare l’accisa soltanto ai fini di una convergenza verso la media, se le condizioni economiche lo consentono.</p>
      <p sl="hu">E’ da escludere che si possano ristabilire le frontiere o si possa abolire l’accisa, che può essere l’unica soluzione per quanto riguarda la politica in materia di accise. Con l’allargamento, Stati membri con livelli di sviluppo estremamente diversi …</p>
      <a text="(Il Presidente interrompe l’oratore)"/>
    </intervention>
    <intervention id="2-412" speaker_id="28295" name="Antolín SÁNCHEZ PRESEDO" is_mep="True" mode="spoken" nationality="Spain" birth_date="05-04-1955" birth_place="Betanzos" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">Signor Presidente, onorevoli colleghi, il ravvicinamento delle aliquote di accisa sull’alcole e le bevande alcoliche, con cui si stabiliscono livelli minimi per le aliquote di accisa, è un metodo valido per ridurre le distorsioni della concorrenza e gli squilibri nel funzionamento del mercato unico, lasciando al contempo agli Stati membri la possibilità di esercitare le loro competenze fiscali.</p>
      <p sl="es">La revisione delle aliquote, che sono rimaste invariate dal 1992, è necessaria per evitare che il sistema diventi obsoleto e perda la sua ragione d’essere. E’ sempre un’operazione complessa, in quanto, sebbene con il passare del tempo lo sforzo di ravvicinamento iniziale si sia indebolito, si è anche ampliato con l’integrazione, dopo quella data, in tre serie successive, di quindici Stati membri con culture e situazioni molto diverse.</p>
      <p sl="es">Abbandonare l’acquis comunitario, come proposto dalla relatrice, è un passo indietro che potrebbe avere un effetto destabilizzante con conseguenze indesiderabili. Mantenendolo non si impedirà agli Stati membri di esplorare e anticipare nuove soluzioni attraverso formule blande come i codici di condotta.</p>
      <p sl="es">Secondo i calcoli, la proposta della Commissione di recuperare, a partire dal 1o gennaio 2008, l’aumento del 31 per cento dell’inflazione che si è registrato tra il 1983 e il 2005 non avrà alcun effetto sulla maggior parte degli Stati membri, che hanno aliquote minime più elevate, anche se può comportare un netto aumento in altri e avere ripercussioni negative su produttori, occupazione e controllo dei prezzi.</p>
      <p sl="es">Per tutti questi motivi ritengo che, nella revisione, il vino debba continuare a essere esentato, che le aliquote proposte debbano essere ridotte, tenendo conto delle caratteristiche particolari della birra e dei prodotti intermedi, e che si debba consentire ai nuovi Stati membri di adattarsi gradualmente perché partono da posizioni molto diverse.</p>
      <p sl="es">Sono del parere che in futuro sia indispensabile condurre revisioni periodiche, anche se l’indicizzazione automatica potrebbe scollegare questo strumento finanziario dalla politica economica dell’Unione europea.</p>
    </intervention>
    <intervention id="2-413" speaker_id="28320" name="Ivo STREJČEK" is_mep="True" mode="spoken" nationality="Czechia" birth_date="11-01-1962" birth_place="Nové Město na Moravě" p_group="European Conservatives and Reformists Group" m_state="CZ">
      <p sl="cs">Signor Presidente, signor Commissario, buona sera. Onorevole Lulling, questa sera lei ha ricevuto elogi da alcune parti. Oltre al fatto che desidero encomiarla per la sua relazione, vorrei anche dirle che essa mi trova alquanto favorevole perché riflette almeno quattro aspetti che vorrei approfondire.</p>
      <p sl="cs">Innanzi tutto, la sua relazione è basata sull’idea che il commercio transfrontaliero, con la libera circolazione delle merci, è uno dei principi fondamentali dell’integrazione europea. I consumatori prendono le loro decisioni sulla base del prezzo, ossia dell’onere fiscale relativo sui prodotti. Se alcuni Stati membri sovraccaricano i prodotti con imposte elevate, devono intervenire attraverso la propria politica fiscale interna, anziché attendere la salvezza dall’Unione europea.</p>
      <p sl="cs">In secondo luogo, ritengo che uno dei punti fondamentali della sua relazione sia che la concorrenza fiscale è positiva e salutare. La creazione di quello che è noto come mercato unico senza dazi alle frontiere è semplicemente una moderna forma di protezionismo.</p>
      <p sl="cs">In terzo luogo, come è stato detto molte volte, ciascuno Stato membro ha il diritto di perseguire la propria politica fiscale indipendente. La tassazione e la gestione delle entrate fiscali è al centro della competizione politica. Come lei sa, onorevole Lulling, in quest’Aula rappresento la Repubblica ceca e i suoi interessi, e siccome il mio paese è un noto produttore ed esportatore di birra, vorrei formulare un’osservazione finale. Non esiste un solo motivo per cui i produttori di birra e i consumatori cechi debbano essere penalizzati dall’armonizzazione delle imposte di consumo.</p>
    </intervention>
    <intervention id="2-414" speaker_id="2107" name="Jan ANDERSSON" is_mep="True" mode="spoken" nationality="Sweden" birth_date="17-03-1947" birth_place="Helsingborg" p_group="Socialist Group in the European Parliament" m_state="SE">
      <p sl="sv">Sono davvero convinto che la proposta originaria della Commissione con un adeguamento dal 1993 fosse quella migliore, ma comprendo che, per raggiungere un compromesso in seno al Consiglio, l’unica possibilità fosse un adeguamento dal 2004. Perché sono favorevole alla proposta della Commissione? Per gli argomenti presentati in precedenza. Voglio che le attività dannose per l’ambiente vengano tassate, anche se in misura minima, perché voglio ridurre tali attività.</p>
      <p sl="sv">La penso allo stesso modo per quanto riguarda gli alcolici, che hanno per noi un alto costo in termini di salute pubblica. Un modo efficace per affrontare questo problema potrebbe essere quindi l’imposizione di aliquote minime per ridurre i consumi. In questo dibattito è stata formulata una strana argomentazione. E’ stato detto che il moderato aumento delle aliquote previsto influirebbe sull’inflazione. Perché ciò avvenga in qualsiasi paese, il consumo di alcolici e i problemi legati agli alcolici dovrebbero essere di dimensioni così grandi che sarebbe davvero assolutamente indispensabile aumentare le aliquote.</p>
    </intervention>
    <intervention id="2-415" speaker_id="photo_generic" name="László Kovács" is_mep="True" mode="spoken">
      <p sl="en">Membro della Commissione. – Signor Presidente, vorrei ringraziare tutti gli oratori che hanno contribuito al dibattito. Come ho detto nelle mie osservazioni iniziali, l’abrogazione della direttiva e l’abolizione delle aliquote minime avrebbe conseguenze estreme, e a questo proposito vorrei approfondire brevemente l’argomento.</p>
      <p sl="en">Senza aliquote minime, gli Stati membri non avrebbero alcun obbligo di applicare accise sull’alcole e, data la scarsa importanza che alcuni Stati membri attribuiscono a tali accise, come dimostrano i bassi livelli di questo tipo di imposte, la si deve considerare una possibilità reale.</p>
      <p sl="en">Non ho dubbi che, in assenza di aliquote minime, alcuni Stati membri premerebbero affinché vengano imposte limitazioni più rigorose sulla quantità di alcolici che i singoli possono portare da uno Stato membro a un altro, allo scopo di arginare le inevitabili perdite di entrate, con una conseguente diminuzione della libertà per i cittadini. Secondo alcuni, le aliquote minime rappresentano un’ingerenza nella sovranità degli Stati membri, mentre in realtà è vero esattamente l’opposto, perché esse sostengono la sovranità degli Stati membri consentendo loro di attuare le proprie politiche fiscali, senza il rischio che tali politiche siano messe in discussione da altri Stati membri o siano indebolite, in particolare, da acquisti transfrontalieri e contrabbando.</p>
      <p sl="en">Questo non significa che le aliquote minime siano intese a tutelare gli Stati membri che applicano imposte più elevate. Il fatto che le aliquote minime siano fissate a un livello piuttosto basso, e che restino basse anche a seguito della rivalutazione del 4,5 per cento, lascia agli Stati membri un ampio margine di manovra. Agli Stati membri che vogliono fissare le proprie aliquote nazionali a livelli vicini al minimo non viene impedito di farlo. Allo stesso modo, quelli che vogliono fissare le proprie aliquote molto al di sopra del minimo hanno la facoltà di farlo, ma devono assumersi la responsabilità delle conseguenze che questo comporta.</p>
      <p sl="en">Voglio ribadire ancora una volta che lo scopo della proposta non è di certo l’armonizzazione delle aliquote, né lo è il loro ravvicinamento. Lo scopo della proposta è una rivalutazione delle aliquote. Per quanto riguarda la possibilità che l’aumento delle aliquote di accisa minime abbia effetti inflazionistici, è evidente che ciò non avverrà: si tratta di una compensazione dell’inflazione pregressa.</p>
      <p sl="en">A chi sostiene che può aumentare l’economia sommersa, vorrei dire che la mancanza o l’abolizione dell’accisa può dare origine a contrabbando e acquisti transfrontalieri che non hanno niente a che fare con la concorrenza leale.</p>
      <p sl="en">Infine, per quanto riguarda i produttori di birra e i consumatori cecoslovacchi, non subiranno alcun effetto negativo in quanto nella Repubblica ceca l’attuale aliquota di accisa è molto più alta di quanto sarà la nuova aliquota minima comune dopo l’aumento.</p>
    </intervention>
    <intervention id="2-416" speaker_id="1186" name="Astrid LULLING" is_mep="True" mode="spoken" role="relatore" nationality="Luxembourg" birth_date="11-06-1929" birth_place="Schifflange" p_group="Group of the European People's Party (Christian Democrats)" m_state="LU">
      <p sl="fr">Vorrei intervenire nella mia qualità di relatrice, come avviene nella maggior parte dei parlamenti nazionali. Sono deputata da 25 anni e i deputati possono rispondere in qualità di relatori. Signor Commissario, vorrei dire …</p>
    </intervention>
    <intervention id="2-417" speaker_id="28380" is_mep="True" mode="spoken" role="Presidente" name="Marek SIWIEC" nationality="Poland" birth_date="13-03-1955" birth_place="Piekary Sląskie" p_group="Group of the Progressive Alliance of Socialists and Democrats in the European Parliament" m_state="PL">
      <p sl="unknown">Mi scusi, onorevole Lulling. Le darò un minuto giusto per concludere e dire tutto ciò che lei ritiene più importante, in quanto non è previsto che lei intervenga. Lei ha un minuto a disposizione.</p>
    </intervention>
    <intervention id="2-418" speaker_id="1186" name="Astrid LULLING" is_mep="True" mode="spoken" nationality="Luxembourg" birth_date="11-06-1929" birth_place="Schifflange" p_group="Group of the European People's Party (Christian Democrats)" m_state="LU">
      <p sl="it">Lei ha concesso molti minuti al Commissario, ma non mi consente di rispondere. Questo non è un dibattito. Qui siamo in un parlamento.</p>
    </intervention>
    <intervention id="2-419" speaker_id="28380" is_mep="True" mode="spoken" role="Presidente" name="Marek SIWIEC" nationality="Poland" birth_date="13-03-1955" birth_place="Piekary Sląskie" p_group="Group of the Progressive Alliance of Socialists and Democrats in the European Parliament" m_state="PL">
      <p sl="unknown">Sì, siamo in un parlamento, ed è per questo che devo mantenere un po’ di ordine.</p>
    </intervention>
    <intervention id="2-420" speaker_id="1186" name="Astrid LULLING" is_mep="True" mode="spoken" nationality="Luxembourg" birth_date="11-06-1929" birth_place="Schifflange" p_group="Group of the European People's Party (Christian Democrats)" m_state="LU">
      <p sl="fr">Siamo in un parlamento, signor Presidente, e ho il diritto di rispondere al Commissario e a chi è intervenuto. Vorrei rispondere all’onorevole Berès, che mi ha accusata di voler fare tabula rasa del passato abolendo le aliquote.</p>
      <p sl="fr">Signor Presidente, la mia proposta è stata grossolanamente fraintesa. Vorrei cercare di chiarire i malintesi che si sono creati, in quanto è stato detto che sarebbe in corso un tentativo di eliminare le accise. Non è vero. Abolire le aliquote minime non significa eliminare le accise: ciascuno Stato membro è libero di fissarle, e pertanto ciascuno Stato membro è libero di adeguarle. Non dobbiamo tuttavia dire cose che sono totalmente fuorvianti. Se si parla di un nesso tra alcolismo, lotta contro l’alcolismo e aliquote, vorrei dire che per quanto riguarda l’alcolismo la situazione è peggiore negli Stati membri in cui le aliquote sono più elevate.</p>
      <p sl="fr">Mi spiace molto, signor Presidente, che lei non mi abbia dato il tempo per rispondere, in particolare al signor Commissario, in quanto il Commissario ha voluto dare a intendere che il nostro emendamento relativo a un codice di condotta comporterebbe un’accisa per il vino di 48 euro per ettolitro …</p>
      <a text="(Il Presidente interrompe l’oratore)"/>
    </intervention>
    <intervention id="2-421" speaker_id="28380" is_mep="True" mode="spoken" role="Presidente" name="Marek SIWIEC" nationality="Poland" birth_date="13-03-1955" birth_place="Piekary Sląskie" p_group="Group of the Progressive Alliance of Socialists and Democrats in the European Parliament" m_state="PL">
      <p sl="unknown">La discussione è chiusa.</p>
      <p sl="unknown">La votazione si svolgerà mercoledì 23 maggio.</p>
    </intervention>
  </section>
  <section id="creitem32" title="21. Contributo finanziario della Comunità nel settore delle reti transeuropee dei trasporti e dell’energia (discussione)">
    <intervention id="2-423" speaker_id="28380" is_mep="True" mode="spoken" role="Presidente" name="Marek SIWIEC" nationality="Poland" birth_date="13-03-1955" birth_place="Piekary Sląskie" p_group="Group of the Progressive Alliance of Socialists and Democrats in the European Parliament" m_state="PL">
      <p sl="unknown">L’ordine del giorno reca la raccomandazione per la seconda lettura (A6-0169/2007), della commissione per i bilanci relativa alla posizione comune definita dal Consiglio in vista dell’adozione del regolamento del Parlamento europeo e del Consiglio che fissa le norme generali per la concessione di un contributo finanziario della Comunità nel settore delle reti transeuropee dei trasporti e dell’energia [17032/2/2006 – C6-0101/2007 – 2004/0154(COD) ] (Relatore: Onorevole Mauro)</p>
    </intervention>
    <intervention id="2-424" speaker_id="4393" name="Mario MAURO" is_mep="True" mode="spoken" role="relatore" nationality="Italy" birth_date="24-07-1961" birth_place="S. Giovanni Rotondo" p_group="Group of the European People's Party (Christian Democrats)" m_state="IT">
      <p sl="it">Signor Presidente, onorevoli colleghi, nel contesto europeo è difficile immaginare una crescita economica forte e creatrice di occupazione e di ricchezza in assenza di una rete di trasporto efficiente e moderna.</p>
      <p sl="it">La rete transeuropea di trasporto assume un ruolo determinante nel consentire il libero movimento di persone e merci nel territorio dell’Unione europea e rappresenta uno dei fattori decisivi per il conseguimento degli obiettivi di sviluppo economico occupazionale dell’Unione europea individuati dall’Agenda di Lisbona, tanto più in un’Europa che con l’allargamento ha approfondito due dimensioni: quella centrorientale e quella meridionale.</p>
      <p sl="it">Per questa ragione con le reti TEN l’Unione europea pone tra i suoi obiettivi l’eliminazione delle strozzature nella rete ferroviaria e l’adattamento degli itinerari prioritari, al fine di assorbire nuovi flussi generati dall’allargamento, soprattutto nelle zone frontaliere, e migliorare l’accessibilità delle regioni periferiche. In questo modo, le reti TEN possono rappresentare un punto di riferimento per la legislazione comunitaria, finalizzata a promuovere lo sviluppo economico e sociale e la coesione del territorio per i paesi dell’Unione.</p>
      <p sl="it">Come tutti sappiamo il finanziamento delle reti TEN ha subito una notevole riduzione rispetto a quelle che erano le previsioni iniziali: la programmazione 2007-2013 ha fissato a 8 miliardi di euro i fondi per le reti TEN, con una forte riduzione rispetto ai 20 miliardi richiesti inizialmente dalla Commissione, pur raddoppiando la disponibilità nel periodo 2000-2006.</p>
      <p sl="it">Abbiamo accettato tale penalizzazione e siamo andati avanti con le forze che ci sono state rese disponibili, perseguendo per tutta la durata del lungo negoziato, quattro obiettivi fondamentali: 1) la semplificazione, per snellire l’iter procedurale; 2) la condizionalità, per privilegiare le modalità di trasporto a minore impatto ambientale; 3) la selettività e la concentrazione, per favorire la concentrazione delle risorse sui progetti ad elevato valore aggiunto comunitario; 4) la proporzionalità, al fine di diversificare l’entità massima delle risorse comunitarie erogabili a seconda della tipologia di progetto da finanziare.</p>
      <p sl="it">Ho citato solo alcuni degli obiettivi da noi raggiunti allo scopo di stabilire una precisa identificazione degli impegni finanziari: l’aumento dei tassi di cofinanziamento al 20% per i progetti prioritari e al 30% per la sezione transfrontaliera. Un chiaro aumento, quindi, del sostegno finanziario comunitario ai progetti che mirano ad eliminare i colli di bottiglia sulle reti delle regioni più svantaggiate, come peraltro, già nelle intenzioni della Commissione, in vista del processo di revisione delle TEN.</p>
      <p sl="it">L’impiego fino all’85% delle risorse di bilancio per i progetti prioritari, una più chiara definizione di strettoia per consentire il superamento delle barriere naturali, una nuova articolazione per European Rail Management Traffic System , che adesso può beneficiare di tassi di cofinanziamento al 50%. Nuovi e innovativi parametri per gli “strumenti di garanzia dei prestiti” emessi dalla Banca europea e nuove misure che consentano di fornire la partecipazione al capitale di rischio, con la possibilità di coinvolgere anche il settore privato degli investimenti.</p>
      <p sl="it">Vorrei da ultimo chiarire la questione relativa alla comitatologia, precisando il contenuto del compromesso raggiunto: la procedura concordata segue l’articolo 5 e non l’articolo 5 bis, che da un lato avrebbe rappresentato l’optimum per il Parlamento, dall’altro avrebbe però causato un ulteriore slittamento dei lavori, tali da impedire lo stanziamento dei finanziamenti comunitari entro il 2007, con gravissime conseguenze per la realizzazione del programma. Anche se si applica l’articolo 5, è previsto un forte coinvolgimento del Parlamento. Tutte le proposte saranno inviate parallelamente sia al comitato normativo sia al Parlamento, consentendo così al Parlamento di poter effettuare le proprie valutazioni con largo anticipo, prima che le proposte siano adottate. Ciò soddisfa pienamente la necessità di mantenere costantemente informate sia la commissione per i bilanci che la commissione per i trasporti.</p>
      <p sl="it">In aggiunta, il Commissario Barrot, nella lettera dello scorso novembre, ha garantito un impegno personale volto a tenere informati su ogni cambiamento i presidenti delle due commissioni parlamentari interessate. La lettera è stata inserita nel testo finale del regolamento, a garanzia dell’impegno assunto dalla Commissione nei confronti del Parlamento.</p>
      <p sl="it">Personalmente, sono fortemente convinto che la questione relativa alla comitatologia debba essere approfondita e analizzata al fine di evitare future situazioni di blocco. Tale compromesso rappresenta un singolo caso isolato dettato dalla necessità di accelerare la procedura al fine di evitare il blocco dello stanziamento dei fondi comunitari destinati alle TEN.</p>
      <p sl="it">Alla luce di questo chiarimento, signor Presidente, chiedo a tutti gli onorevoli colleghi presenti in Aula di votare contro gli emendamenti presentati. Dal momento che l’accordo è stato raggiunto sul testo nella sua totalità, votare a favore di questi emendamenti, significherebbe venir meno a questo accordo, riaprire nuovamente il negoziato con il Consiglio e vanificare tutti gli sforzi compiuti durante il negoziato, il quale è stato avviato proprio con l’intenzione di sbloccare in modo celere i fondi destinati alle TEN.</p>
      <p sl="it">Concludo ringraziando tutti colleghi e soprattutto i relatori ombra anche degli altri gruppi che hanno contribuito alla realizzazione della relazione.</p>
    </intervention>
    <intervention id="2-425" speaker_id="photo_generic" name="Jacques Barrot" is_mep="True" mode="spoken">
      <p sl="fr">Vicepresidente della Commissione. – Signor Presidente, un anno fa la Commissione ha presentato al Parlamento e al Consiglio una proposta di regolamento che stabilisce i principi generali per la concessione di un contributo finanziario della Comunità nel settore delle reti transeuropee di trasporto e dell’energia.</p>
      <p sl="fr">Avevamo dovuto modificare la proposta iniziale elaborata dalla Commissione nel 2004, che era stata redatta sulla base delle risorse di bilancio più elevate, nonché più rispondenti alle richieste avanzate. La riduzione degli importi destinati alle reti transeuropee di trasporto e dell’energia operata nell’ambito delle prospettive finanziarie per il periodo 2007-2013 ci ha costretti a una rivalutazione di determinati principi relativi al cofinanziamento comunitario dei progetti contemplati in tale rete.</p>
      <p sl="fr">A tale proposito, signor Presidente, signor presidente della commissione per i trasporti e il turismo, desidero ringraziare il Parlamento europeo per avere dimostrato la disponibilità ad aumentare la dotazione di 500 milioni di euro. Senza un sostegno di tale entità da parte di quest’Aula, i tagli al bilancio sarebbero stati persino più pesanti.</p>
      <p sl="fr">Il progetto di regolamento è stato modificato in tre direzioni. Primo, una più forte concentrazione dei fondi sulle massime priorità, quelle che apportano il maggiore valore aggiunto. Secondo, è stato posto un particolare accento su nuovi strumenti per promuovere, in particolare, i partenariati pubblico-privato. Terzo, si è proceduto a diminuire i tassi di intervento comunitari.</p>
      <p sl="fr">Queste nuove condizioni devono portarci a ricercare una più elevata efficienza nel selezionare i progetti e ad essere il più possibile innovativi nel campo dell’ingegneria finanziaria.</p>
      <p sl="fr">Sono lieto che il Parlamento e il Consiglio abbiano sostenuto questo approccio e che non siano emerse divergenze di fondo. Le Istituzioni europee sono unanimi nel sottolineare che è fondamentale uno sviluppo costante delle reti transeuropee di trasporto nella prospettiva di conseguire gli obiettivi economici, sociali e ambientali dell’Unione.</p>
      <p sl="fr">Il nuovo regolamento stabilisce quindi una base precisa per concentrare le risorse disponibili sulle principali priorità delle reti transeuropee, ovvero sulle priorità approvate dal Parlamento europeo e dal Consiglio nel 2004 nel quadro della decisione sugli orientamenti per la rete transeuropea dei trasporti.</p>
      <p sl="fr">I tratti transfrontalieri degli assi prioritari costituiranno ovviamente le principali priorità in termini di finanziamento comunitario. Mi riferisco al Brennero e alla ferrovia Lione-Torino. Tra le altre priorità figurano inoltre il sistema di gestione del traffico per tutti i modi di trasporto, compreso il sistema europeo di gestione del traffico ferroviario, che permette l’interoperabilità delle infrastrutture, le infrastrutture fluviali, in particolare i due progetti prioritari, nonché il trasporto marittimo, con le autostrade del mare, il servizio di informazione fluviale e il sistema di gestione del traffico delle navi. Tali priorità sono in linea con quanto indicato nella comunicazione della Commissione sulla promozione del traffico fluviale e marittimo e, più in generale, sullo sviluppo del trasporto sostenibile.</p>
      <p sl="fr">Pertanto, la Commissione cerca un approccio efficace confidando nell’impegno degli Stati membri, che, a loro volta, devono anche concentrare i rispettivi investimenti sulle priorità fissate nella decisione relativa agli orientamenti per le TEN nonché ricorrere ai partenariati pubblico-privato.</p>
      <p sl="fr">Se è volontà del Parlamento adottare il regolamento finanziario in questione, in merito al quale l’onorevole Mauro ha elaborato una relazione eccellente, la Commissione, da parte sua, lancerà inviti a presentare proposte per progetti il giorno immediatamente successivo all’adozione della posizione di quest’Assemblea.</p>
      <p sl="fr">Questo dimostra, signor Presidente, quale speranza io nutra che il Parlamento confermi l’accordo negoziato tra le tre Istituzioni, sia in termini di procedura che di sostanza. Tale accordo è il risultato di un compromesso che è già stato ripreso negli emendamenti alla proposta iniziale della Commissione e alla posizione comune del Consiglio.</p>
      <p sl="fr">Da parte mia, ho già onorato gli impegni assunti nei confronti della commissione tenendovi informati in parallelo agli Stati membri in ogni fase della procedura. Gli accordi conclusi vanno, ovviamente, rispettati. Solo così potremo adottare questo regolamento in tempi rapidi, nell’interesse dello sviluppo dei grandi progetti di trasporto europei.</p>
      <p sl="fr">Ringrazio il relatore, onorevole Mauro, per tutti gli sforzi compiuti. Condivido il suo desiderio di vedere il testo adottato nella forma in cui è stato presentato, senza alcun emendamento, e ribadisco il mio impegno, signor Presidente, a trasmettere qualsiasi proposta futura di decisione in materia ai presidenti delle commissioni dei trasporti e per i bilanci. Fornirò loro ogni ulteriore ragguaglio ritengano necessario. E’ un impegno che ho preso e che confermo solennemente dinanzi al Parlamento europeo questa sera.</p>
      <p sl="fr">Signor Presidente, ascolterò con attenzione gli oratori che vorranno intervenire sull’argomento.</p>
    </intervention>
    <intervention id="2-426" speaker_id="1" name="Georg JARZEMBOWSKI" is_mep="True" mode="spoken" nationality="Netherlands" birth_date="03-02-1947" birth_place="Braunschweig" p_group="Group of the European People's Party (Christian Democrats) and European Democrats" m_state="NL">
      <p sl="de">a nome del gruppo PPE-DE. – Signor Presidente, signor Vicepresidente della Commissione, innanzi tutto desidero ringraziarla, signor Vicepresidente, a nome del gruppo del Partito popolare europeo (Democratici cristiani) e dei Democratici europei per il ruolo da lei svolto quale mediatore, rivelatosi estremamente prezioso per raggiungere il presente compromesso. Desidero altresì esprimere un sincero ringraziamento, soprattutto, com’è ovvio, al relatore, onorevole Mauro, e all’ex presidente onorevole Costa per il costante, attento impegno, senza dimenticare l’onorevole Lewandowski, grazie ai quali è stato possibile raggiungere questo traguardo.</p>
      <p sl="de">E’ tuttavia d’uopo osservare che il Consiglio per mesi e mesi ha trascinato e rallentato il processo; grava pertanto sul Consiglio la responsabilità della nostra attuale impossibilità a erogare le risorse per i progetti transeuropei per il 2007. Non vi è il benché minimo dubbio sul fatto che la colpa sia del Consiglio, perché sarebbe stato molto meglio se questo regolamento finanziario fosse stato disponibile prima di adesso e avessimo quindi potuto adottare una decisione prima.</p>
      <p sl="de">Lei, signor Commissario, si è impegnato a tenerci pienamente informati, e sono sicuro che comunicherà non solo con i presidenti delle commissioni ma anche con le commissioni stesse. Mi permetto di esortarla a esaminare i vari aspetti con il rigore che ci ha promesso. Evitiamo qualsiasi quota nazionale; i fondi devono essere approvati a favore di progetti che sono significativi per l’Europa, e non solo per questo o quel paese in particolare.</p>
      <p sl="de">Anziché centellinare i finanziamenti, dovremmo sostenere i progetti effettivamente importanti. Pertanto, non dobbiamo dare qualcosina a tutti i progetti; dobbiamo invece sovvenzionare in toto , a seguito di consultazione con il Parlamento e la Commissione, solo quelli che rivestono una reale importanza per l’Europa.</p>
      <p sl="de">Il gruppo del Partito popolare europeo (Democratici cristiani) e dei Democratici europei invita il governo federale tedesco a chiarire entro l’estate la situazione di due importanti progetti transfrontalieri in Germania, perché, in caso contrario, l’UE non potrà tenerne conto nella programmazione finanziaria. In primo luogo, deve presentare un piano preciso riguardo all’intervento previsto per aumentare la profondità del tratto del Danubio tra Straubing e Vilshofen, finalizzato a rendere redditizia sotto il profilo economico la navigazione del Danubio dal Mar Nero al Mare del Nord. In secondo luogo, Germania e Danimarca devono pervenire a un accordo in merito alla costruzione e al finanziamento di un collegamento fisso attraverso il Fehmarnbelt, un progetto che può essere incluso nella programmazione finanziaria solo qualora vi sia una prova concreta dell’esistenza di un accordo bilaterale.</p>
    </intervention>
    <intervention id="2-427" speaker_id="2048" name="Herbert BÖSCH" is_mep="True" mode="spoken" nationality="Austria" birth_date="11-09-1954" birth_place="Feldkirch" p_group="Socialist Group in the European Parliament" m_state="AT">
      <p sl="de">a nome del gruppo PSE. – Signor Presidente, desidero innanzi tutto esprimere, a nome del nostro gruppo socialista al Parlamento europeo, tutta la nostra riconoscenza al relatore per il modo in cui ci ha guidati in questo ambito, che non è propriamente scevro di problemi.</p>
      <p sl="de">Come hanno già fatto presente gli oratori che mi hanno preceduto, il Consiglio, in particolare, quando si riunisce nelle sessioni a livello ministeriale è solito promettere solennemente e assumere l’impegno di compiere progressi riguardo a questo fascicolo, mentre poi si astiene dall’intraprendere la benché minima azione quando si tratta di questioni spinose, quali il finanziamento e, soprattutto, l’impulso transfrontaliero. Questo è l’aspetto su cui convengo con l’oratore precedente, vale a dire che dobbiamo passare il testimone ai ministri e ai capi di Stato e di governo dell’UE.</p>
      <p sl="de">E’ risaputo che abbiamo dovuto affrontare la sfida di un bilancio ridotto quasi a un terzo, una situazione che, come ha sottolineato il Commissario, si è verificata solo perché quest’Aula, nelle prospettive finanziarie, si era battuta per riuscire ad avviare qualcosa di più o meno sensato con a disposizione uno stanziamento decurtato. Abbiamo quindi deciso di concentrare e introdurre criteri nel cui contesto è di vitale importanza che la Commissione dimostri più polso quando si tratta di esercitare il controllo di quanto abbia fatto con le prospettive finanziarie, in merito alle quali l’Esecutivo ha adottato una posizione alquanto debole.</p>
      <p sl="de">Consapevoli che la Commissione non è sempre salda in sella, abbiamo tutelato i nostri interessi creando una riserva del 100 per cento per i fondi del 2007, onde poter agire nella certezza che gli impegni nuovamente assunti oggi in quest’Aula saranno trasformati in realtà.</p>
    </intervention>
    <intervention id="2-428" speaker_id="4440" name="Anne E. JENSEN" is_mep="True" mode="spoken" nationality="Denmark" birth_date="17-08-1951" birth_place="Kalundborg" p_group="Group of the Alliance of Liberals and Democrats for Europe" m_state="DK">
      <p sl="da">a nome del gruppo ALDE. – Signor Presidente, desidero iniziare ringraziando l’onorevole Mauro per la collaborazione costruttiva offerta. Nel complesso, voglio dire che la cooperazione tra la commissione per i bilanci e la commissione per i trasporti e il turismo è stata positiva riguardo al fascicolo in questione. Era ora che avessimo questa normativa. Mi associo a quanto affermato dall’onorevole Jarzembowski e faccio presente a mia volta che l’accordo è stato raggiunto già a novembre ma che dopo di allora la questione non ha potuto procedere a ritmo sufficientemente sostenuto. Da allora, tuttavia, i ministri hanno avuto un sacco di tempo – pure troppo, in effetti – e siamo riusciti a ottenere l’adozione formale in sede di Consiglio solo nel mese di marzo. A questo punto, la Commissione dovrebbe essere in pieno fermento, impegnata nell’elaborare programmi di lavoro e nel sollecitare gli Stati membri a presentare progetti.</p>
      <p sl="da">Mi sembra che tutte le vicissitudini che hanno caratterizzato il percorso di questa normativa diano l’impressione di un atteggiamento piuttosto tiepido da parte degli Stati membri riguardo a questi investimenti di tale rilevanza nel settore dei trasporti. E’ quanto emerge anche dai tagli al bilancio operati con prepotenza dal Consiglio, con finanziamenti destinati alle reti transeuropee ridotti da 20 milioni di euro a 8 milioni di euro. Non ho dubbi sul fatto che saranno necessarie maggiori risorse e che, con la presentazione verso il 2009 della revisione intermedia, dovremo prevedere più capitali non solo per il sistema satellitare Galileo ma anche per le reti transeuropee.</p>
      <p sl="da">Desidero anche far presente la mia soddisfazione perché siamo riusciti a inserire nuovi strumenti finanziari nel regolamento, come nel caso del ponte sul Fehmarnbelt, che è finanziato con prestiti e sarà pagato da chi ne usufruisce. Commissario Barrot, ha prospettato in quest’Aula l’ipotesi di sottoscrivere il finanziamento del ponte per i primi cinque anni. Mi sembra quindi positivo il fatto che anche la Banca europea per gli investimenti sia impegnata nello sviluppo di nuovi dispositivi finanziari. L’Europa ha bisogno di corridoi transfrontalieri migliori e poiché le risorse necessarie non si devono recuperare nei bilanci nazionali è fondamentale trovare altre soluzioni per sostenere tali progetti.</p>
      <p sl="da">La procedura di comitatologia è stata oggetto di diatriba tra il Parlamento e il Consiglio. La maggioranza di quest’Assemblea ha ceduto, e desidero ringraziare il Commissario Barrot per aver promesso di coinvolgere l’Aula nella stesura del programma di lavoro. Auspico che si riesca a pervenire a un risultato nell’immediato affinché sia possibile dare il via al bilancio di quest’anno, posto in riserva, e i lavori possano finalmente avere inizio.</p>
    </intervention>
    <intervention id="2-429" speaker_id="28418" name="Sepp KUSSTATSCHER" is_mep="True" mode="spoken" nationality="Italy" birth_date="17-03-1947" birth_place="Villanders" p_group="Group of the Greens/European Free Alliance" m_state="IT">
      <p sl="de">a nome del gruppo Verts/ALE. – Signor Presidente, il bilancio pluriennale stanzia un importo di circa 8 miliardi di euro, mentre i progetti TEN stanno ormai superando il valore di 600 miliardi di euro, il che si rivela un ben modesto apporto di capitale. La maggior parte degli Stati membri è così pesantemente indebitata da non essere autorizzata ad accendere nuovi prestiti. Questi paesi sono tenuti, per contro, a estinguere i loro enormi debiti, eppure, ciononostante, molti di loro sognano grandi progetti transeuropei.</p>
      <p sl="de">La mia proposta è che si studi, innanzi tutto, il modo di ridurre il traffico senza crearci grandi inconvenienti, nonché di organizzare la percentuale di traffico irrinunciabile impiegando le infrastrutture esistenti e optando per soluzioni meno invasive a livello sociale e ambientale. La costruzione della maggior parte dei corridoi di traffico è un ben scarso contributo alla soluzione dei problemi di trasporto e serve ancor meno per affrontare le questioni legate all’energia e ai cambiamenti climatici.</p>
    </intervention>
    <intervention id="2-430" speaker_id="23781" name="Janusz LEWANDOWSKI" is_mep="True" mode="spoken" nationality="Poland" birth_date="13-06-1951" birth_place="Lublin" m_state="PL">
      <p sl="pl">Signor Presidente, siamo ormai al termine del processo trascinatosi per tre anni finalizzato alla creazione di un nuovo quadro giuridico per il finanziamento delle politiche comuni in materia di energia e trasporto, ma siamo altrettanto consapevoli che il tempo scarseggia. Siamo altresì consapevoli delle enormi aspettative ed esigenze di quest’area, che non sarà possibile soddisfare riducendo gli stanziamenti da 20 miliardi di euro a 8 miliardi di euro.</p>
      <p sl="pl">In qualità di osservatore e partecipante al processo in questione desidero ringraziare tutti coloro che hanno svolto un ruolo attivo nel compromesso, vale a dire il relatore, onorevole Mauro, i nostri partner della commissione per i trasporti e il turismo, il Commissario Barrot e il Consiglio.</p>
      <p sl="pl">Per quanto riguarda il Parlamento europeo, il presente compromesso implica concedere qualcosa, come già sottolineato dall’onorevole Mauro. Questo aspetto riguarda il settore della comitatologia, nonostante studi giuridici avessero suggerito di adottare un atteggiamento più forte. Tuttavia, comprendendo quali possibilità si delineassero, nel dicembre 2006 l’onorevole Mauro e io abbiamo scritto una lettera alla Presidenza finlandese dell’epoca, promettendo che se il Consiglio avesse adottato l’accordo senza emendamenti ci saremmo prodigati per ottenere lo stesso risultato in Parlamento in sede di seconda lettura. Così è stato e ora tocca a noi. Propongo di rispettare l’accordo, in altre parole di non ritardare il regolamento che l’Europa attende.</p>
      <p sl="pl">Si sta aprendo un nuovo capitolo sul finanziamento dei progetti che interessa un’area in cui finora l’Europa non ha ottenuto grandi risultati. Non voglio sminuire i problemi o i conflitti di interesse che emergono, però ritengo che il consolidamento dei sistemi di trasporto sia uno degli aspetti essenziali dell’integrazione di questo continente. Come ha affermato l’onorevole Jarzembowski poc’anzi, in ogni caso questo riguarda naturalmente progetti di natura transfrontaliera.</p>
    </intervention>
    <intervention id="2-431" speaker_id="4306" name="Gilles SAVARY" is_mep="True" mode="spoken" nationality="France" birth_date="06-12-1954" birth_place="Oradour sur Vayres" p_group="Socialist Group in the European Parliament" m_state="FR">
      <p sl="fr">Signor Presidente, signor Commissario, innanzi tutto vorrei ringraziare i due colleghi, gli onorevoli Mario Mauro e Paolo Costa, per l’eccellente lavoro svolto. Ci siamo prodigati affinché gli inviti a presentare proposte avessero il via libera, anziché incontrare difficoltà o impedimenti a causa del ritmo rallentato dell’attività parlamentare. Ritengo che siamo molto prossimi al traguardo finale se seguiremo le raccomandazioni dell’onorevole Mauro riguardo al voto da esprimere domani. Per quanto mi riguarda, lo farò.</p>
      <p sl="fr">Desidero far presente che, attraverso il presente regolamento, ci siamo impegnati a fondo sulla sostanza. Il regolamento in parola è molto migliore rispetto a quello precedente sotto vari aspetti. Infatti è quasi un peccato disporre di uno strumento così valido per gestire una somma di denaro così misera. Per quale motivo è migliore? Perché, concentrando i fondi, aumentando i livelli e introducendo più tipi di finanziamento, siamo riusciti a individuare priorità prettamente europee. Abbiamo gli strumenti per promuovere progetti europei e, quindi, possiamo permetterci di rifiutarci di disseminare i fondi fra vari Stati membri a favore di progetti clientelari. Credo che questo sia un fattore di estrema importanza e personalmente me ne compiaccio.</p>
      <p sl="fr">Vorrei sottolineare che, riguardo al presente regolamento che entrerà in vigore in tempi estremamente rapidi, permangono due difficoltà. Innanzi tutto – lo dichiaro in quest’Aula e ne vedremo gli effetti nella pratica – ritengo in tutta franchezza che vi sia un manifesto conflitto di interessi della BEI. Quest’Assemblea chiede costantemente di innalzare muraglie cinesi al fine di compartimentare i conti nelle imprese, e poi, zacchete!, ecco la BEI che si accinge ad accordare prestiti ad aziende per le quali fornisce essa stessa le garanzie necessarie, e ne gestisce perfino il conto interessi. Ritengo che sia eccessivo. Dobbiamo essere molto vigili e attenti affinché non si serva dei bocconi migliori lasciando agli altri quelli peggiori.</p>
      <p sl="fr">Poi c’era la questione relativa all’informazione dei parlamentari. Abbiamo la parola e uno scritto del Commissario e ben presto disporremo, credo, di tutti i documenti necessari. Ne do atto. Naturalmente, avrei preferito un’integrazione nel corpo del testo.</p>
      <p sl="fr">Infine, c’è un’ombra che si staglia su questo progetto e sulla programmazione e quest’ombra è Galileo. A mio avviso dobbiamo essere chiari al riguardo. Abbiamo un ottimo regolamento d’intervento, ma dobbiamo ancora recuperare dai 2 ai 2,7 miliardi di euro circa, e il mio auspicio è che, come nel caso del finanziamento previsto inizialmente, attingiamo il meno possibile alle voci delle prospettive finanziarie correlate alle reti di trasporto transeuropee.</p>
    </intervention>
    <intervention id="2-432" speaker_id="4747" name="Paolo COSTA" is_mep="True" mode="spoken" nationality="Italy" birth_date="23-07-1943" birth_place="Venezia" p_group="Group of the Alliance of Liberals and Democrats for Europe" m_state="IT">
      <p sl="it">Signor Presidente, signor Commissario, onorevoli colleghi, da domani metteremo a disposizione del progetto TEN, finalmente, 6,5, 6,8, 8 miliardi di euro. Purtroppo, una goccia rispetto ai 240-330 miliardi stimati in progetti prioritari o i 600 per l’intera rete. Una goccia che rischia di inaridirsi se non riusciremo a far sì che gli Stati membri facciano la loro parte. Questo, naturalmente non lo possiamo proprio lasciare alla pura iniziativa degli Stati membri.</p>
      <p sl="it">Per questo che invito la Commissione a prendersi da domani un’altra responsabilità, in fondo consentita dal trattato, il quale prevede che essa, in collaborazione con gli Stati membri, può prendere ogni iniziativa utile per favorire il coordinamento delle politiche in relazione della TEN. Occorre che la Commissione prenda la guida delle politiche di finanziamento complessivo dell’intero progetto e trovi il modo di risolvere i problemi, come quello che ben 122 dei 240 miliardi dei progetti stimati dovranno essere finanziati da paesi che in questo momento non rispettano o hanno difficoltà a rispettare i parametri di Maastricht e ai quali in teoria imponiamo di non fare prestiti.</p>
      <p sl="it">Questo problema deve essere sollevato a livello comunitario e risolto. Mi auguro che la Commissione prenda in considerazione il tema e lo porti avanti.</p>
    </intervention>
    <intervention id="2-433" speaker_id="36281" name="Silvia-Adriana ȚICĂU" is_mep="True" mode="spoken" nationality="Romania" birth_date="14-11-1970" birth_place="Galaţi" p_group="Group of the Progressive Alliance of Socialists and Democrats in the European Parliament" m_state="RO">
      <p sl="it">Regretăm reducerea pentru perioada 2007-2013 a bugetului alocat reţelelor europene de transport şi energie de la 20 la 8 miliarde, sumă care, deşi este dublă faţă de bugetul alocat în perioada 2000-2006, reprezintă doar 1,3% din necesarul de finanţare de 600 de miliarde de euro până în 2020. Tocmai de aceea, regulamentul încurajează utilizarea parteneriatului public - privat şi introduce noi instrumente de finanţare precum garantarea împrumuturilor, împrumuturi europene şi un fond de bonificare a dobânzilor aferente. Cele 30 de proiecte de transport prioritare stabilite în 2004 vor beneficia de finanţare europeană în proporţie de 20%, excepţie făcând tronsoanele transfrontaliere, care beneficiază de finanţări în proporţie de 30%. Prin aderarea României şi a Bulgariei, Uniunea Europeană a dobândit vecinătatea cu Marea Neagră, iar aproape întreg cursul Dunării se află în interiorul său. Extinderea reţelei transeuropene de transport şi energie pentru a include în piaţa internă de transport şi ţările vecine Uniunii Europene face parte din politica de vecinătate a Uniunii Europene şi contribuie la realizarea sinergiei la Marea Neagră. Este important ca noile state membre să beneficieze de sprijinul necesar din partea Comisiei Europene pentru a-şi însuşi rapid procedurile necesare pentru a participa la dezvoltarea reţelelor transeuropene de transport şi energie. În acest context, dezvoltarea de parteneriate bilaterale şi multilaterale va facilita …</p>
    </intervention>
    <intervention id="2-434" speaker_id="photo_generic" name="Jacques Barrot" is_mep="True" mode="spoken">
      <p sl="fr">Vicepresidente della Commissione. – Signor Presidente, onorevoli deputati, ringrazio la commissione per i bilanci che caldeggia l’approvazione della posizione comune adottata dal Consiglio lo scorso marzo, in quanto tale approvazione sarà l’ultima fase che ci consentirà di definire le regole generali per la concessione di aiuti finanziari comunitari nell’ambito delle reti di trasporto transeuropee.</p>
      <p sl="fr">Desidero rispondere alla questione sollevata da molti oratori affermando qui e adesso che non ho la benché minima intenzione di cedere alla tentazione di sperperare le risorse, alla tentazione di disperdere le sovvenzioni, scelta che non promuoverebbe affatto la creazione di questi assi stradali, il cui sviluppo è di importanza cruciale. Posso confermare, onorevole Costa, che nei prossimi sette anni la Commissione farà tutto ciò che è in suo potere per garantire un’applicazione adeguata di questa nuova normativa comunitaria. La Commissione è determinata ad assicurare risultati efficaci e visibili, che soddisfino le vostre aspettative e quelle dei cittadini e delle aziende d’Europa, che aspirano a un sistema dei trasporti efficiente e sostenibile.</p>
      <p sl="fr">Posso ribadire ancora una volta, soprattutto all’onorevole Savary, che ho già onorato i miei impegni di informazione del Parlamento, impegni che rinnovo. Vorrei anche far presente all’onorevole Ţicău che non dimenticheremo i nuovi Stati membri e che ci prodigheremo con non pochi sforzi nei loro confronti. Al pari dell’onorevole Jensen, anch’io ritengo che sia ormai tempo di esercitare pressione sugli Stati membri affinché s’impegnino in questo senso.</p>
      <p sl="fr">Ho altresì preso nota degli interrogativi sollevati dagli onorevoli Jarzembowski e Bösch. Desidero ringraziare per l’approccio costruttivo adottato nell’arco del processo legislativo. Onorevole Mauro, rivolgo un particolare ringraziamento a lei, e ringrazio i presidenti delle due commissioni competenti – la commissione per i trasporti e il turismo e la commissione per i bilanci – e tutti gli onorevoli parlamentari che hanno collaborato a questo fascicolo. Lavorerò in uno spirito di stretta collaborazione con il Parlamento europeo al fine di attuare questi grandi progetti, che ci imporranno di mettere l’interesse generale europeo prima di qualsiasi altra preoccupazione.</p>
      <p sl="fr">Era quanto tenevo a dichiarare, signor Presidente. Ringrazio anticipatamente l’Aula per la sua disponibilità, che ci permetterà ora di passare all’azione e di lanciare l’invito a presentare proposte in modo, di modo che le risposte degli Stati membri mi consentiranno già nell’autunno prossimo di avviare le relative operazioni.</p>
    </intervention>
    <intervention id="2-435" speaker_id="28380" is_mep="True" mode="spoken" role="Presidente" name="Marek SIWIEC" nationality="Poland" birth_date="13-03-1955" birth_place="Piekary Sląskie" p_group="Group of the Progressive Alliance of Socialists and Democrats in the European Parliament" m_state="PL">
      <p sl="unknown">La discussione è chiusa.</p>
      <p sl="unknown">La votazione si svolgerà mercoledì 23 maggio.</p>
      <p sl="unknown">Dichiarazioni scritte (articolo 142 del Regolamento)</p>
    </intervention>
    <intervention id="2-502" speaker_id="28208" name="Nathalie GRIESBECK" is_mep="True" mode="written" nationality="France" birth_date="24-05-1956" birth_place="Metz" p_group="Group of the Alliance of Liberals and Democrats for Europe" m_state="FR">
      <p sl="fr">La relazione presentataci oggi formalizza le nostre esigenze riguardo all’attuazione degli aiuti finanziari a favore delle reti transeuropee di trasporto e dell’energia (TEN), nel contesto ostico che conosciamo, con risorse di bilancio destinate alle TEN per il periodo 2007-2013 passate da un importo inizialmente annunciato di 20 miliardi di euro agli attuali 8 miliardi di euro.</p>
      <p sl="fr">Le reti in questione rivestono tuttavia un’importanza cruciale per il futuro dell’Unione europea, in quanto contribuiscono ad assicurare, da un lato, la mobilità attraverso l’Europa e, dall’altro, i flussi energetici garanti della nostra indipendenza e solidarietà. Questi grandi progetti devono altresì contribuire a diversificare i modi di trasporto e a promuovere alternative agli spostamenti su strada.</p>
      <p sl="fr">Deploro, com’è ovvio, questa drastica riduzione del bilancio, che ci ha imposto di modificare i criteri di ammissibilità. Sono tuttavia lieta che siamo riusciti ad adeguare i meccanismi di finanziamento allo scopo di garantire l’effetto volano del contributo comunitario concentrando i finanziamenti europei sulle sezioni frontaliere, incoraggiando la creazione di partenariati pubblico-privato e per mezzo dei finanziamenti e delle garanzie fornite dalla Banca europea per gli investimenti.</p>
      <p sl="fr">Il nostro Parlamento deve ora poter esercitare appieno i suoi diritti di controllo al fine di evitare che le risorse siano disperse nonché di garantire che le infrastrutture di cui abbiamo tanta necessità vengano effettivamente realizzate.</p>
    </intervention>
  </section>
  <section id="creitem33" title="22. Ordine del giorno della prossima seduta: vedasi processo verbale"/>
  <section id="creitem34" title="23. Chiusura della seduta"/>
</text>
