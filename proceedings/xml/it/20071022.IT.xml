<?xml version='1.0' encoding='utf-8'?>
<text id="20071022.IT" lang="it" date="2007-10-22" place="Strasburgo" edition="Edizione GU">
  <section id="creitem1" title="1. Ripresa della sessione">
    <intervention id="1-004" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">Dichiaro ripresa la sessione del Parlamento europeo, interrotta giovedì 11 ottobre 2007.</p>
    </intervention>
  </section>
  <section id="creitem2" title="2. Dichiarazione della Presidenza">
    <intervention id="1-006" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">Onorevoli colleghi, giovedì e venerdì scorsi abbiamo avuto un Vertice di successo dei capi di Stati e di governo dei paesi dell’Unione europea con il Presidente della Commissione, il Presidente del Parlamento europeo e i nostri rappresentanti della conferenza intergovernativa.</p>
      <p sl="unknown">Pur non volendo anticipare il contenuto del dibattito di domani con il Presidente in carica del Consiglio europeo, José Socrates, vorrei sottolineare che, agli occhi del Parlamento europeo, il vertice è stato un reale successo risonante perché l’entrata in vigore del Trattato, prevista per l’inizio del 2009, darà alla nostra Assemblea pari diritti in quasi tutti i settori legislativi. Noi eurodeputati abbiamo mantenuto la posizione assunta per la convenzione, nonostante le battute d’arresto dei referendum in Francia e nei Paesi Bassi, e se adesso questo Trattato verrà concretizzato sarà stato grazie a noi. Ci auguriamo che il processo di ratifica si concluderà con successo in tutti i 27 paesi dell’Unione europea.</p>
      <p sl="unknown">La firma del Trattato avrà luogo a Lisbona il 13 dicembre e il giorno precedente – il dodici dicembre, come concordato con i Presidenti del Consiglio europeo e della Commissione – proclameremo la Carta dei diritti fondamentali in una seduta formale qui a Strasburgo. Sarà un evento significativo.</p>
      <p sl="unknown">Vorrei esprimere la mia sincera gratitudine ai nostri tre rappresentanti della Conferenza intergovernativa – Elmar Brok, Enrique Barón Crespo e Andrew Duff – per il loro lavoro.</p>
      <a text="(Applausi)"/>
      <p sl="unknown">Sono lieto di notare che Enrique Barón Crespo è con noi, ma non riesco a vedere gli altri rappresentanti. Rinvieremo quindi l’approvazione del processo verbale.</p>
    </intervention>
    <intervention id="1-007" speaker_id="1934" name="Daniel COHN-BENDIT" is_mep="True" mode="spoken" nationality="France" birth_date="04-04-1945" birth_place="Montauban" p_group="Group of the Greens/European Free Alliance - Co" m_state="FR">
      <p sl="de">Signor Presidente, ho una domanda per il collega Pöttering: avrà ancora il diritto di voto in quest’Assemblea?</p>
    </intervention>
    <intervention id="1-008" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">So bene che la sete di conoscenza dell’onorevole Cohn-Bendit non ha limiti. Vorrei dirle che non vi è mai stato alcun dubbio al riguardo, nemmeno per un solo secondo nell’interno processo. Né la questione è stata sollevata alla sessione aperta durante il Vertice. Ma queste voci si sono diffuse in altre cerchie. Ogniqualvolta mi è stato possibile, ho agito immediatamente per mettere a tacere. Non può mai esistere una situazione in cui il Consiglio europeo o qualsiasi altro organo possa ritirare i diritti di voto del Presidente del Parlamento europeo. Non riguarda me personalmente, ma l’ufficio del Presidente del Parlamento. Mi opporrei strenuamente a una tale evenienza, e l’Aula è unita in questa posizione.</p>
      <a text="(Applausi)"/>
    </intervention>
    <intervention id="1-009" speaker_id="2295" name="Hannes SWOBODA" is_mep="True" mode="spoken" nationality="Austria" birth_date="10-11-1946" birth_place="Bad Deutsch Altenburg" p_group="Group of the Progressive Alliance of Socialists and Democrats in the European Parliament - Vice" m_state="AT">
      <p sl="de">Signor Presidente, volevo solo dire a nome del mio gruppo che sosteniamo pienamente la sua posizione. Va da sé che ogni membro del parlamento eletto dalle persone ha pieni diritti di voto, compreso il Presidente. Siamo completamente d’accordo su questo.</p>
    </intervention>
    <intervention id="1-010" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">Magnifico! Sono profondamente grato del fatto che siamo in perfetta armonia anche su quel punto.</p>
    </intervention>
  </section>
  <section id="creitem3" title="3. Approvazione del processo verbale della seduta precedente: vedasi processo verbale"/>
  <section id="creitem4" title="4. Composizione del Parlamento: vedasi processo verbale"/>
  <section id="creitem5" title="5. Composizione delle commissioni e delle delegazioni: vedasi processo verbale"/>
  <section id="creitem6" title="6. Firma di atti adottati in codecisione: vedasi processo verbale"/>
  <section id="creitem7" title="7. Interrogazioni orali e dichiarazioni scritte (presentazione): vedasi processo verbale"/>
  <section id="creitem8" title="8. Dichiarazioni scritte (articolo 116): vedasi processo verbale"/>
  <section id="creitem9" title="9. Storni di stanziamenti: vedasi processo verbale"/>
  <section id="creitem10" title="10. Petizioni: vedasi processo verbale"/>
  <section id="creitem11" title="11. Presentazione di documenti: vedasi processo verbale"/>
  <section id="creitem12" title="12. Ordine dei lavori">
    <intervention id="1-016" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">Il progetto definitivo di ordine del giorno, fissato dalla Conferenza dei presidenti, in conformità degli articoli 130 e 131 del regolamento, nella riunione di giovedì 17 ottobre 2008, è stato distribuito. Sono state proposte le seguenti modifiche:</p>
      <p sl="unknown">Per quanto riguarda mercoledì</p>
      <p sl="unknown">Il gruppo dei Verdi ha chiesto di consentire la presentazione di proposte di risoluzione alla fine del dibattito sulla dichiarazione del Consiglio e della Commissione relativa al vertice UE-Russia.</p>
    </intervention>
    <intervention id="1-017" speaker_id="1934" name="Daniel COHN-BENDIT" is_mep="True" mode="spoken" nationality="France" birth_date="04-04-1945" birth_place="Montauban" p_group="Group of the Greens/European Free Alliance - Co" m_state="FR">
      <p sl="de">a nome del gruppo Verts/ALE . – Signor Presidente, ne abbiamo parlato nella Conferenza dei Presidenti e abbiamo detto che, in vista del vertice dell’UE con la Russia, del viaggio di Putin in Iran e della reale natura dei conflitti in quel paese, sarebbe assurdo se quest’Assemblea discutesse tali questioni senza adottare una risoluzione in cui sia definita la posizione del Parlamento. Chi siamo noi, alla fin fine? Vogliamo sempre avere poteri di codecisione, eppure quando abbiamo la possibilità di prendere una decisione, scegliamo di non farlo.</p>
      <p sl="de">Siamo favorevoli a una risoluzione prima del Vertice UE-Russia e, se necessario, a un’altra risoluzione dopo il vertice. E’ dovere del Parlamento controllare la Commissione e formulare orientamenti politici e non essere solo un club di discussione.</p>
    </intervention>
    <intervention id="1-018" speaker_id="2155" name="Sir Graham WATSON" is_mep="True" mode="spoken" nationality="United Kingdom" birth_date="23-03-1956" birth_place="Rothesay " p_group="Group of the Alliance of Liberals and Democrats for Europe" m_state="GB">
      <p sl="en">a nome del gruppo ALDE . – Signor Presidente, in passato, su questioni di particolare importanza come il Vertice UE-Russia, è stata in effetti consuetudine di quest’Assemblea tenere un dibattito seguito da una risoluzione. Sono molte le cose che vanno dette e molti i messaggi che il Parlamento deve inviare a quelli che rappresenteranno l’Unione e quel vertice. Dovremmo infatti inviare un messaggio deciso ai Russi e un messaggio deciso alle persone che ci rappresenteranno al vertice, sulla base delle convinzioni di quest’Aula. Il mio gruppo pertanto sostiene quella richiesta.</p>
      <a text="(Applausi)"/>
    </intervention>
    <intervention id="1-019" speaker_id="2309" name="Richard CORBETT" is_mep="True" mode="spoken" nationality="United Kingdom" birth_date="06-01-1955" birth_place="Southport" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">a nome del gruppo PSE . – Signor Presidente, se nessun altro parla contro, ebbene parlerò io contro.</p>
      <p sl="en">Coloro che avanzano questa proposta di risoluzione sembrano credere che i dibattiti di quest’Assemblea siano rilevanti solo se adottiamo una risoluzione alla fine del dibattito. Stanno in realtà sminuendo il dibattito stesso perché tutti loro si trovano in altri luoghi a negoziare il testo della risoluzione invece che essere presenti in Aula a discuterlo. Gli argomenti che loro e altri intendono presentare a questo vertice possono essere definiti in quest’Aula con un dibattito davvero vigoroso, da persone che definiscono punti articolai e intelligenti, invece di andare fuori e lavorare tutta la notte in una commissione per aggiungersi all’enorme libro che scriviamo alla fine di ogni tornata, con pagine e pagine di risoluzioni.</p>
      <p sl="en">E’ tempo di cambiare le nostre priorità e di rivalutare i dibattiti fra i banchi di quest’Aula. Ho chiesto ai membri di avere un dibattito appassionato in quest’Aula.</p>
    </intervention>
    <intervention id="1-021" speaker_id="2048" name="Herbert BÖSCH" is_mep="True" mode="spoken" nationality="Austria" birth_date="11-09-1954" birth_place="Feldkirch" p_group="Socialist Group in the European Parliament" m_state="AT">
      <p sl="de">Signor Presidente, non sono conosciuto come qualcuno che interviene in larga misura sui punti all’ordine del giorno, ma teniamo questo dibattito ogni lunedì alle cinque del pomeriggio. Ho iniziato a chiedermi perché abbiamo un altro dibattito su questioni di importanza politica il giovedì pomeriggio. Forse tale questione potrebbe essere discussa di nuovo dalle alte sfere di quest’Assemblea, perché ogni volta abbiamo questa stessa discussione se qualche punto, come il vertice che alcune persone stanno svolgendo da qualche parte, debba o meno essere inserito all’ordine del giorno. Sarei d’accordo che una questione di questo tipo fosse inserita in uno degli ordini del giorno di quest’Aula.</p>
    </intervention>
    <intervention id="1-022" speaker_id="1253" name="Hans-Gert PÖTTERING" is_mep="True" mode="spoken" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="it">Onorevole Bosch, voi tutti, tutti i membri di quest’Aula siete le “alte sfere”. Come avrà notato, coloro che talvolta si considerano tali sono poi messi in minoranza qui in plenaria. E’ proprio questa la nostra democrazia. La ringrazio per la sua osservazione.</p>
      <p sl="it">Per quanto riguarda giovedì</p>
      <p sl="it">In merito ai dibattiti di casi di violazione dei diritti umani, il gruppo PPE-DE ha chiesto che il punto “Uzbekistan” sia sostituito dal punto “Pakistan”.</p>
    </intervention>
    <intervention id="1-023" speaker_id="4521" name="Charles TANNOCK" is_mep="True" mode="spoken" nationality="United Kingdom" birth_date="25-09-1957" birth_place="Aldershot" p_group="European Conservatives and Reformists Group" m_state="GB">
      <p sl="en">a nome del gruppo PPE-DE . – Signor Presidente, parlerò a nome del mio gruppo. Come saprà, pochi giorni fa abbiamo assistito al più grande attentato dinamitardo suicida contro il partito di Benazir Bhutto in ritorno dall’esilio, con l’uccisione di oltre un centinaio di civili. Vi è stata la recente deportazione da parte dei governo del Pakistan di un altro politico civile in ritorno dall’esilio, Nawaz Sharif. E’ accaduta ogni sorta di cose in quel paese molto strategico dell’Asia meridionale che devono essere discusse con urgenza da quest’Assemblea.</p>
      <p sl="en">Non sono a conoscenza di cambiamenti recenti della situazione in Uzbekistan, se non il fatto che il Consiglio sta deliberando se rimuovere o meno i divieti di viaggio ai leader uzbeki. Questo perde qualsiasi importanza di fronte a cosa sta accadendo in Pakistan. Inviterei, quindi, i colleghi a sostenere la necessità di discutete della situazione pakistana giovedì.</p>
    </intervention>
    <intervention id="1-024" speaker_id="2295" name="Hannes SWOBODA" is_mep="True" mode="spoken" nationality="Austria" birth_date="10-11-1946" birth_place="Bad Deutsch Altenburg" p_group="Group of the Progressive Alliance of Socialists and Democrats in the European Parliament - Vice" m_state="AT">
      <p sl="de">a nome del gruppo PSE. – Signor Presidente, è sempre così difficile decidere fra i pro e i contro. Saremmo favorevoli a questa proposta e potremmo accettarla se avessimo l’impegno del gruppo del PPE-DE e di altri gruppi che l’Uzbekistan sarà realmente inserito all’ordine del giorno e discusso alla prima opportunità successiva. In altre parole, modificare l’ordine del giorno non dovrebbe significare perdere di vista l’Uzbekistan e gli sviluppi che stanno avendo luogo in quel paese. Se viene dato questo impegno, potremmo sostenere la proposta.</p>
    </intervention>
    <intervention id="1-025" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">E’ di certo uno splendido compromesso.</p>
    </intervention>
    <intervention id="1-026" speaker_id="1934" name="Daniel COHN-BENDIT" is_mep="True" mode="spoken" nationality="France" birth_date="04-04-1945" birth_place="Montauban" p_group="Group of the Greens/European Free Alliance - Co" m_state="FR">
      <p sl="de">a nome del gruppo Verts/ALE . – Signor Presidente, non vi è alcun dubbio che il Pakistan sia una questione molto importante, ma è troppo importante perché sia discussa come punto all’ordine del giorno nel dibattito di giovedì pomeriggio sui casi di violazione dei diritti umani. La discussione sul Pakistan, chiaramente, non deve riguardare solo le violazioni dei diritti umani, ma deve essere una reale opportunità di vagliare gli aspetti della politica estera dell’UE nell’intera regione.</p>
      <p sl="de">Credo che faremmo meglio a inserire il Pakistan nel prossimo ordine del giorno come vero e proprio dibattito con il Consiglio e la Commissione perché quello, a mio avviso, è ciò di cui abbiamo più bisogno. L’Uzbekistan è più urgente perché il Consiglio intende cancellare alcune sanzioni oggi. Nell’attuale situazione, credo che dovremmo adottare la posizione che ciò che sta accadendo in Uzbekistan è una questione inerente ai diritti umani che impone che le sanzioni non dovrebbero essere rimosse,. Si può decidere rapidamente al riguardo giovedì pomeriggio. Il Pakistan è una questione di politica estera difficile e cruciale e andrebbe inserita nel prossimo ordine del giorno.</p>
    </intervention>
  </section>
  <section id="creitem13" title="13. Interventi di un minuto su questioni di rilevanza politica">
    <intervention id="1-034" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">L’ordine del giorno reca gli interventi di un minuto su questioni di rilevanza politica.</p>
    </intervention>
    <intervention id="1-035" speaker_id="38609" name="Rumiana JELEVA" is_mep="True" mode="spoken" nationality="Bulgaria" birth_date="18-04-1969" birth_place="Nova Zagora" p_group="Group of the European People's Party (Christian Democrats) - Vice" m_state="BG">
      <p sl="bg">Il documentario “Bulgaria’s Abandoned Children ” (Bambini abbandonati in Bulgaria) trasmesso su BBC 4, che ha descritto le condizioni e i comportamenti nei confronti dei pazienti della casa di assistenza sociale per bambini disabili fisicamente e mentalmente nel villaggio di Mogilino, ha suscitato una violenta risposta nella comunità bulgara e internazionale. Questo mi porta a dire quali passi sono stati compiuti.</p>
      <p sl="bg">Innanzi tutto, abbiamo inviato richieste di informazioni al ministro del Lavoro e della Politica sociale e al presidente dell’Agenzia nazionale per la protezione dell’infanzia. Abbiamo chiesto che la casa fosse chiusa e il processo di de-istituzionalizzazione fosse accelerato. Il ministero ha inviato una risposta alla nostra richiesta di informazioni.</p>
      <p sl="bg">In secondo luogo, abbiamo fatto appello alle organizzazioni non governative internazionali che prestano servizi sociali ai disabili, fra cui Betel, la più grande organizzazione di beneficenza in Europa con 150 anni di esperienza nella prestazione di assistenza alle persone mentalmente disabili. I suoi esperti hanno risposto alla mia richiesta di visitare questa casa a Mogilino insieme e di cercare soluzioni specifiche ai problemi.</p>
      <p sl="bg">Il governo è il principale responsabile per la fornitura dei materiali necessari e delle condizioni tecniche di questa casa e del sostegno ai bambini. Tuttavia, abbiamo bisogno di un nuovo concetto di servizi sociali per i bambini con gravi disabilità mentali e di un nuovo atteggiamento verso di loro da parte della società e delle istituzioni. L’isolamento di questi bambini in villaggi e cittadine difficilmente accessibili è una pratica ormai abbandonata in Europa. I problemi non saranno risolti nascondendo la verità, ma con sforzi concertati da parte di tutti noi.</p>
    </intervention>
    <intervention id="1-036" speaker_id="28278" name="Luis YÁÑEZ-BARNUEVO GARCÍA" is_mep="True" mode="spoken" nationality="Spain" birth_date="12-04-1943" birth_place="Coria del Río" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">Signor Presidente, quest’Assemblea è riconosciuta a livello internazionale come l’Istituzione della libertà, dei diritti umani e del rispetto dei diritti internazionali e del sistema delle Nazioni Unite.</p>
      <p sl="es">Per questo motivo, molti di noi gradirebbero conoscere la valutazione dell’Assemblea e del suo Presidente sullo scandalo provocato dalla diffusione pubblica delle conversazioni fra i Presidenti Bush e Aznar, nel 2003, nel ranch di Crawford poco prima dell’invasione dell’Iraq.</p>
      <p sl="es">Quella conversazione contiene elementi di estrema gravità perché dimostrano la totale mancanza di rispetto per le Nazioni Unite, il disprezzo per le relazioni transatlantiche e lo spregio per il diritto internazionale.</p>
      <p sl="es">Tutti sospettavamo che fosse accaduto qualcosa del genere, ma mai fino ad ora le prove sono state così evidenti e questo impone al Parlamento di prendere una posizione, anche solo per dichiarare che fatti così vergognosi non si ripetano mai più.</p>
    </intervention>
    <intervention id="1-037" speaker_id="28283" name="Eugenijus GENTVILAS" is_mep="True" mode="spoken" nationality="Lithuania" birth_date="14-03-1960" birth_place="Telšiai" p_group="Group of the Alliance of Liberals and Democrats for Europe - Vice" m_state="LT">
      <p sl="lt">Il fatto che le relazioni dei politici europei sul riscaldamento globale, il risparmio energetico e questioni simili siano accolte con indifferenza nella maggior parte dei paesi europei suscita preoccupazione. Allo stesso tempo, le regioni, le provincie e altri enti amministrativi non danno a questi problemi la considerazione che meritano. Casi in cui l’energia è sprecata e le conseguenze del riscaldamento globale sono trascurate possono essere visti facilmente ovunque. Ad esempio, quasi ogni giorno, nel percorso da Bruxelles al Lussemburgo, vedo l’illuminazione stradale che si estende per decine di chilometri, ma nessuno, né la regione vallona né il Belgio o altre province ammettono la responsabilità.</p>
      <p sl="lt">D’altro canto, molto spesso, anche in quest’Aula, le nostre parole non sono seguite dai fatti. Non riesco a capire perché, in ogni seduta a Strasburgo, vengono consegnate a ciascun deputato circa 200-300 pagine di relazioni stenografiche e ordini del giorno. A mio avviso, dovremmo ricevere questo materiale solo su Internet e smettere di stamparlo.</p>
    </intervention>
    <intervention id="1-038" speaker_id="28343" name="Bogusław ROGALSKI" is_mep="True" mode="spoken" nationality="Poland" birth_date="11-03-1972" birth_place="Maków Mazowiecki" p_group="Independence/Democracy Group" m_state="PL">
      <p sl="pl">Signor Presidente, il 10 ottobre due attivisti dell’associazione polacca in Bielorussia, Angelika Borys e Igor Bancer, sono stati nuovamente arrestati a Grodno con l’accusa di teppismo. Bancer è stato condannato a dieci giorni di carcere, mentre la Borys è stata multata con una somma equivalente a quindici volte il salario medio in Bielorussia. Si sa, tuttavia, che il motivo reale del loro arresto è stata la dimostrazione prevista dall’opposizione contro il regime autoritario di Alexander Lukashenko. Le autorità bielorusse hanno dimostrato ancora una volta che l’indipendenza e la libertà di organizzazione non sarà tollerata in quel paese. Timori, arresti per qualsiasi motivo e discredito dei paesi occidentali sono i metodi che Lukashenko ha usato per lungo tempo per mantenere la sua tirannia.</p>
      <p sl="pl">Signor Presidente, non possiamo ammettere che queste palesi violazioni dei diritti umani della dignità personale e della libertà accadano proprio accanto all’Unione europea. L’Europa non può essere democratica se la Bielorussia non è un paese libero. Cerchiamo di aumentare le nostre spese per aiutare la società bielorussa a sfuggire alla tirannia della dittatura. Chiediamo che i diritti delle minoranze etniche siano rispettati, che gli arresti senza giusta causa siano fermati e che i prigionieri politici siano liberati. E’ l’unico modo per cambiare l’unica tirannia e dittatura d’Europa.</p>
    </intervention>
    <intervention id="1-039" speaker_id="28139" name="Carl SCHLYTER" is_mep="True" mode="spoken" nationality="Sweden" birth_date="07-01-1968" birth_place="Danderyd" p_group="Group of the Greens/European Free Alliance" m_state="SE">
      <p sl="sv">Grazie signor Presidente. Vorrei parlare della decisione del parlamento turco di autorizzare i militari turchi ad entrare in una regione solo relativamente calma dell’Iraq. Sembra adesso che potremo includere quegli eventi nella nostra discussione sulla relazione generale mercoledì. Mi auguro che tutti avranno l’opportunità di partecipare al processo e di presentare emendamenti, perché si tratta di una grande minaccia alla pace nella regione. Sottolinea il problema dell’esercito che esercita pressione e che spinge la presa di decisioni. Adesso dobbiamo garantire che il governo resista, che non vi siano truppe e che nessuno sia provocato ad andare in Iraq con forze militari. Se c’è qualcosa di cui ne hanno abbastanza, sono proprio i militari. E se hanno carenza di qualcosa, è una normale discussione fra persone ed è quello che dobbiamo sostenere. Grazie.</p>
    </intervention>
    <intervention id="1-040" speaker_id="28407" name="Willy MEYER" is_mep="True" mode="spoken" nationality="Spain" birth_date="19-08-1952" birth_place="Madrid" p_group="Confederal Group of the European United Left - Nordic Green Left" m_state="ES">
      <p sl="es">Signor Presidente, è come se l’Unione europea fosse colpita da un blackout di informazioni e di attività per quanto riguarda le violazioni sistematiche dei diritti umani da parte del Regno del Marocco in relazione ai territori occupati del Sahara occidentale.</p>
      <p sl="es">Ci hanno già abituati. Quest’Assemblea aspetta ancora una spiegazione da parte del Regno del Marocco in relazione alla delegazione che non ha mai potuto visitare i territori occupati.</p>
      <p sl="es">Ma a tutti questi dati se ne aggiungono altri due: in primo luogo, il Marocco rifiuta di far celebrare nei territori occupati il Congresso dell’associazione dei diritti umani – l’associazione si chiama CODESA – e, in secondo luogo, le Nazioni Unite non hanno ancora pubblicato la relazione dell’Alto Commissariato per i diritti umani che ha visitato i territori occupati per rendere conto della situazione in quei luoghi. Quella relazione non è stata ancora pubblicata ad oggi.</p>
      <p sl="es">Chiedo alle Istituzioni europee – a quest’Assemblea, alla Commissione europea e al Consiglio – di porre fine a questa situazione.</p>
    </intervention>
    <intervention id="1-041" speaker_id="28497" name="Gerard BATTEN" is_mep="True" mode="spoken" nationality="United Kingdom" birth_date="27-03-1954" birth_place="London" p_group="Europe of Freedom and Direct Democracy Group" m_state="GB">
      <p sl="en">Signor Presidente, Gordon Brown ha detto oggi che non sarà necessario avere un altro Trattato sull’UE per almeno 10 anni. Sa benissimo che non ci sarà mai bisogno di un altro trattato. Il trattato di riforma proposto è un trattato di automodifica. Quel poco che sarà lasciato del potere sovrano può essere trasferito all’UE con decisioni del Consiglio europeo senza ricorso al Parlamento, lasciamo stare le persone.</p>
      <p sl="en">Il trattato di riforma dichiara formalmente la legittimità e la supremazia del diritto dell’UE sul diritto nazionale. Se le camere del parlamento britannico accettano e mettono in pratica le disposizioni del trattato di riforma come norme di rango superiore, a scapito dell’esistente diritto inglese e scozzese, allora si ha un atto di alto tradimento in base alle vigenti leggi in materia. Qualsiasi deputato della House of Commons o della House of Lords che voti per la ratifica del Trattato di riforma è quindi, letteralmente, un traditore del suo paese.</p>
      <a text="(Si ride)"/>
      <p sl="en">Andate a guardare le leggi sull’alto tradimento se non mi credete!</p>
    </intervention>
    <intervention id="1-042" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">Dovremmo essere cauti sull’uso di questi termini, onorevole Batten.</p>
    </intervention>
    <intervention id="1-043" speaker_id="28574" name="Manolis MAVROMMATIS" is_mep="True" mode="spoken" nationality="Greece" birth_date="15-08-1941" birth_place="Platanias Chanion" p_group="Group of the European People's Party (Christian Democrats) and European Democrats" m_state="GR">
      <p sl="el">Signor Presidente, onorevoli colleghi, un anno prima dell’inizio dei Giochi olimpici di Pechino, ogni giorno sono diffusi messaggi preoccupanti al vasto pubblico. Questa volta non è un caso di diritti umani o di inquinamento ambientale, ma si tratta della decisione del comitato organizzativo e delle autorità della Repubblica popolare cinese di vietare ogni tipo o ogni forma di culto religioso ai partecipanti ai Giochi olimpici. In violazione degli accordi stipulati fin dall’inizio dei Giochi olimpici e firmati dalle autorità cinesi e dal comitato olimpico internazionale, saranno vietati i simboli religiosi come la Bibbia, il nuovo e il vecchio testamento, i luoghi di preghiera e anche il crocifisso in una catena attorno al collo di un atleta o di una atleta.</p>
      <p sl="el">Da cristiano, sono profondamente rattristato. Mi auguro che la comunità internazionale e l’UE impediranno debitamente all’autorità organizzatrice delle Olimpiadi del 2008 di attuare queste misure senza precedenti.</p>
      <a text="(Applausi)"/>
    </intervention>
    <intervention id="1-044" speaker_id="1129" name="Catherine TRAUTMANN" is_mep="True" mode="spoken" nationality="France" birth_date="15-01-1951" birth_place="Strasbourg" p_group="Group of the Progressive Alliance of Socialists and Democrats in the European Parliament" m_state="FR">
      <p sl="fr">Signor Presidente, onorevoli colleghi, il 3 ottobre il gruppo Michelin ha annunciato la cessazione della produzione di pneumatici dell’impianto di Toul. Entro il 2009 potrebbero scomparire oltre 800 posti di lavoro, sebbene i risultati industriali e quelli finanziari dell’impresa non consentano di addebitare questi licenziamenti a una qualsiasi crisi. Gli azionisti vendono titoli e realizzano plusvalori all’annuncio di questa ristrutturazione, mentre donne e uomini comuni vengono a sapere che saranno i soli a pagare lo scotto della situazione. Vorrei dire all’Assemblea quanto rispetti i rappresentanti sindacali e i lavoratori che, malgrado una reale disperazione, hanno dato prova fin dall’inizio di un grande senso di responsabilità. La questione non è trovare un modo umano per chiudere un’impresa, ma come mantenere l’occupazione in zone talvolta duramente colpite. I lavoratori di Toul si aspettano dall’UE che crei regimi di protezione e di organizzazione che garantiscano i diritti sociali del lavoratori, consentendo il ritorno al lavoro e la mobilitazione dei fondi di compensazione per il rilancio di progetti industriali. E’ la flessicurezza che noi, socialisti europei, desideriamo ardentemente, ma dobbiamo anche favorire l’adeguamento alla competitività industriale e trovare modi per promuovere una politica industriale integrata a vantaggio di tutti i nostri territori che, oggi, sono colpiti dalle ristrutturazioni.</p>
    </intervention>
    <intervention id="1-045" speaker_id="23864" name="Toomas SAVI" is_mep="True" mode="spoken" nationality="Estonia" birth_date="30-12-1942" birth_place="Tartu" p_group="Group of the Alliance of Liberals and Democrats for Europe" m_state="EE">
      <p sl="en">Signor Presidente, vorrei attirare la vostra attenzione sul peggioramento della situazione al confine fra Iraq e Turchia. Domenica mattina, 12 soldati turchi e 32 curdi sono stati uccisi in un’imboscata curda. Come già sappiamo, il parlamento turco ha approvato l’invasione della zona popolata da curdi nell’Iraq del nord. Nel contempo, il Primo ministro della Turchia, Tayyip Erdogan, ha dichiarato che il suo governo è pronto a ordinare all’esercito di attaccare le basi del partito dei lavoratori del Kurdistan nell’Iraq del nord. Quindi, vi è una forte probabilità di un’escalation verso un grave conflitto nell’Iraq del nord.</p>
      <p sl="en">Poiché la Turchia è ufficialmente un paese candidato all’adesione all’UE, non è forse tempo che agiamo per cercare di fermare un conflitto militare fra i combattenti curdi e le truppe di invasione turche? Altrimenti la situazione potrebbe realmente destabilizzarsi in questa fragile regione e portare a conseguenze terrificanti e imprevedibili.</p>
    </intervention>
    <intervention id="1-046" speaker_id="39022" name="Ewa TOMASZEWSKA" is_mep="True" mode="spoken" nationality="Poland" birth_date="14-04-1947" birth_place="Płock" p_group="Union for Europe of the Nations Group" m_state="PL">
      <p sl="pl">Signor Presidente, la scorsa settimana il Parlamento europeo ha accolto un gruppo di persone affette da sclerosi multipla. Si sono avuti un’esibizione, un concerto e una conferenza dedicati alla questione delle persone affette da questa terribile condizione. Cercavano assistenza per le loro difficoltà presso il Parlamento ma, a Bruxelles, sono stati trattati con estrema discriminazione.</p>
      <p sl="pl">La presidente dell’associazione, che ha un grave indebolimento della vista e dell’udito, e che si trova sulla sedia a rotelle, ha un cane guida di assistenza. La compagnia aerea Wizzair si è rifiutata di fare salire il cane a bordo, anche se i suoi regolamenti stabiliscono che è possibile trasportare cani guida appartenenti a persone non vedenti o non udenti, e l’acquisto on line del biglietto includeva anche il cane. Solo dopo un’ora di discussioni si è deciso alla fine di trattare la situazione come se fosse eccezionale e la passeggera e il cane sono stati ammessi a bordo. Questa situazione, senza dubbio, ha avuto un impatto negativo sulla sua salute.</p>
    </intervention>
    <intervention id="1-047" speaker_id="38608" name="Petya STAVREVA" is_mep="True" mode="spoken" nationality="Bulgaria" birth_date="29-04-1977" birth_place="Plovdiv" p_group="Group of the European People's Party (Christian Democrats) and European Democrats" m_state="BG">
      <p sl="bg">Il mio paese, la Bulgaria, è alla vigilia delle prime elezioni locali dopo l’adesione all’Unione europea. Queste elezioni, quindi, sono diverse e cariche di tante aspettative derivate dalle nuove realtà europee. Dovrebbero essere elette come autorità locali persone capaci e attive per lavorare abilmente con i fondi comunitari. La Bulgaria ha una buona opportunità di assorbire quasi sette miliardi di euro per il periodo 2007 – 2013 quale membro di pieno diritto dell’UE. Tuttavia, è molto più importante che queste risorse raggiungano le persone che ne hanno più bisogno, invece di finire nelle casse di società di partiti politici. Poiché l’Europa è l’Europa delle regioni e il decentramento è un processo irreversibile, il ruolo delle persone coinvolte nel governo locale è crescente.</p>
      <p sl="bg">La Bulgaria è stata criticata ripetutamente e giustamente per la sua insufficiente capacità amministrativa e per le carenze nel funzionamento delle istituzioni. Avendo ricevuto la fiducia di tutti i partner europei ed essendo diventati parte della grande famiglia europea, dovremmo compiere anche il successivo passo importante, ovvero eleggere sindaci e consigli comunali in grado di lavorare a livello non solo regionale e nazionale, ma anche europeo. Quale rappresentante della Bulgaria al Parlamento europeo, ritengo sia molto importante che siano elette come autorità locali persone altamente qualificate e competenti. Dopo essere entrati nella casa comune europea, dobbiamo compiere sforzi personali per guadagnarci il nostro posto meritato piuttosto che ricevere un regalo.</p>
    </intervention>
    <intervention id="1-048" speaker_id="23808" name="Csaba Sándor TABAJDI" is_mep="True" mode="spoken" nationality="Hungary" birth_date="26-06-1952" birth_place="Kiskunfélegyháza" p_group="Group of the Progressive Alliance of Socialists and Democrats in the European Parliament" m_state="HU">
      <p sl="hu">Signor Presidente, domani l’Ungheria celebrerà l’anniversario della rivoluzione ungherese del 1956 e la lotta per la libertà. Negli ultimi anni, i dibattiti che hanno avuto luogo sulla natura dell’hitlerismo e dello stalinismo e sui danni causati, compresi i dibattiti in quest’Aula, hanno dimostrato che la metà occidentale più fortunata dell’Europa ha vissuto la storia in modo molto diverso rispetto ai dieci nuovi Stati membri dell’Europa centrale.</p>
      <p sl="hu">Inoltre, il 9 maggio ha un significato diverso per noi. Per noi non è solo la data della liberazione, ma anche dell’inizio dell’occupazione. Tre eventi europei centrali, atti di opposizione alla dittatura dell’Unione sovietica e di stampo sovietico – la rivoluzione ungherese del ‘56, la primavera di Praga nel’68, e il movimento polacco Solidarność – sono tuttavia divenuti parte della nostra storia europea comune. L’unicità del 1956 risiede nel fatto che nessun’altra sommossa a portato che un popolo a prendere le armi contro l’esercito più grande del mondo, l’esercito sovietico, e in nessun altro caso si è visto un paese dichiarare la sua neutralità.</p>
      <p sl="hu">Tutti gli obiettivi per i quali lottavano gli eroi del 1956 – democrazia, Stato di diritto e libertà – sono stati concretizzati con il cambiamento di regime. Se noi ungheresi possiamo andare orgogliosi di qualcosa nel XX secolo, dovremmo essere orgogliosi della rivoluzione del 1956 e del ruolo svolto nella riunificazione tedesca. Grazie per la vostra attenzione.</p>
    </intervention>
    <intervention id="1-049" speaker_id="38421" name="Horia-Victor TOMA" is_mep="True" mode="spoken" nationality="Romania" birth_date="29-04-1955" birth_place="Ploieşti" p_group="Group of the Alliance of Liberals and Democrats for Europe" m_state="RO">
      <p sl="ro">L’uso di cianuro è uno dei metodi attuali di estrazione dell’oro e dell’argento. Vorrei sottolineare che gli effetti di tale processo di estrazione possono portare alla distruzione irreversibile di ecosistemi e causare danni gravi al corpo umano, dato che il cianuro è una delle sostanze che passa inalterata nelle acque sotterranee, la principale fonte di acqua potabile. Nel contesto del riscaldamento globale, il cianuro ha il potenziale di cambiare la temperatura e il modelli delle precipitazioni, generando alluvioni e frane. L’incidente accaduto in Romania, a Baia Mare, nel 2000, quando, a seguito del crollo di un bacino minerario, sono stati versati circa 100 000 m3 di acqua contaminata con cianuro e metalli pesanti, ha causato la più grande catastrofe dell’Europa orientale dopo Chernobyl. Questo disastro ha portato ad una riforma della legge sull’estrazione in Romania, con l’introduzione di una modifica in Parlamento, che ha vietato l’uso di cianuro nelle estrazioni.</p>
      <p sl="ro">Signor Presidente, vorrei che l’esempio della Romania fosse seguito dagli altri paesi dell’Unione europea, di modo che il divieto di usare cianuro diventi alla fine una norma europea.</p>
    </intervention>
    <intervention id="1-050" speaker_id="28132" name="Richard ASHWORTH" is_mep="True" mode="spoken" nationality="United Kingdom" birth_date="17-09-1947" birth_place="Folkestone" p_group="European Conservatives and Reformists Group" m_state="GB">
      <p sl="en">Signor Presidente, giovedì di questa settimana l’Assemblea voterà il bilancio 2008. Tenendo a mente che la Corte dei conti deve presentare una relazione il mese prossimo, vorrei attirare la vostra attenzione sull’accordo interistituzionale firmato fra le tre istituzioni nel 2006. In base all’articolo 44 di quell’accordo, tutti gli Stati membri sono tenuti a dare certificazione delle operazioni finanziarie concernenti fondi dell’UE. Ritengo che nell’ambito dell’attuale programma la Commissione non riceverà informazioni rilevanti dagli Stati membri fino al 14 febbraio 2008. Solo in qual momento gli standard comuni di contabilità e i controlli interni potranno essere identificati. Questo significa che è improbabile che la Corte dei conti riceverà le informazioni richieste per altri due anni. Non è accettabile. Non solo è contrario allo spirito dell’accordo interistituzionale, ma l’attuale incapacità di raggiungere una relazione sui controlli soddisfacente mina seriamente la credibilità di quest’Aula. La invito, Signor Presidente,a cogliere ogni occasione per insistere che gli Stati membri attribuiscano grande urgenza a tale questione in futuro.</p>
    </intervention>
    <intervention id="1-051" speaker_id="38845" name="Pierre PRIBETICH" is_mep="True" mode="spoken" nationality="France" birth_date="28-12-1956" birth_place="Roubaix" p_group="Socialist Group in the European Parliament" m_state="FR">
      <p sl="fr">Signor Presidente, onorevoli colleghi, le Nazioni Unite hanno stabilito al prossimo 10 dicembre la data limite per determinare il futuro statuto del Kosovo. Tuttavia, con le autorità kosovare che minacciano di proclamare unilateralmente l’indipendenza, la Serbia che sostiene un sistema di ampia autonomia e il veto della Russia alla proposta di indipendenza sorvegliata dell’inviato speciale dell’ONU, la situazione è critica. Vorrei insistere sul ruolo fondamentale che l’Unione europea deve svolgere nella risoluzione di questa crisi.</p>
      <p sl="fr">Abbiamo l’ambizione collettiva di dotare l’Unione europea di un Alto rappresentante per gli affari esteri e la politica di sicurezza. Ma quale credibilità potrebbe avere tale nomina se non siamo capaci di apportare il nostro contributo a una soluzione specifica alla situazione del Kosovo che, per il momento, è ufficialmente una questione di politica estera dell’Unione ma, in realtà, è un affare interno? L’UE deve quindi indicare una direzione, una visione chiara, di sintesi e compromesso fra le esigenze serbe e kosovare, evitando di aprire il vaso di Pandora con la soluzione della divisione, deve esprimersi sul futuro del Kosovo per fare sentire la sua voce nel concerto delle nazioni.</p>
    </intervention>
    <intervention id="1-052" speaker_id="23820" name="László SURJÁN" is_mep="True" mode="spoken" nationality="Hungary" birth_date="07-09-1941" birth_place="Kolozsvár" p_group="Group of the European People's Party (Christian Democrats)" m_state="HU">
      <p sl="hu">La ringrazio per l’opportunità di parlare, signor Presidente. La delegazione del Parlamento europeo in Cile non ha incontrano solo i parlamentari cileni, ma anche organizzazioni ambientaliste all’inizio di questo mese a Santiago. A loro avviso, il comportamento delle imprese dell’Unione europea che si stabiliscono in Cile è molto lontano dal rispetto dei principi ambientali che esse sostengono in Europa. La posizione legale e quella etica al riguardo sono chiare, ma purtroppo sono diametralmente opposte. Ciò che fanno queste imprese è legalmente entro i limiti, ma dal punto di vista etico è dannoso. La mancanza di legislazione ambientale spesso attira il capitale europeo all’estero. La delocalizzazione di questo tipo va a scapito dei nostri interessi in molti modi. Dobbiamo quindi insistere sul rigore ambientale non solo nell’Unione europea, ma anche al di fuori. L’Unione europea deve dare l’avviso, perché la mancata assunzione di responsabilità verso la generazione futura su scala mondiale sta infliggendo adesso danni materiali e non materiali ai cittadini d’Europa.</p>
    </intervention>
    <intervention id="1-053" speaker_id="28173" name="Zita PLEŠTINSKÁ" is_mep="True" mode="spoken" nationality="Slovakia" birth_date="13-06-1961" birth_place="Nitra" p_group="Group of the European People's Party (Christian Democrats) and European Democrats" m_state="SK">
      <p sl="sk">Vorrei elogiare la quinta edizione della Settimana europea delle regioni e delle città che si è svolta dall’8 all’11 ottobre 2007. Questo evento ha offerto una piattaforma unica per le regioni e le città di tutta l’Unione europea. Hanno scambiato esperienze pratiche e hanno acquisito conoscenza sulle iniziative innovative nel campo dello sviluppo regionale.</p>
      <p sl="sk">Anche noi eurodeputati abbiamo avuto l’opportunità di incontrare politici regionali nel corso degli interessanti eventi. Vorrei ringraziare il Comitato delle regioni, la Direzione generale della Commissione europea per la Politica regionale e la commissione del Parlamento europeo per lo sviluppo regionale per avere organizzato questa manifestazione. Vorrei ringraziare il nostri Presidente, l’onorevole Hans-Gert Pöttering, per il suo discorso che ha dato dignità a questo evento. Solo le regioni europee dinamiche con un forte potenziale umano, con politici regionali coraggiosi ed entusiasti e progetti ben preparati incentrati sull’innovazione e sulla creazione di nuovi posti di lavoro e sulla cooperazione in raggruppamenti regionali saranno in grado di affrontare le sfide di un mondo globalizzato.</p>
    </intervention>
    <intervention id="1-054" speaker_id="28421" name="Marianne MIKKO" is_mep="True" mode="spoken" nationality="Estonia" birth_date="26-09-1961" birth_place="Võru" p_group="Socialist Group in the European Parliament" m_state="EE">
      <p sl="et">Venerdì assisteremo all’apertura del secondo Vertice europeo UE-Russia di quest’anno. Non ci riuniamo con nessun altro paese così spesso, eppure i problemi persistono.</p>
      <p sl="et">Il Vertice di venerdì non è una visita di commiato di Putin; egli continuerà a tenere le redini della Russia in futuro. Invece di tesserne le lodi, dovremmo discutere su come dare sostanza al partenariato strategico fra la Russia e l’Unione europea.</p>
      <p sl="et">Per la sicurezza dell’Europa sarebbe molto importante lanciare la cooperazione sulla gestione della crisi, concordata alla riunione del novembre 2003, specialmente in relazione ai conflitti congelati.</p>
      <p sl="et">In Portogallo la Russia dovrebbe essere invitata a trattare i separatisti transnistrani dichiarati personae non gratae dall’Unione europea come farebbe un vero partner, vietando all’élite transnistriana di viaggiare attraverso le frontiere della Russia. Attualmente, una banda che sta seminando instabilità fra i vicini dell’Europa può viaggiare liberamente negli aeroporti russi.</p>
      <p sl="et">Questo passo non sarebbe difficile per la Russia e nel contempo sarebbe un segno che la Russia ascolterà l’Europa e che siamo realmente partner .</p>
    </intervention>
    <intervention id="1-055" speaker_id="23881" name="Marios MATSAKIS" is_mep="True" mode="spoken" nationality="Cyprus" birth_date="02-08-1954" birth_place="Lemesos" p_group="Group of the Alliance of Liberals and Democrats for Europe" m_state="CY">
      <p sl="en">Signor Presidente, a seguito del risultato unificante del Vertice di Lisbona della settimana scorsa, è triste ricordare che Nicosia è ancora una città europea divisa come Berlino. Sin dal 1963, una cosiddetta linea verde ha diviso la città e la sua popolazione in settore cipriota greco e settore cipriota turco. Questa linea è strettamente presidiata da truppe turche da una parte e da truppe della Repubblica di Cipro dall’altra. La divisione è ancora più assurda a Ledra Street, una strada commerciale trafficata nel centro di Nicosia, tagliata in due da un muro di vetro che la circonda, separando i ciprioti greci dai ciprioti turchi.</p>
      <p sl="en">Signor Presidente, le chiedo di pronunciare un’urgente richiesta personale ai governi della Turchia e di Cipro a compiere lo storico passo, senza condizioni complicate e facili scuse politiche esteriori, di aprire Ledra Street e consentire ai ciprioti greci e turchi di spostarsi liberamente nella loro capitale. Facciamo sì che l’apertura di Ledra Street a Nicosia diventi un altro simbolo di pace e di unità per i popoli dell’Europa e il catalizzatore per la soluzione della questione cipriota.</p>
    </intervention>
    <intervention id="1-056" speaker_id="28572" name="Georgios PAPASTAMKOS" is_mep="True" mode="spoken" nationality="Greece" birth_date="05-03-1955" birth_place="Platanorrevma Kozanis" p_group="Group of the European People's Party (Christian Democrats)" m_state="GR">
      <p sl="el">Signor Presidente, il sito su Internet dell’UE pubblica oggi la notizia che l’OLAF, in collaborazione con le autorità austriache, ha stroncato un ciclo di importazioni illegali di vestiario e di calzature cinesi. Il danno al bilancio comunitario ammonta a 200 milioni di euro. In considerazione di questa importante notizia, che non è un evento isolato, ma che accade in tutta l’Europa, vi chiedo, onorevoli colleghi, di rivolgerci alla Commissione. I controlli doganali devono essere rafforzati e le restrizioni alle importazioni estese oltre l’anno in corso. Le misure di protezione commerciale per le importazioni di calzature devono essere rese più efficaci.</p>
    </intervention>
    <intervention id="1-057" speaker_id="4242" name="Karin SCHEELE" is_mep="True" mode="spoken" nationality="Austria" birth_date="22-07-1968" birth_place="Baden" p_group="Socialist Group in the European Parliament" m_state="AT">
      <p sl="de">Signor Presidente, sono molto lieta che il Commissario Stavros Dimas sia qui. In quest’occasione vorrei spendere una parola di lode per l’azione intrapresa dalla Commissione la scorsa settimana contro la caccia primaverile illegale di uccelli selvatici a Malta. Abbiamo prestato moltissima attenzione alla questione, non solo nell’Aula, ma anche nella commissione per le petizioni. Inviare un avvertimento finale alle autorità maltesi, a mio avvio, è un passo importante. Mi auguro che coglieremo i frutti di questa preziosa e giudiziosa misura politica la prossima primavera e che saranno attuate norme europee sotto forma di un divieto esecutivo della caccia primaverile illegale.</p>
    </intervention>
    <intervention id="1-058" speaker_id="28372" name="Ryszard CZARNECKI" is_mep="True" mode="spoken" nationality="Poland" birth_date="25-01-1963" birth_place="Londyn " m_state="PL">
      <p sl="pl">Signor Presidente, l’anno scorso 25 paesi dell’Unione europea hanno sottoscritto un accordo comune di stabilizzazione e di associazione fra l’Albania e l’Unione europea. Oggi, 15 mesi dopo la firma di quell’accordo, solo 10 paesi hanno ratificato il documento. Di questi dieci paesi, sei sono nuovi Stati membri dell’UE, Polonia, Ungheria, Slovacchia, Slovenia, Lituania e Lettonia, mentre i paesi della vecchia UE sono quattro: Spagna, Irlanda, Svezia e Lussemburgo. Vorrei quindi invitare i restanti 17 paesi dell’UE a ratificare l’accordo prima possibile, se non vogliamo che il concetto di solidarietà europea sia considerato solo come un luogo comune privo di valore o uno slogan .</p>
    </intervention>
    <intervention id="1-059" speaker_id="26833" name="Milan GAĽA" is_mep="True" mode="spoken" nationality="Slovakia" birth_date="21-01-1953" birth_place="Jarovnice" p_group="Group of the European People's Party (Christian Democrats) and European Democrats" m_state="SK">
      <p sl="sk">Le autorità italiane hanno informato gli Stati membri dell’Unione europea, attraverso il sistema europeo di allarme rapido e di reazione, dell’epidemia di febbre tropicale diffusa dal virus chikungunya nella regione Emilia-Romagna. Hanno riportato 197 casi del virus tropicale. Test di laboratorio hanno confermato che il 14 per cento del numero totale di malati ha contratto il virus e si è registrata una vittima.</p>
      <p sl="sk">Sebbene non vi sia ancora motivo per allarmarsi, la Commissione europea deve compiere ancora una volta passi per prepararsi alla possibilità di una vasta epidemia. Il centro europeo per la prevenzione e il controllo delle malattie, che controlla le malattie trasmissibili, osserva che condizioni favorevoli consentono al virus di diffondersi, in particolare nella regione mediterranea. Il rischio di trasmissione del virus ad altri paesi europei è anch’esso elevato. Le persone infette possono dare inizio a nuovi cicli di trasmissione in altre regioni dell’Unione.</p>
    </intervention>
    <intervention id="1-060" speaker_id="28514" name="Kyriacos TRIANTAPHYLLIDES" is_mep="True" mode="spoken" nationality="Cyprus" birth_date="03-09-1944" birth_place="Palaihori" p_group="Confederal Group of the European United Left - Nordic Green Left" m_state="CY">
      <p sl="el">Signor Presidente, la settimana scorsa Arat Dink, figlio di Hrant Dink, il giornalista turco assassinato, è stato giudicato colpevole da un tribunale turco per avere scritto una serie di articoli sul genocidio armeno. Arat Dink, editore del giornale “Agos ”, è stato giudicato ai sensi dell’articolo 301 del codice penale turco. Si tratta dell’articolo applicato per condannare il padre. Dink è stato condannato, con sospensione della pena, a un anno di reclusione. E’ quindi giusto chiederci cosa stia facendo la Commissione europea per sollecitare la Turchia a eliminare quell’articolo dal codice penale.</p>
      <p sl="el">Inoltre, onorevoli colleghi, di fronte alla continua intransigenza della Turchia, quanto tempo ancora crediamo occorrerà alla Turchia prima che possa capire alla fine che ha impegni europei e che quindi dovrebbe comportarsi come uno Stato democratico?</p>
    </intervention>
    <intervention id="1-061" speaker_id="28135" name="György SCHÖPFLIN" is_mep="True" mode="spoken" nationality="Hungary" birth_date="24-11-1939" birth_place="Budapest" p_group="Group of the European People's Party (Christian Democrats)" m_state="HU">
      <p sl="en">Signor Presidente, arrivano notizie inquietanti dalla Slovacchia. Csaba Fehér, direttore del Museo danubiano di Komárno, è stato minacciato di licenziamento. E’ accusato, fra l’altro, di essere stato il co-organizzatore di una mostra al Parlamento europeo l’anno scorso. Quella mostra documentava le sofferenze della minoranza ungherese sotto il governo cecoslovacco dopo il 1945 sula base della colpa collettiva. Il concetto di colpa collettiva è del tutto inconciliabile con le norme civiche e i diritti umani che costituiscono le fondamenta democratiche dell’Unione europea.</p>
      <p sl="en">La Slovacchia, quale Stato membro dell’Unione europea, ha accettato quei principi a pieno titolo. Quindi, l’operato delle autorità slovacche non solo è contrario ala normativa sui diritti umani, ma implicitamente critica il Parlamento europeo. La Slovacchia deve risolvere queste contraddizioni il più presto possibile.</p>
    </intervention>
    <intervention id="1-062" speaker_id="36281" name="Silvia-Adriana ȚICĂU" is_mep="True" mode="spoken" nationality="Romania" birth_date="14-11-1970" birth_place="Galaţi" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">Le statistiche mostrano che la popolazione dell’Unione europea sta invecchiando. Solo il 35 per cento dei cittadini dell’Unione europea ha superato i 50 anni di età e solo il 16 per cento della popolazione ha meno di 14 anni.</p>
      <p sl="ro">La politica demografica dell’Unione europea è una politica dalla quale dipende il futuro dell’Europa. La politica demografica dovrebbe riguardare servizi sanitari accessibili e pensioni decenti per i pensionati, misure per incrementare il tasso di natalità in tutti gli Stati membri, nonché posti di lavoro decenti, stabili e ben remunerati. Chiedo alla Commissione europea di sviluppare, insieme agli Stati membri, una politica comunitaria e strategie nazionali per quanto riguarda la politica demografica. Il risultato di tali misure sarà visibile nei prossimi 20-30 anni. L’Europa sociale ha bisogno che tutti i suoi cittadini e, specialmente, ogni singolo cittadino sia integrato nella società e abbia condizioni di vita decenti. Ecco perché dobbiamo correlare le politica in materia di protezione della popolazione e di sviluppo con le politiche demografiche.</p>
    </intervention>
    <intervention id="1-063" speaker_id="23894" name="Anna ZÁBORSKÁ" is_mep="True" mode="spoken" nationality="Slovakia" birth_date="07-06-1948" birth_place="Zürich" p_group="Group of the European People's Party (Christian Democrats)" m_state="SK">
      <p sl="sk">La guardia ungherese è stata ancora una volta uno degli argomenti principali in Slovacchia e in Ungheria questo fine settimana. Tutte le persone di buona volontà lottano per la pace e la conciliazione fra tutte le nazioni. Essendo gli attuali governi in Ungheria e nella Repubblica slovacca quello che sono, è necessaria una forte opposizione cristianodemocratica nell’interesse della democrazia. Tuttavia, non vinceremo se ci arrendiamo ai sentimenti e alle emozioni.</p>
      <p sl="sk">Chiedo al governo ungherese di rispettare il trattato di pace firmato con l’Ungheria a Parigi il 10 febbraio 1947. In questo trattato, l’Ungheria si è impegnata a non sopportare mai nel futuro sul suo territorio l’esistenza e le attività di organizzazioni politiche, militari e semimilitari di stampo fascista, che diffondono propaganda revisionista. Non credo che si possa fare di meglio nel nome della pace e della comprensione reciproca fra le nostre nazioni.</p>
    </intervention>
    <intervention id="1-064" speaker_id="28116" name="Marian HARKIN" is_mep="True" mode="spoken" nationality="Ireland" birth_date="26-11-1953" birth_place="Sligo" p_group="Group of the Alliance of Liberals and Democrats for Europe" m_state="IE">
      <p sl="en">Signor Presidente, vorrei commentare una lettera pubblicata in un giornale nazionale irlandese la settimana scorsa, e firmata, fra gli altri, da diversi membri di quest’Assemblea. Il contesto è che l’Irlanda probabilmente sarà l’unico paese a tenere un referendum su quello che di sicuro sarà chiamato il “Trattato di Lisbona”. In questa lettera, sono state poste tre richieste, una delle quali è che il trattato deve essere sottoposto ai cittadini in un referendum in ogni Stato membro. La seconda richiesta va fino a chiedere che i parlamenti nazionali dei paesi dell’UE prevedano opportune disposizioni di legge e costituzionali per consentire lo svolgimento dei referendum .</p>
      <p sl="en">Voglio dire che trovo sorprendenti queste richieste. Cosa ne è del principio di sussidiarietà, per il quale le decisioni sono paese al livello più adeguato, in questo caso a livello degli Stati membri? Sospetto che, in un modo alquanto contorto, quelli che vogliono una minore interferenza dall’Europa sono in effetti gli stessi che promuovono l’interferenza finale negli affari degli Stati membri, chiedendo ai parlamenti nazionali di modificare le disposizioni costituzionali e di legge per soddisfare i desideri degli autori della lettera. Sarebbe di certo un deficit democratico!</p>
    </intervention>
    <intervention id="1-065" speaker_id="28570" name="Ioannis GKLAVAKIS" is_mep="True" mode="spoken" nationality="Greece" birth_date="10-10-1949" birth_place="Thessaloniki" p_group="Group of the European People's Party (Christian Democrats) and European Democrats" m_state="GR">
      <p sl="el">Signor Presidente, ogni anno, per cause legate al fumo, muoiono nell’UE 650 000 persone. 80 000 di questi decessi sono dovuti al fumo passivo. Nel fumo è stata riscontrata la presenza di 4 000 sostanze, 50 delle quali cancerogene. Decine di anni fa, la comunità medica ha documentato le conseguenze avverse e possibilmente fatali del fumo. E’ nostro dovere cercare di ridurre il fumo, e specialmente impedire che i giovani inizino a fumare. Se vogliamo avere successo, dobbiamo avere una legislazione forte, Il fumo nei luoghi pubblici deve essere vietato. Gli additivi industriali del tabacco devono essere monitorati, esaminati e limitati. Dobbiamo avere controllo e rigore nei punti di vendita. Lo dobbiamo al 70 per cento dei cittadini dell’UE che non fumano e alla stragrande maggioranza dei fumatori che vogliono smettere.</p>
    </intervention>
    <intervention id="1-066" speaker_id="4513" name="Geoffrey VAN ORDEN" is_mep="True" mode="spoken" nationality="United Kingdom" birth_date="10-04-1945" birth_place="Waterlooville" p_group="European Conservatives and Reformists Group" m_state="GB">
      <p sl="en">Signor Presidente, al pari di numerosi membri di quest’Aula – forse la maggior parte di essi, in effetti, date le nostre risoluzioni – sono sbigottito del fatto che l’Unione europea intenda consentire al tiranno dello Zimbabwe, Mugabe, di essere invitato al Vertice UE-Africa di Lisbona di dicembre. Il Commissario Michel mi dice che i motivi per questa scelta – e io suggerirei piuttosto irragionevoli – sono che dovremmo cercare di non isolare Mugabe, perché questo rinforza la sua immagine, e che l’UE vuole essere considerata uno stratega globale. Invitare Mugabe a Lisbona è un affronto ai nostri principi ed è una contraddizione diretta delle posizioni dichiarate dell’UE. E’ il fallimento della mostra diplomazia africana che ogni governo africano ha ancora riguardi per Mugabe.</p>
      <p sl="en">Signor Presidente, so che lei condivide le preoccupazioni sulla terribile situazione nello Zimbabwe. Vorrei chiedere di fare due cose: innanzi tutto esprimere ancora una volta le forti sensazioni di quest’Aula che Mugabe non dovrebbe essere invitato a Lisbona a dicembre, e poi rispettare i desideri di quest’Assemblea e non partecipare ad alcun vertice al quale sia invitato Mugabe o un qualsiasi altro politico non gradito dello Zimbabwe.</p>
    </intervention>
    <intervention id="1-067" speaker_id="28391" name="Zdzisław Zbigniew PODKAŃSKI" is_mep="True" mode="spoken" nationality="Poland" birth_date="18-10-1949" birth_place="Guzówka" p_group="Group of the European People's Party (Christian Democrats) and European Democrats" m_state="PL">
      <p sl="pl">Signor Presidente, durante le discussioni di oggi in quest’Aula prenderemo in esame la relazione dell’onorevole Richard Corbett sulla modifica dell’articolo 173 del Regolamento del Parlamento europeo riguardante i resoconti integrali.</p>
      <p sl="pl">A mio avviso, la commissione non sta andando nella giusta direzione. Penso di poterlo dire a motivo dell’articolo 96, che dispone che il “Parlamento assicura la massima trasparenza delle sue attività”, quindi ogni tentativo di limitare la diffusione di informazioni agli Stati dell’Unione europea, così come l’accesso a tali informazioni, infrange questo diritto fondamentale, è contrario all’idea di un’Unione, al Regolamento del Parlamento europeo, agli accordi esistenti, e viola i diritti umani fondamentali nell’Unione europea.</p>
      <p sl="pl">Di certo non stiamo costruendo un’Unione europea per avere discriminazione contro le nazioni più piccole con culture meno forti, o, se lo stiamo facendo, questo avrebbe dovuto essere stabilito prima dell’adesione. Né si può parlare dei costi, delle risorse finanziarie. Spendiamo così tanto per strutture inutili e per l’amministrazione che dovremmo poterci permettere almeno di comunicare con la società.</p>
    </intervention>
    <intervention id="1-068" speaker_id="4466" name="Ilda FIGUEIREDO" is_mep="True" mode="spoken" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Signor Presidente, il 18 ottobre scorso si è svolta a Lisbona la più grande manifestazione degli ultimi 20 anni, quando più di 200 000 persone convocate dalla confederazione generale dei lavoratori portoghesi hanno manifestato la propria indignazione contro le politiche neoliberali dell’Unione europea, hanno detto “no” alla flessicurezza, hanno protestato contro la disoccupazione, l’esclusione sociale e la povertà in cui vive oltre il 20 per cento della popolazione portoghese, e hanno reclamato un’Europa sociale.</p>
      <p sl="pt">I leader europei non possono ignorare questa importante dimostrazione. Salutiamo quindi la confederazione generale dei lavoratori portoghesi e i suoi membri ed esprimiamo il nostro impegno nella lotta per la difesa della dignità di coloro che lavorano.</p>
    </intervention>
    <intervention id="1-070" speaker_id="34720" name="Bernard WOJCIECHOWSKI" is_mep="True" mode="spoken" nationality="Poland" birth_date="18-08-1958" birth_place="Łowicz" p_group="Independence/Democracy Group" m_state="PL">
      <p sl="en">Signor Presidente, Howard Stern – mi scusi, il settimanale Stern ha mostrato le “parti private” della società tedesca scrivendo nel suo ultimo numero che un tedesco su quattro crede tuttora che il nazionalsocialismo aveva dei lati buoni. Bene, se è vero, potrebbe significare che un tedesco su quattro in quest’Aula vede i lati buoni del nazionalsocialismo – il che sarebbe scandaloso di per sé – o che questa delegazione tedesca al Parlamento europeo non è la voce dell’intera nazione. Di recente, alla Germania sono stati concessi 96 seggi. Tenendo in considerazione le statistiche pubblicate da Stern , forse sarebbe più saggio concedere solo tre seggi a quel paese di modo che non ci sarebbe possibilità per il quarto!</p>
      <p sl="en">Tuttavia, concordo con l’onorevole Schulz su una cosa: in un’Europa unita, non vi è posto per la dottrina del nazionalismo in nessuna dimensione. Ciononostante, l’onorevole Schulz dovrebbe guardare più attentamente al retroterra del teppismo tedesco. Per quanto mi riguarda, essendo polacco, vorrei che i deputati tedeschi parlassero contro il nazionalismo tanto quanto l’onorevole Schulz.</p>
    </intervention>
    <intervention id="1-071" speaker_id="28334" name="Urszula KRUPA" is_mep="True" mode="spoken" nationality="Poland" birth_date="20-10-1949" birth_place="Łódź" p_group="European Conservatives and Reformists Group" m_state="PL">
      <p sl="pl">Signor Presidente, in ambito psicologico, i sentimenti come l’amore responsabile per un’altra persona, la famiglia o il proprio paese – cui viene dato il nome di patriottismo – sono la prova, insieme ad altre emozioni più elevate, di un elevato livello di sviluppo personale. In contrasto con le emozioni primitive che condividiamo con gli animali, le emozioni più elevate hanno una zona separata nel cervello. Il patriottismo si esprime some amore per e desiderio di coltivare le tradizioni nazionali, la cultura, la lingua, gli atteggiamenti di rispetto e di devozione verso il proprio paese. Sono completamente opposti al nazionalismo e allo sciovinismo, che sono caratterizzati dall’odio di altri popoli. Il patriottismo non consente l’offesa a nazioni o paesi. E’ caratterizzato principalmente dall’apertura ad altri paesi e dal rispetto per il loro diritto alla sovranità e all’indipendenza.</p>
      <p sl="pl">Vorrei ricordarvi la natura del patriottismo, in particolare dopo i discorsi di alcuni parlamentari di sinistra, che hanno insultato governi nazionali e atteggiamenti patriottici, forse perché non comprendono le differenza fra l’amore per il proprio paese e l’odio che caratterizza atteggiamenti come lo sciovinismo. In una situazione di integrazione europea, è particolarmente importante differenziare questi concetti completamente diversi che sono confusi da molti persone.</p>
    </intervention>
    <intervention id="1-072" speaker_id="28115" name="Mairead McGUINNESS" is_mep="True" mode="spoken" nationality="Ireland" birth_date="13-06-1959" birth_place="Drogheda" m_state="IE">
      <p sl="en">Signor Presidente, rispondere ai timori per l’approvvigionamento energetico è una delle questioni più importanti che deve affrontare l’Unione europea, insieme ai timori sul cambiamento climatico. La sicurezza dell’approvvigionamento e l’aumento dei costi, con prezzi più alti del 100 per cento negli ultimi cinque anni, sono le preoccupazioni di maggior peso.</p>
      <p sl="en">Bene, per l’Irlanda le sfide sono particolarmente forti. Affrontiamo la crescita della domanda di energia e nel contempo un’alta dipendenza dai combustibili fossili importati. Siamo dipendenti per il 90 per cento. Dobbiamo investire massicciamente nelle nostre infrastrutture, lavorare per la liberalizzazione del mercato e ridurre le nostre emissioni di carbonio.</p>
      <p sl="en">Il Parlamento sta pensando a un piano d’azione per l’attuazione di una politica energetica per l’Europa. In Irlanda stiamo creando un mercato energetico pan-irlandese con la fusione dei mercati dell’elettricità a nord e a sud. Ciò è positivo, ma non è abbastanza. La dimensione del mercato è troppo piccola, Per avere un mercato dell’energia armonizzato, l’interconnessione con il resto dell’Unione europea è fondamentale per l’Irlanda – ma costerà denaro – e io vorrei invitare il governo irlandese a considerare il ricorso ai fondi di coesione per quegli investimenti, perché sono necessari per il mantenimento della crescita economica irlandese.</p>
    </intervention>
    <intervention id="1-073" speaker_id="4308" is_mep="True" mode="spoken" role="Presidente" name="Alejo VIDAL-QUADRAS" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="unknown">Questo punto dell’ordine del giorno è chiuso.</p>
    </intervention>
  </section>
  <section id="creitem14" title="14. Direttiva quadro sull’utilizzo sostenibile dei pesticidi - Strategia tematica per l’uso sostenibile dei pesticidi - Commercializzazione di prodotti fitosanitari (discussione)">
    <intervention id="1-075" speaker_id="4308" is_mep="True" mode="spoken" role="Presidente" name="Alejo VIDAL-QUADRAS" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="unknown">L’ordine del giorno reca, in discussione congiunta</p>
      <p sl="unknown">la relazione di Christa Klaß, a nome della commissione per l’ambiente, la sanità pubblica e la sicurezza alimentare, sulla proposta di direttiva del Parlamento europeo e del Consiglio che istituisce un quadro per l’azione comunitaria ai fini dell’utilizzo sostenibile dei pesticidi [COM(2006)0373 – C6-0246/2006 – 2006/0132(COD) ] (A6-0347/2007),</p>
      <p sl="unknown">la relazione di Irena Belohorská, a nome della commissione per l’ambiente, la sanità pubblica e la sicurezza alimentare, sulla Strategia tematica per l’uso sostenibile dei pesticidi [2007/2006(INI) ] (A6-0291/2007), e</p>
      <p sl="unknown">la relazione di Hiltrud Breyer, o a nome della commissione per l’ambiente, la sanità pubblica e la sicurezza alimentare, sulla proposta di regolamento del Parlamento europeo e del Consiglio relativo alla commercializzazione dei prodotti fitosanitari [COM(2006)0388 – C6-0245/2006 – 2006/0136(COD) ] (A6-0359/2007).</p>
    </intervention>
    <intervention id="1-076" speaker_id="photo_generic" name="Stavros Dimas" is_mep="True" mode="spoken">
      <p sl="el">Membro della Commissione . − Signor Presidente, vorrei ringraziare innanzi tutto quest’Assemblea e in particolare le relatrici, le onorevoli Belohorská e Klaß, per il loro lavoro eccezionalmente completo. Grazie anche alla commissione per l’ambiente, la sanità pubblica e la sicurezza alimentare, all’onorevole Ebner e alla commissione per l’agricoltura e lo sviluppo rurale, e all’onorevole Corbey e alla commissione per l’industria, la ricerca e l’energia, per le relazioni e le opinioni espresse in prima lettura.</p>
      <p sl="el">Negli ultimi trent’anni, le politiche e le leggi dell’UE sulla protezione della salute pubblica e dell’ambiente ci hanno consentito di compiere progressi significativi, riducendo considerevolmente i rischi dei pesticidi. L’attuale legislazione, tuttavia, si incentra da un lato sull’approvazione e l’immissione sul mercato dei prodotti, e dall’altro sul controllo dei residui dei prodotti negli alimenti e nei mangimi. Fra questi due punti di interesse, nessuna legge copre il periodo nel quale sono usati i pesticidi. Questo, tuttavia, è uno stadio importantissimo, durante il quale la salute umana e l’ambiente sono a rischio.</p>
      <p sl="el">I programmi di monitoraggio attuati negli Stati membri hanno trovato tracce di pesticidi non solo negli alimenti e nei mangimi, ma anche nell’ambiente, in concentrazioni superiori ai valori limite fissati dalla normativa europea. Inoltre, è risultato chiaro che i pesticidi sono una questione che suscita seri timori nei cittadini europei. Dovremmo quindi cercare di compiere maggiori sforzi per rafforzare la protezione dei cittadini europei e del nostro ambiente La strategia tematica sull’uso sostenibile dei pesticidi e la direttiva quadro che l’accompagna sono coperte dalla rubrica generale relativa alla gestione della salute umana e dell’ambiente a motivo dei pesticidi.</p>
      <p sl="el">Gli elementi principali della proposta della Commissione di direttiva quadro sono i seguenti.</p>
      <p sl="el">In primo luogo, ciascuno Stato membro elaborerà piani d’azione nazionali che stabiliscano obiettivi, misure e scadenzari per ridurre i rischi e la dipendenza dai pesticidi.</p>
      <p sl="el">In secondo luogo, gli utenti professionali di pesticidi, che sono principalmente agricoltori, distributori e consulenti, dovranno avere accesso a una formazione adeguata che insegnerà loro abbastanza sui rischi dei pesticidi e sull’uso di mezzi alternativi. Anche la sensibilizzazione pubblica sui rischi dell’uso di pesticidi sarà incrementata.</p>
      <p sl="el">In terzo luogo, le attrezzature professionali di irrorazione dei pesticidi dovranno essere sottoposte a controlli regolari ed essere mantenute in modo corretto.</p>
      <p sl="el">In quarto luogo, l’irrorazione aerea sarà vietata, ma gli Stati membri manterranno l’opzione di prevedere eccezioni in casi limitati in cui l’irrorazione aerea è l’unica soluzione fattibile.</p>
      <p sl="el">In quinto luogo, saranno adottate misure speciali per proteggere il pubblico e settori vulnerabili della popolazione, nonché i sistemi idrici e zone geografiche, come quelle della rete Natura 2000. Queste misure possono includere, fra l’altro, la creazione di fasce di rispetto o il divieto o la limitazione dell’uso di pesticidi.</p>
      <p sl="el">In sesto luogo, e per concludere, ma è altrettanto importante, dobbiamo sostenere le tecniche agricole che fanno ricorso a basse dosi di pesticidi, al fine di consentire l’attuazione del controllo integrato delle specie nocive, che dovrebbe diventare obbligatorio a partire dal 2014.</p>
      <p sl="el">Altre misure previste dalla strategia tematica sono state o saranno incorporate a breve in altri atti legislativi, fra cui una proposta per regolamentare la commercializzazione dei prodotti fitosanitari. Il regolamento precederà una restrizione sempre maggiore delle sostanze nocive attive che circolano nel mercato, in particolare attraverso valutazioni comparative e rispetto del principio di sostituzione. E’ una proposta del mio collega Kyprianou, che stiamo discutendo anche questa sera sulla base della relazione redatta dall’onorevole Breyer.</p>
      <p sl="el">Vi è anche una proposta per regolamentare la raccolta di dati statistici sui prodotti fitosanitari. Detta proposta è di cruciale importanza; stabilisce indicatori per misurare i progressi in materia di riduzione dei rischi. La proposta è discussa attualmente dalla commissione parlamentare pertinente.</p>
      <p sl="el">Vi è ancora una nuova proposta di direttiva che stabilisce specificazioni di base per l’immissione sul mercato delle attrezzature di irrorazione. La proposta si aggiungerà alle disposizioni esistenti sulla manutenzione e l’ispezione periodica delle attrezzature di irrorazione.</p>
      <p sl="el">In conclusione, signor Presidente, vorrei sottolineare l’importanza di un aspetto della proposta di direttiva sull’uso sostenibile di pesticidi, ovvero la gestione integrata delle specie nocive. E’ una misura fondamentale della proposta della Commissione ed è stata discussa dalle altre sottocommissioni parlamentari.</p>
      <p sl="el">Nessuno dubita che dobbiamo ridurre la dipendenza dai pesticidi e passare a prodotti alternativi più rispettosi dell’ambiente per proteggere le piante e controllare le specie nocive. La gestione integrata e il controllo delle specie nocive sono i metodi più efficaci per raggiungere questo obiettivo. E’ quindi particolarmente importante che questo elemento sia mantenuto nella nostra proposta e dovrebbe diventare obbligatorio in tutti gli Stati membri a partire dal 2014.</p>
    </intervention>
    <intervention id="1-077" speaker_id="photo_generic" name="Markos Kyprianou" is_mep="True" mode="spoken">
      <p sl="el">Membro della Commissione . − Signor Presidente, discuteremo oggi di una questione realmente difficile, ma importante.</p>
      <p sl="el">Vorrei ringraziare innanzi tutto coloro che hanno lavorato per rendere possibile questo dibattito e in particolare la relatrice, l’onorevole Breyer.</p>
      <p sl="el">L’argomento è sempre stato difficile. Si deve raggiungere un equilibrio. La protezione della salute e dell’ambiente deve essere rafforzata, mentre le procedure vanno semplificare e i costi amministrativi ridotti per consentire maggiore competitività e innovazione. Sono convinto che la proposta della Commissione contribuirà a raggiungere questi due obiettivi, perché integra il mercato interno. Lo fa creando un sistema di riconoscimento reciproco flessibile di zone, e consentendo agli Stati membri di adottare misure e di prevedere restrizioni, in casi di speciali pericoli sanitari o ambientali, in tutto il territorio o solo in una parte.</p>
      <p sl="el">Signor Presidente, onorevoli deputati, è un dato di fatto che i prodotti fitosanitari svolgono un ruolo importante nell’agricoltura, nella raccolta, nella silvicoltura e nell’orticoltura commerciale. Vorrei che non ne avessimo di bisogno, perché di sicuro incidono sulla salute umana e animale e sull’ambiente. Dobbiamo quindi garantire che le norme applicabili siano efficaci ed equilibrate.</p>
      <p sl="el">La legislazione in vigore risale al 1991. Sulla base di una relazione del 2001 della Commissione sulla funzione della legislazione e le possibilità di miglioramento, il Parlamento europeo e il Consiglio hanno chiesto alla Commissione di presentare proposte di modifica della direttiva. Suppongo che nessuno dubiti della necessità di aggiornare la legislazione vigente.</p>
      <p sl="el">Vorrei ringraziare gli organi interessati in tutti i settori e sottolineerei il contributo vitale che hanno apportato nel quadro di questo progetto preliminare di proposta. La Commissione ha svolto anche una valutazione generale dell’impatto.</p>
      <p sl="el">La prima priorità è indiscutibilmente raggiungere il più alto livello di protezione della salute umana e animale e dell’ambiente. Sarà possibile grazie a una serie di disposizioni: formulazione di criteri chiari, severi per l’approvazione delle sostanze attive; previsione di un ruolo centrale per l’Autorità europea per la sicurezza alimentare nella valutazione di sostanze attive; e obbligo agli agricoltori di tenere fascicoli sull’uso di prodotti fitosanitari, che devono essere messi a disposizione su richiesta ai vicini e all’industria idrica. Le autorità degli Stati membri devono anche intensificare i controlli sullo sfruttamento commerciale e sull’uso di prodotti fitosanitari, e la Commissione esaminerà e verificherà l’efficacia con cui gli Stati membri realizzano detti controlli. Saranno vietati ulteriori esperimenti sugli animali. Per quanto riguarda poi la promozione di un’agricoltura sostenibile, le soluzioni alternative più sicure sostituiranno i prodotti più pericolosi. La proposta creerà quindi un quadro più sicuro per l’uso dei prodotti fitosanitari nell’UE e rafforzerà le misure di protezione dell’ambiente.</p>
      <p sl="el">La proposta ha gli stessi effetti della strategia di Lisbona perché ridurrà anche i costi amministrativi. La procedura sarà più breve e più efficiente, e, aspetto più importante, credo, manterrà i livelli di sicurezza e di protezione della salute e dell’ambiente.</p>
      <p sl="el">Gli Stati membri non lavoreranno più in isolamento, perché le autorizzazioni di riconoscimento reciproco saranno adesso la regola, e non l’eccezione. Si eviterà così di dividere il mercato interno dei prodotti fitosanitari e si porrà fine alla divisione del mercato dei prodotti agricoli.</p>
      <p sl="el">Le modifiche alle norme sulla protezione dei dati porteranno a maggiore trasparenza e a una concorrenza più equa, senza ostacolare la ricerca e l’innovazione.</p>
      <p sl="el">Il regolamento proposto è uno degli elementi chiave della strategia globale della Commissione nel settore dei pesticidi. Integra la proposta di direttiva sull’utilizzo sostenibile dei pesticidi, che è già stata analizzata dal collega Dimas.</p>
      <p sl="el">Infine, vorrei menzionare l’elevato numero di emendamenti presentati. E’ appena sorprendente per un argomento talmente complesso e forse non abbiamo ancora raggiunto un accordo completo sulle nostre opinioni. Sono ottimista sul fatto che a breve saremo in grado di farlo, nelle prossime fasi della procedura. Nel frattempo, la Commissione può accettare taluni emendamenti respingendone altri. L’elenco completo, con il parere della Commissione su ciascun emendamento e la spiegazione rilevante,è a disposizione del Parlamento e dei deputati. Non tocca a me analizzare ogni emendamento separatamente qui perché di sicuro non vi è abbastanza tempo. Chiedo che l’elenco sia inserito nel processo verbale della seduta.</p>
      <p sl="el">Signor Presidente, onorevoli deputati, attendo un dibattito costruttivo e interessante.</p>
    </intervention>
    <intervention id="1-078" speaker_id="1929" name="Christa KLASS" is_mep="True" mode="spoken" role="relatore" nationality="Germany" birth_date="07-11-1951" birth_place="Osann" p_group="Group of the European People's Party (Christian Democrats)" m_state="DE">
      <p sl="de">Signor Presidente, signori Commissari Dimas e Kyprianos, onorevoli colleghi, accolgo con favore la proposta della Commissione per istituire un quadro per l’azione comunitaria ai fini dell’utilizzo sostenibile dei pesticidi, e le mie osservazioni oggi si limitano a quella parte del pacchetto globale.</p>
      <p sl="de">E’ un settore ampio, in cui sono ancora necessarie parecchie modifiche in tutta l’Europa in favore dei consumatori e degli utenti e, in particolare, dell’ambiente. L’applicazione di norme diverse nell’Unione europea non solo crea standard di sicurezza divergenti, ma genera confusione e distorce la concorrenza.</p>
      <p sl="de">La possibilità che le specie nocive distruggano il raccolto di un interno anno, fortunatamente, appartiene al passato dell’Europa. Oggi, affrontiamo nuove sfide importanti, alle quali dobbiamo rispondere con una solida politica sulla protezione delle piante. La popolazione mondiale sta crescendo e l’alimentazione scarseggia in tutto il mondo. Il cambiamento climatico ha alterato le condizioni in cui si svolge l’agricoltura: compaiono nuove specie nocive, e le catastrofi naturali decimano i raccolti. E’ ancora essenziale, quindi, salvaguardare i raccolti, e l’uso di agenti fitosanitari contribuisce a questo obiettivo.</p>
      <p sl="de">Con la protezione delle piante, così come in molte altre cose della vita, è la dose che produce il veleno. Mentre un solo sonnifero è benefico, molti sonniferi possono essere fatali. Si deve garantire che i prodotti fitosanitari siano usati con correttezza e professionalità, perché l’uso improprio è pericoloso. Questo è vero non solo per i terreni coltivati, ma anche per gli spazi pubblici come parchi, aree ricreative, campi sportivi, sentieri e binari ferroviari. Informazioni, istruzione e conoscenza delle implicazioni dell’uso di pesticidi, dei benefici, ma anche dei rischi sono alla base della direttiva. I venditori e gli utenti di agenti fitosanitari devono essere istruiti e informati.</p>
      <p sl="de">Attraverso i piani d’azione nazionali, gli Stati membri devono garantire che i prodotti fitosanitari siano usati in modo sostenibile. A questo proposito, devono compiere sforzi per la coerenza con altre disposizioni comunitarie. Un meccanismo di applicazione testato e sicuro garantirà una protezione mirata delle piante, dato che l’obiettivo è minimizzare qualsiasi rischio.</p>
      <p sl="de">Una percentuale arbitraria di riduzione dell’intera gamma degli agenti fitosanitari va contro gli obiettivi delle buone pratiche agricole e della gestione integrata delle specie nocive. Abbiamo bisogno di entrambi i fattori, Commissario Dimas, e continueremo ad avere bisogno di buone pratiche agricole e di una gestione integrata delle specie nocive, perché ci occorre dinamismo. La severa regolamentazione sulle autorizzazioni, inoltre, è stata ridotta all’assurdo. I prodotti con effetti dannosi non devono essere autorizzati del tutto; non è sufficiente dimezzare il loro uso. Tuttavia, se gli agenti sono sottoposti a un severo processo di approvazione, ridurre il loro uso di una certa percentuale forfettaria sarebbe illogico. Inoltre, nessuno è stato ancora in grado di spiegarmi esattamente come una tale riduzione dovrebbe essere gestita e quantificata.</p>
      <p sl="de">Lo stesso si applica alla protezione dell’ambiente acquatico. La fissazione arbitraria di fasce di rispetto standard accanto ai corpi idrici è inutile. E’ sempre necessario un approccio differenziato in questo caso. Le fasce di rispetto devono essere adatte alla situazione geografica, alle proprietà del suolo e alle piante che richiedono protezione. Questo tipo di approccio è già stato adottato nelle istruzioni per l’uso che accompagnano i vari prodotti fitosanitari.</p>
      <p sl="de">Lei ha menzionato l’irrorazione aerea, signor Commissario. Per i vigneti scoscesi che si trovano lungo le rive della Mosella nella zona da cui provengo o per le piantagioni di riso nell’Europa meridionale non esiste alternativa. In quei luoghi, l’irrorazione aerea delle colture è indispensabile. L’uso di elicotteri per l’irrorazione, tuttavia, deve essere regolamentato. E’ necessaria un’attenzione particolare in aree sensibili, come i parchi e le aree ricreative pubbliche o scolastiche. L’uso di pesticidi in quei luoghi deve essere mantenuto assolutamente al minimo, e si dovrebbe dare la precedenza ad alternative non chimiche. A mio avviso, questo potrebbe significare persino mandare un’intera scolaresca a diserbare i campi della scuola.</p>
      <p sl="de">Vietare la protezione delle piante in zone che ospitano specie particolari di flora e fauna sarebbe incoerente con gli obiettivi di conservazione degli habitat . I pesticidi in realtà sono essenziali se vogliamo preservare tali habitat . I prodotti fitosanitari sono costosi, e nessun agricoltore ne applicherà più dello stretto necessario. Ulteriori tasse distorcono la concorrenza nel mercato mondiale. Scatenerebbero l’acquisto di prodotti più economici provenienti al di fuori dell’UE, che potrebbero nuocere alla causa della sostenibilità.</p>
      <p sl="de">Vogliamo la stessa protezione e lo stesso standard in tutta l’UE. In molti paesi, le misure proposte hanno tipizzato buone pratiche per un certo periodo. Per questo motivo, l’armonizzazione delle regole che governano l’uso di agenti fitosanitari è imperativa, ed ecco perché l’approccio della Commissione è quello giusto. Adesso spetta a tutti noi – e possiamo considerarlo un invito – elaborare una direttiva che mantenga la burocrazia al minimo e che sia nel contempo all’altezza della nostre aspirazioni. Chiedo il vostro sostegno.</p>
    </intervention>
    <intervention id="1-079" speaker_id="1833" name="Marie Anne ISLER BÉGUIN" is_mep="True" mode="spoken" nationality="France" birth_date="30-06-1956" birth_place="Boulay" p_group="Group of the Greens/European Free Alliance" m_state="FR">
      <p sl="fr">Signor Presidente, mi permetto di intervenire perché non riesco a capire cosa stia accadendo. Ho partecipato alle discussioni nella commissione per l’ambiente su queste diverse relazioni, ma ho avuto l’impressione che la relazione che ci ha presentato l’onorevole Klaß non fosse la relazione che è stata approvata all’unanimità dalla commissione, ma che piuttosto la sua posizione personale. Vorrei sapere, quindi, se posiamo sperare in una presentazione più obiettiva della posizione della commissione per l’ambiente su questa relazione molto importante.</p>
    </intervention>
    <intervention id="1-080" speaker_id="1929" name="Christa KLASS" is_mep="True" mode="spoken" role="relatore" nationality="Germany" birth_date="07-11-1951" birth_place="Osann" p_group="Group of the European People's Party (Christian Democrats)" m_state="DE">
      <p sl="de">Signor Presidente, vorrei dire all’onorevole Isler Béguin che non vi è stato un voto unanime nella commissione per l’ambiente, la sanità pubblica e la sicurezza alimentare, che noi avevamo un’opinione decisamente opposta e che la maggiore parte dei membri del mio gruppo era contraria alla posizione cui ella fa riferimento. Certo, ho sottolineato che sostengo la proposta della Commissione.</p>
    </intervention>
    <intervention id="1-081" speaker_id="28196" name="Irena BELOHORSKÁ" is_mep="True" mode="spoken" nationality="Slovakia" birth_date="13-03-1948" birth_place="Piešťany" p_group="Non" m_state="SK">
      <p sl="sk">relatrice . – La strategia tematica per l’uso sostenibile dei pesticidi, essendo un documento politico non legislativo che accompagna la direttiva, risponde al fatto che i rischi nell’uso dei pesticidi non sta diminuendo. Oggi, i livelli di residui nei prodotti alimentari eccedono i valori di accettazione; il 44 per cento dei frutti è contaminato da pesticidi, il 5,5% dei quali contiene il livello di residuo massimo. Residui in eccesso sono stati trovati anche nella frutta venduta nei locali del Parlamento europeo. Lo scopo della mia relazione è minimizzare i danni e i rischi per la salute e l’ambiente derivanti dall’uso di pesticidi.</p>
      <p sl="sk">Innanzi tutto, vorrei sottolineare che l’uso di pesticidi è associato allo sviluppo di tumori maligni o di malattie immunologiche o altre affezioni neurotossiche. Ecco perché ho trovato sorprendente (purtroppo è stata una cattiva sorpresa) che nel suo testo la Commissione menzioni solo incidentalmente i rischi sanitari posti dall’uso dei pesticidi, in particolare con il loro effetto cumulativo. Le donne in stato di gravidanza, i bambini e i feti sono il gruppo più a rischio. Sebbene sia favorevole alla protezione delle piante, credo che dobbiamo proteggere innanzi tutto la salute delle persone. Esiste chiaramente un collegamento con il cambiamento climatico, Il riscaldamento climatico porterà più specie nocive: non possiamo continuare all’infinito ad aumentare il numero dei pesticidi utilizzati.</p>
      <p sl="sk">I piani d’azione nazionali, contenenti gli obiettivi individuali degli Stati membri in termini di riduzione dei rischi, sono la parte più importante dell’intero processo. Ritengo che gli obiettivi quantitativi di riduzione dell’utilizzo siano insufficienti. La frase “riduzione dei rischi, dei pericoli e della dipendenza dai pesticidi” è definita in modo molto impreciso e non indurrà gli Stati membri a ridurre la quantità di pesticidi utilizzati.</p>
      <p sl="sk">La strategia tematica è un testo generale e non offre una soluzione dettagliata per il calcolo delle quantità. Tuttavia, la mia collega e io proponiamo quanto segue per la direttiva: una riduzione del 50 per cento per le sostanze più pericolose che, se usate in grandi quantità, sono cancerogene e mutagene; l’uso di pesticidi biologici e di pesticidi che presentano poco rischio non deve essere ridotto attualmente; il cosiddetto indice di frequenza dell’applicazione sarà usato per altri pesticidi. Saranno prese in considerazione le caratteristiche individuali e le condizioni di ciascuno Stato membro. Va sottolineato che gli indicatori quantitativi nei piani d’azione nazionali non impongono un’eguale riduzione dell’uso di pesticidi in tutti i paesi. Terranno conto delle specifiche condizioni geografiche e dei sistemi agricoli del paese interessato.</p>
      <p sl="sk">E’ vero che una riduzione automatica della quantità non porta necessariamente a una diminuzione dei rischi; tuttavia, è così in molti casi. La strategia tematica e la direttiva devono riguardare sia misure per la protezione delle colture sia i biocidi. La protezione dell’ambiente acquatico dalla contaminazione con pesticidi deve essere rafforzata attraverso la creazione di fasce di rispetto lungo i corpi idrici. Sebbene sostenga il divieto dell’irrorazione aerea, accetto che sarà possibile concedere eccezioni in talune circostanze, in assenza di un’alternativa migliore. Quando ha luogo l’irrorazione aerea, il pubblico in generale deve essere informato, con mezzi idonei, del momento di irrorazione e della sostanza usata. La strategia non è rivolta contro gli agricoltori. Credo che tutte queste misure possano essere adottate senza tagli radicali nei bilanci degli agricoltori. Lo ha dimostrato l’esperienza danese. Tutti noi dobbiamo renderci conto di quanto sia importante che gli agricoltori siano competitivi, e dobbiamo garantire che i loro prodotti non siano sostituiti da prodotti di agricoltori dei paesi in via di sviluppo.</p>
      <p sl="sk">Per concludere, vorrei esprimere la mia opinione sugli emendamenti. Non posso accettare l’emendamento n. 4, che mira a modificare il nome dell’intera strategia tematica. Sebbene voglia che i pesticidi siano usati con cura, credo che dovremmo lasciare inalterato il nome ufficiale dell’interno documento: dopotutto è un nome ufficiale nella Gazzetta ufficiale e credo che sia adatto. Vorrei anche menzionare gli emendamenti nn. 3 e 5, che riguardano le zone residenziali. L’emendamento 3 propone di aggiungere il termine “urbana”: per me significa “zona suburbana” e quindi esclude quelli che vivono in zone rurali. Il termine “zone residenziali” è vago e impreciso. Propongo anche di modificare linguisticamente il paragrafo 8 perché il termine “practitioner ” è una cattiva traduzione; anche in francese è “médecin ”. Sto per finire, signor Presidente, e per concludere vorrei ringraziare sinceramente quelli che hanno lavorato sui questa relazione.</p>
    </intervention>
    <intervention id="1-082" speaker_id="1059" name="Hiltrud BREYER" is_mep="True" mode="spoken" nationality="Germany" birth_date="22-08-1957" birth_place="Saarbrücken" p_group="Group of the Greens/European Free Alliance" m_state="DE">
      <p sl="de">relatrice . – Signor Presidente, signor Commissario, onorevoli colleghi, ho il privilegio di introdurre una relazione che offrirà al Parlamento l’opportunità, domani, di votare per una svolta verso una maggiore protezione della salute, dell’ambiente e dei consumatori. Secondo Eurobarometro, l’uso di pesticidi è la maggiore preoccupazione dei consumatori europei, e la commissione ne ha tenuto conto.</p>
      <p sl="de">Più di 220 000 tonnellate di pesticidi sono impiegati in Europa ogni anno, il che rappresenta il 25 per cento dell’uso globale di pesticidi sul 4 per cento solo del terreno agricolo mondiale. Riteniamo che l’eliminazione dei pesticidi ad alto rischio dovrebbe essere l’essenza di questo regolamento: sono i pesticidi cancerogeni, mutageni, tossici per la riproduzione nonché quelli che inducono effetti negativi a livello, neurologico, immunologico o ormonale.</p>
      <p sl="de">Questo regolamento contribuirebbe enormemente a rendere i pesticidi più sicuri, ma dobbiamo incorporare regole per i pesticidi meno pericolosi. Le sostanze che sono scoperte con maggiore frequenza in concentrazioni superiori ai limiti di residui stabiliti dall’UE non dovrebbero più essere commercializzate perché è stato provato, devo dire, che sono incontrollabili.</p>
      <p sl="de">Siamo anche lieti che il principio di sostituzione, che ha già rappresentato un importante passo avanti verso una migliore protezione della salute quando è stato incorporato nel regolamento CE sulle sostanze chimiche, sarà inserito anche in queste proposta di regolamento, perché la sostituzione è uno incentivo particolarmente potente della concorrenza nell’industria dei pesticidi. E’ scandaloso ed è puro allarmismo lanciare avvertimenti che fino alla metà di pesticidi potrebbe scomparire dal mercato.</p>
      <p sl="de">Vorrei ringraziare il Commissario per avere stabilito criteri di sostituzione talmente rigorosi, perché i pesticidi devono essere migliorati di dieci volte. Dovrebbero essere autorizzati – e questo è una proposta avanzata dalla commissione per l’ambiente – per un periodo massimo di cinque anni. La proposta della Commissione, tuttavia, regolamenta anche le modalità di trattamento dei casi di resistenza.</p>
      <p sl="de">Un’altra caratteristica fondamentale del regolamento proposto è una migliore protezione dei gruppi sensibili. Come sappiamo, i feti, i neonati e i bambini sono particolarmente vulnerabili agli effetti tossici di sostanze chimiche nocive. Per questo motivo, sono lieto che la commissione per l’ambiente, la sanità pubblica e la sicurezza alimentare abbia proposto che le decisioni sull’autorizzazione di sostanze attive e la valutazione dei rischi che esse comportano siano prese con riferimento ai gruppi della società più vulnerabili.</p>
      <p sl="de">Sono particolarmente lieto di dirvi che abbiamo anche introdotto norme sull’etichettatura, perché i prodotti alimentari non conformi alla direttiva 2006/215 devono recare una dicitura in tal senso. Si tratta di un passo da gigante verso una maggiore trasparenza, perché gli studi, e in particolare uno studio condotto da ONG ambientaliste nel supermercato del Parlamento, hanno dimostrato quanto rischiosi possano essere alcuni prodotti, in particolare prodotti di uso quotidiano. I valori misurati erano di 200 volte superiori ai livelli normalmente prescritti per i lattanti e i bambini.</p>
      <p sl="de">Una maggiore trasparenza per questi gruppi vulnerabili, ma anche per i consumatori e per le persone che vivono vicino ai terreni agricoli significa maggiore sostegno per l’Europa nel suo insieme, perché dobbiamo smettere di brancolare nel buio quando si tratta di tracciabilità. Relazioni, elenchi di pesticidi autorizzati, valori dei residui e, soprattutto, dati tossicologici ed ecotossicologici devono essere resi accessibili a tutti quasi in tempo reale, e i residenti locali devono essere informati dell’imminente irrorazione di pesticidi attraverso un sistema informativo centrale. Il passaporto dei pesticidi consentirà di risalire, nei punti vendita all’ingrosso e al dettaglio, a quali pesticidi sono stati usati e quando. Si creerà concorrenza e i consumatori, ovviamente, saranno i principali beneficiari della concorrenza fra i produttori che preparano solo prodotti sicuri.</p>
      <p sl="de">Un altro dei nostri obiettivi è che questo regolamento dovrebbe garantire elevati standard ambientali. Ecco perché la commissione per l’ambiente si è opposta all’idea di dividere arbitrariamente l’Europa in tre zone che non sono basate su criteri ambientali o climatici o su tipi di paesaggi. Inoltre, signor Commissario, l’idea non ha ottenuto il sostegno della maggioranza nel Consiglio. Proprio come il Consiglio, siamo favorevoli a una migliore cooperazione volontaria in Europa sulle licenze relative ai prodotti. Vorrei ribadire che vi sono forti riserve giuridiche perché non esiste alcun accordo intergovernativo in queste zone per l’applicazione di un riconoscimento reciproco obbligatorio delle licenze. Tali disposizioni esistono nel contesto comunitario sulla base dei trattati europei, ma non vi è un quadro giuridico per il reciproco riconoscimento nelle zone definite.</p>
      <p sl="de">Le persone in Europa non vogliono veleno nei loro piatti. Mi auguro che questo regolamento migliorerà anche l’atteggiamento dell’Europa in materia di ubicazione delle imprese, perché renderà l’Europa un luogo migliore per i consumatori in cui vivere, e sarà vantaggioso a livello universale – non solo per l’ambiente e i consumatori, ma anche in termini di benessere animale, ma soprattutto per i produttori e gli agricoltori, dato che riceveranno più incentivi a innovare e a diventare più competitivi.</p>
      <p sl="de">In conclusione, vorrei esprimere i miei più vivi ringraziamenti ai relatori ombra che hanno collaborato su questa relazione con reale spirito di cooperazione. Mi auguro che questo nuovo regolamento sui pesticidi ci consentirà di rafforzare la protezione della salute e dell’ambiente in Europa.</p>
    </intervention>
    <intervention id="1-083" speaker_id="4528" name="Neil PARISH" is_mep="True" mode="spoken" nationality="United Kingdom" birth_date="26-05-1956" birth_place="Bridgwater" p_group="Group of the European People's Party (Christian Democrats) and European Democrats" m_state="GB">
      <p sl="en">relatore per parere della commissione per l’agricoltura e lo sviluppo rurale . – Signor Presidente, dobbiamo fare i conti con l’idea molto pratica che abbiamo bisogno della produzione alimentare in Europa – il mese scorso abbiamo ridotto a zero le terre messe a maggese per riportare alla produzione il 10 per cento dei terreni agricoli – e che ci occorrono gli strumenti necessari per farlo.</p>
      <p sl="en">Siamo felicissimi di volere alimenti sicuri e prodotti chimici sicuri, ma – e la Commissione sta trattando questo tema nel modo giusto – dobbiamo farlo nell’ambito di un sistema basato sui rischi, siile a quello applicato per REACH: se un prodotto chimico è sicuro da usare, allora può essere usato, ma se non è sicuro da usare, allora dovrebbe essere ritirato dal mercato. Ecco come dovremmo trattare la questione in futuro.</p>
      <p sl="en">Le condizioni climatiche fanno molta differenza quando si deve procedere a irrorazione, quindi occorre flessibilità su quando e come irrorare. Vi sono nuovi sistemi satellitari che possono rilasciare la spruzzata al momento giusto, e si riduce effettivamente la quantità di spruzzo e di prodotti chimici usati, come ad esempio quest’anno, che è stato un anno estremamente secco in molte parti dell’Europa. Nel mio paese, la Gran Bretagna, non si possono comprare patate biologiche perché non si poteva irrorarle e non si è potuto evitare l’avvizzimento. Si sono avute, quindi, pochissime patate biologiche. Ci occorrono gli strumenti necessari ed ecco perché non possiamo prevedere una riduzione basata su percentuali ogni anno. Dobbiamo creare un sistema sensibile, basato sui rischi.</p>
      <p sl="en">Inoltre, per quanto riguarda le fasce di rispetto di 10 metri, vi sono – che ci si creda o no – sostanze chimiche che si possono usare nei corpi idrici. Esiste una sostanza chimica chiamata Roundup che può realmente essere spruzzata sulle rive di un fiume o di un ruscello. Ne vieteremo l’uso su una fascia di 10 metri vicina a un fiume quando in realtà può essere usato proprio sulle rive di un ruscello? Cerchiamo di agire con assennatezza. Abbiamo bisogno della sicurezza alimentare, abbiamo bisogno della produzione alimentare e abbiamo bisogno di alimenti sicuri in Europa. Lavoriamo insieme per raggiungere questo obiettivo.</p>
    </intervention>
    <intervention id="1-084" speaker_id="4558" name="Dorette CORBEY" is_mep="True" mode="spoken" nationality="Netherlands" birth_date="19-07-1957" birth_place="Eindhoven" p_group="Socialist Group in the European Parliament" m_state="NL">
      <p sl="nl">relatore per parere della commissione per l’industria, la ricerca e l’energia. – Signor Presidente, ritengo che un minuto per due pareri sia troppo poco, ma va bene, cercherò di essere quanto più breve possibile.</p>
      <p sl="nl">I pesticidi sono utili e necessari e senza tali prodotti diventa difficile sfamare 6 miliardi di persone. Certo, si deve fare ancora molto per combattere gli effetti dannosi dei pesticidi sull’ambiente e sulla salute. Immettere sul mercato prodotti nuovi è un processo sempre più costoso. Per l’industria è positivo che le autorizzazioni possano essere concesse con più rapidità, ma il Parlamento esige, a ragione, che gli Stati membri abbiamo il diritto di vietare alcune sostanze nei loro territori.</p>
      <p sl="nl">L’industria si concentra sempre più sulle colture più importanti, in particolare i grandi cinque: riso, grano, mais, soia e cotone, perché con questi può recuperare i propri costi. Ma ovviamente è importante che anche le piccole colture ricevano una buona protezione e al riguardo la commissione per l’industria ha avanzato una serie di proposte. La commissione per l’industria ha presentato una serie di buone proposte anche per introdurre incentivi a realizzare prodotti più sostenibili. Anche questo è molto importante.</p>
      <p sl="nl">Ho un’altra osservazione sull’uso dei pesticidi. La zona di rispetto obbligatoria di 10 metri dai corpi idrici non è una buona idea in alcuni Stati membri. Accolgo quindi con favore l’emendamento presentato dal gruppo PSE. I corpi idrici sono adesso uno dei criteri di valutazione ai fini dell’autorizzazione e su quella base gli Stati membri hanno il diritto di stabilire individualmente zone di rispetto.</p>
      <p sl="nl">Tutto sommato, credo che sia una posizione molto equilibrata e praticabile per il Parlamento.</p>
    </intervention>
    <intervention id="1-085" speaker_id="1337" name="Manuel MEDINA ORTEGA" is_mep="True" mode="spoken" nationality="Spain" birth_date="15-12-1935" birth_place="Arrecife " p_group="Socialist Group in the European Parliament" m_state="ES">
      <p sl="es">relatore per parere della commissione giuridica . – Signor Presidente, la proposta della Commissione su questo parere aveva una duplice base giuridica: l’articolo 37, paragrafo 2, relativo alla politica agricola, e l’articolo 152, paragrafo 4, lettera b), relativo alla protezione della salute.</p>
      <p sl="es">La commissione giuridica ha esaminato queste proposte. Ad esempio, la commissione competente per il merito aveva presentato una proposta per eliminare l’articolo 37, paragrafo 2, e inserirei l’articolo 175, paragrafo 1, eliminando l’articolo 37, paragrafo 2, mantenendo l’articolo 152, paragrafo 4, lettera b), e aggiungendo l’articolo 175, paragrafo 1.</p>
      <p sl="es">L’aspetto fondamentale per la base giuridica è che la discussione riguardi l’obiettivo e il contenuto, e la commissione giuridica, all’unanimità, ritiene che l’articolo applicabile sia l’articolo 152, paragrafo 4, lettera b), senza necessità di fare riferimento all’articolo 175, paragrafo 1.</p>
      <p sl="es">Riteniamo che sia perfettamente chiaro e che non sia necessaria la duplice base giuridica che propone la Commissione né la duplice base giuridica che propone la commissione competente per il merito, ma che sia sufficiente un semplice riferimento all’articolo 152, paragrafo 4, lettera b), dato che la finalità della proposta di direttiva è la protezione della salute umana.</p>
    </intervention>
    <intervention id="1-086" speaker_id="28227" name="Anja WEISGERBER" is_mep="True" mode="spoken" nationality="Germany" birth_date="11-03-1976" birth_place="Schweinfurt" p_group="Group of the European People's Party (Christian Democrats)" m_state="DE">
      <p sl="de">relatore per parere della commissione per il mercato interno e la protezione dei consumatori . – Signor Presidente, quale relatrice per parere della mia commissione sulla relazione su un regolamento relativo alla commercializzazione dei prodotti fitosanitari, vorrei commentare la proposta.</p>
      <p sl="de">In questa proposta di regolamento, è importante trovare un equilibrio fra i seguenti interessi: da un lato gli interessi dei consumatori a cibi sani senza residui, in altre parole a prodotti fitosanitari sicuri che non mettano in pericolo la salute pubblica e l’ambiente, e ad acqua potabile pulita; dall’altro, l’interesse dei consumatori ad avere un approvvigionamento affidabile di prodotti freschi e a buon mercato. Essi desiderano ortofrutticoli locali, piuttosto che quella proveniente da paesi al di fuori dell’UE, dato che vi sono scarsi controlli sui pesticidi usati in quei paesi.</p>
      <p sl="de">I nostri agricoltori devono usare taluni prodotti fitosanitari se vogliono combattere la resistenza. Ciò non è possibile, tuttavia, senza un certo numero di prodotti fitosanitari. Nel contempo, vogliono prodotti sicuri, esenti da rischi. Ecco perché crediamo anche che debbano essere vietate sostanze manifestamente cancerogene. Per quanto riguarda gli altri criteri di autorizzazione, intendiamo basarci sulle prove scientifiche e basare il nostro approccio sui valori massimi. Questa è una posizione intermedia equilibrata che protegge i nostri consumatori, garantendo che gli ortofrutticoli locali siano a buon mercato e siano sottoposti a test adeguati.</p>
      <p sl="de">Per quanto riguarda l’informazione dei vicini, se chiediamo criteri di autorizzazione rigorosi e testiamo i prodotti fitosanitari adeguatamente, non vedo perché dobbiamo prevedere procedure burocratiche per allertare i vicini e i residenti locali dell’uso di prodotti fitosanitari quando non hanno nemmeno chiesto informazioni. Cosa dovrebbero fare i consumatori con quelle informazioni? In pratica, come dovrebbero gli agricoltori informare tutti i loro vicini e tutti i residenti della zona locale prima di utilizzare prodotti fitosanitari? E’ per questi motivi che sono strenuamente contraria alla proposta avanzata dalla commissione per l’ambiente, la sanità pubblica e la sicurezza alimentare, che imporrebbe questo requisito, e sono anche per il rigetto della clausola di informazione pubblica proposta dalla Commissione al riguardo, perché se abbiamo prodotti fitosanitari sicuri non sono necessarie queste procedure burocratiche.</p>
      <p sl="de">Un breve commento adesso sull’approccio zonale. Chiediamo maggiore armonizzazione. E’ l’aspetto principale anche per la commissione per il mercato interno e la protezione dei consumatori. Le disposizioni proposte nella relazione Breyer comporterebbero 27 zone di autorizzazione nazionali. Il nostro obiettivo, dopo tutto è l’armonizzazione, con il dovuto riguardo per le opinioni degli Stati membri, che potrebbero adeguare questa autorizzazione alle loro condizioni d’uso. Invito quindi l’Aula a sostenere la proposta di zonizzazione della Commissione.</p>
    </intervention>
    <intervention id="1-087" speaker_id="2306" name="Kyösti VIRRANKOSKI" is_mep="True" mode="spoken" nationality="Finland" birth_date="04-04-1944" birth_place="Kauhava" p_group="Group of the Alliance of Liberals and Democrats for Europe" m_state="FI">
      <p sl="fi">relatore per parere della commissione per l’agricoltura e lo sviluppo rurale . – Signor Presidente, l’argomento discusso, l’uso e la commercializzazione di pesticidi sostenibili, è molto importante. Riguarda sia la pratica dell’agricoltura sostenibile, sia la sanità pubblica. E’ quindi deplorevole che il Commissario per l’Agricoltura e lo Sviluppo rurale non sia prendendo parte alla discussione proprio ora.</p>
      <p sl="fi">Per millenni l’umanità ha dovuto lottare con le specie nocive, i parassiti, le piante infestanti e le malattie di piante e colture che hanno ridotto i raccolti e li hanno resi inidonei per il consumo umano. Nei decenni recenti la lotta è stata vinta in certa misura, soprattutto per quanto riguarda nuovi prodotti fitosanitari. Nello stesso tempo, tuttavia, è sorta una minaccia per la salute.</p>
      <p sl="fi">Le proposte di direttiva di cui stiamo discutendo sono molto rigide. In generale, lo scopo dei nuovi regolamenti è migliorare la situazione sotto il profilo della sanità pubblica. Tuttavia, non è stata presentata alcuna illustrazione analitica chiara dei pericoli delle malattie delle piante e delle erbacce che i pesticidi devono impedire. E’ un enorme svantaggio perché in questo caso ciò che è meglio potrebbe non essere corretto. La pratica sostenibile dell’agricoltura potrebbe essere ritardata di anni. Non usare pesticidi non è necessariamente una buona opzione, anche per quanto riguarda la sanità pubblica.</p>
    </intervention>
    <intervention id="1-088" speaker_id="28194" name="Ambroise GUELLEC" is_mep="True" mode="spoken" nationality="France" birth_date="26-03-1941" birth_place="Peumerit" p_group="Group of the European People's Party (Christian Democrats) and European Democrats" m_state="FR">
      <p sl="fr">a nome del gruppo PPE-DE . – Signor Presidente, discutiamo oggi di una questione importante, complessa e difficile. Infatti, la lotta contro le specie nocive che divorano e distruggono le colture rappresenta una sfida essenziale, in termini sia di sicurezza alimentare che di protezione e di miglioramento del nostro ambiente.</p>
      <p sl="fr">A questo proposito, l’uso sensato di pesticidi è inevitabile. E’ tuttavia indispensabile fare una giusta valutazione dei rischi del loro impiego, in particolare in termini di salute umana, e di definire gli aspetti della riduzione programmata del loro uso. Il progetto di risoluzione sulla strategia tematica da seguire in questo settore risponde bene, a mio avviso, alle questioni essenziali che ci vengono poste e vorrei rendere omaggio alla nostra relatrice, l’onorevole Belohorská, e sottolineare l’ottima collaborazione che abbiamo avuto su questo testo.</p>
      <p sl="fr">Alcune osservazioni: il problema centrale della gestione dei rischi non può essere separato da quello delle quantità di pesticidi utilizzati. L’eliminazione delle sostanze tossiche o di quelle più pericolose deve essere considerata, in via di principio, inevitabile. Per gli altri pesticidi, deve applicarsi la sussidiarietà. A partire da un quadro comunitario comune, spetta agli Stati membri definire i loro obiettivi, il loro calendario e i loro criteri nazionali di riduzione delle quantità utilizzate. I piani d’azione nazionali permetteranno anche l’adeguamento alle condizioni specifiche di ciascun paese. Anche la protezione dell’ambiente acquatico è una questione importante e deve essere rigorosamente garantita con la delimitazione di zone di rispetto, in funzione delle condizioni locali.</p>
      <p sl="fr">Vorrei dire, per concludere, che il dispositivo che intendiamo attuare si inserisce nella continuità e nella coerenza della direttiva REACH. Sintetizzerei il dibattito in una formula: “tanti pesticidi quanti bastano”.</p>
    </intervention>
    <intervention id="1-089" speaker_id="28156" name="Dan JØRGENSEN" is_mep="True" mode="spoken" nationality="Denmark" birth_date="12-06-1975" birth_place="Odense" p_group="Group of the Progressive Alliance of Socialists and Democrats in the European Parliament" m_state="DK">
      <p sl="da">a nome del gruppo PSE. – Signor Presidente, i miei colleghi britannici usano talvolta l’espressione “Una mela al giorno toglie il medico di torno”. E’ così che dovrebbe essere! Gli ortofrutticoli sono di solito cibi sani, ma purtroppo non è sempre il caso. In troppe occasioni vi sono residui di pesticidi negli ortofrutticoli, con ovvi effetti negativi diretti per la salute umana. La questione che stiamo discutendo è quindi molto importante. Di conseguenza, è essenziale usare queste sostanze in modo sostenibile, in modo da poterne ridurre l’uso in quei casi in cui impieghiamo troppi pesticidi. La nostra natura, l’ambiente e la salute sono danneggiati, e anche le acque sotterranee possono rimanere contaminate.</p>
      <p sl="da">Ritengo quindi che vi sia motivo per criticare la Commissione, in particolare perché lei, Commissario Kyprianou, è conosciuto (anche nel mio paese) per essere un uomo molto attento agli interessi dei consumatori e per avere fatto tantissimo per la tutela dell’ambiente e della salute. Non capisco come possa stare qui oggi e difendere una proposta della Commissione concernente la divisione in zone che spingerà i paesi europei a ridurre i loro livelli di protezione ambientale e anche i loro livelli di protezione dei consumatori.</p>
      <p sl="da">Vorrei solo illustrare due esempi di cosa accadrà se accettiamo la proposta che lei ha presentato. In Danimarca, sono autorizzati circa 100 tipi di pesticidi. Abbiamo ridotto l’uso di pesticidi del 50 per cento circa sin dall’inizio degli anni ‘80. Sono sicuro che lei concorderà che è una cosa molto sensata da fare. Se la sua proposta viene attuata, saremo obbligati in Danimarca a raddoppiare il numero di pesticidi autorizzati. Raddoppiare il numero di pesticidi! Significherà probabilmente che sarà molto difficile continuare a bere le nostre acque sotterranee non trattate così come facciamo oggi.</p>
      <p sl="da">Non considero la questione come puramente nazionale. Parlo a nome dell’intero gruppo socialista al Parlamento europeo e fortunatamente anche a nome della vasta maggioranza che ha espresso chiaramente la sua opinione attraverso il voto nella commissione per l’ambiente, la sanità pubblica e la sicurezza alimentare. Gli esempi sono numerosi. In ogni zona, è ovvio che ogni paese, tranne uno, sarà obbligato ad autorizzare pesticidi che attualmente non autorizza. Vorrei darvi l’esempio di una coltura: il mais. Nel Regno Unito, è usato un pesticida per il mais che contiene circa 15 sostanze attive. In Ungheria sono usate 57 sostanze attive, mentre in Polonia 37. Tuttavia, se le proposte della Commissione vengono attuate, ogni paese autorizzerà allora i pesticidi che potrebbero contenere 57 sostanze attive. Questo significa che nel Regno Unito il livello sarà quadruplicato. Non dovrebbe essere compito dell’UE spingere i paesi a usare più pesticidi. Ne rimarranno colpiti l’ambiente, la salute e le acque sotterranee. Di certo non può essere questa l’intenzione.</p>
      <p sl="da">Mi auguro che lei sosterrà quanto abbiamo proposto nella commissione per l’ambiente, che renderà la vita più facile anche all’industria. E’ nel compromesso che abbiamo adottato nella commissione per l’ambiente: diremo no all’approvazione reciproca obbligatoria dei pesticidi, ma diremo sì all’approvazione reciproca obbligatoria dei dati. Inoltre, stiamo parlando non solo di zone, ma anche di dati in tutta l’Europa. Ciò faciliterà la vita all’industria. Nello stesso tempo, diamo in realtà il diritto ai paesi di dire no se hanno condizioni climatiche che impongono loro di agire in tal senso.</p>
      <p sl="da">Infine, per quanto riguarda gli obiettivi di riduzione, vorrei dire al Commissario Dimas che è incredibilmente positivo che ci stiamo liberando delle sostanze più pericolose – sostanze che possono provocare il cancro, che possono incidere sullo sviluppo dei bambini, eccetera. Ovviamente, vorremmo eliminare queste sostanze dal mercato. Sono del tutto inutili, Inoltre, credo che dovremmo andare oltre e stabilire anche un obiettivo generale di riduzione per tutte le sostanze. Certo, sarebbe qualcosa che ogni singolo paese dovrebbe determinare, ma se lo colleghiamo simultaneamente agli obiettivi europei di riduzione del 20 per cento circa, credo che saremmo ambiziosi. Tuttavia, nonostante tutto, credo ancora che siamo in una fase in cui ciò sia possibile. Sarà molto importante per la salute e l’ambiente in Europa.</p>
      <p sl="da">Per quanto riguarda la giustificazione avanzata dalla Commissione per non introdurre questi obiettivi di riduzione, abbiamo previsto un indice di frequenza di trattamento che tiene conto dei punti che lei ha in altro modo sottolineato.</p>
    </intervention>
    <intervention id="1-090" speaker_id="28209" name="Anne LAPERROUZE" is_mep="True" mode="spoken" nationality="France" birth_date="04-07-1956" birth_place="Puylaurens" p_group="Group of the Alliance of Liberals and Democrats for Europe" m_state="FR">
      <p sl="fr">a nome del gruppo ALDE . – Signor Presidente, signori Commissari, onorevoli colleghi, è vero che diversi Stati membri hanno già iniziato a prendere misure per ridurre i rischi legati ai pesticidi, ma le tendenze in materia di utilizzazione dei pesticidi divergono da uno Stato all’altro. Ad esempio, alcune sostanze vietate in alcuni Stati membri sono comunque presenti sul loro mercato, perché autorizzate in un altro Stato membro. Conviene quindi armonizzare le regole applicabili in materia per garantire condizioni uniformi in tutta l’Unione europea. Il gruppo ALDE è a favore di un inquadramento rigoroso dei pesticidi, riconoscendo comunque che il ricorso ai pesticidi è una necessità e una realtà.</p>
      <p sl="fr">Abbiamo alcuni emendamenti per rendere il testo più facilmente applicabile, mantenendo il principio della promozione di alternative più sicure e non chimiche. Il mio gruppo desidera che gli obiettivi di riduzione dei volumi utilizzati si focalizzino sulle sostanze pericolose. Abbiamo voluto presentare un emendamento all’articolo 4 sui piani d’azione nazionali, che fissa un obiettivo di riduzione di frequenza d’applicazione a livello comunitario del 20 per cento in dieci anni e tassi di riduzione delle sostanze pericolose del 50 per cento entro il 2013.</p>
      <p sl="fr">Paradossalmente, penseranno alcuni, il mio gruppo ha presentato un altro emendamento relativo sempre all’articolo 4, dando la possibilità agli Stati membri di optare per un approccio di riduzione basata ai rischi. Infatti, questo approccio di riduzione basata sui rischi è più realistico, ma meno facile da calcolare rispetto a un approccio di riduzione per volumi. Abbiamo voluto presentare questo emendamento perché desideriamo che le discussioni fra le istituzioni, che seguiranno il voto in prima lettura, riguardino anche tale questione.</p>
      <p sl="fr">Intendo affrontare adesso alcuni punti precisi. Per quanto riguarda la protezione dei corpi idrici, sembra più logico ricorrere ad azioni appropriate in funzione dell’ambiente geologico, piuttosto che fissare una distanza minima per le zone di rispetto. E’legittimo volere proteggere zone specifiche di vita, quali i parchi, i terreni di gioco, le zone verdi delle scuole, perché l’uso dei pesticidi in prossimità di queste zone dovrebbe essere limitato al minimio necessario, oppure vietato, e la priorità dovrebbe andare a metodi non chimici.</p>
      <p sl="fr">Per quanto riguarda la questione delicatissima dell’irrorazione aerea, la proposta della Commissione europea aveva molto senso: divieto in linea di principio, con eccezioni giustificate. Tuttavia, il testo della commissione per l’ambiente è accettabile. Anche se comprendo la necessità di informare il pubblico dell’irrorazione con pesticidi, credo che debba spettare alle autorità gli Stati membri la definizione della qualità, della quantità e del canale di diffusione delle informazioni. Ci troviamo, infatti, di fronte a una molteplicità di territori e di approcci che non mi sembra realistico volere uniformare.</p>
      <p sl="fr">Il gruppo ALDE cerca quindi di raggiungere l’equilibrio seguente: non penalizzare nessuna parte, che sia l’utente o il produttore, ma elaborare una normativa severa, coerente, che consenta agli utenti di proteggere le loro colture, ai produttori di vendere prodotti sempre meno nocivi e al pubblico non solo di consumare prodotti sani, ma anche di vivere in un ambiente sano.</p>
    </intervention>
    <intervention id="1-091" speaker_id="28374" name="Wiesław Stefan KUC" is_mep="True" mode="spoken" nationality="Poland" birth_date="02-09-1949" birth_place="Sokołow Podlaskí" p_group="Non" m_state="PL">
      <p sl="pl">a nome del gruppo UEN . – Signor Presidente, le tre relazioni che sono state presentate sono indissolubilmente legate. L’Unione europea sta cercando di fare il possibile per ridurre l’impatto negativo dei pesticidi sull’ambiente e per prevenire il loro accumulo nel suolo, nelle acque e nelle piante. E’ stato fatto molto negli ultimi anni per minimizzare questi effetti. Un ruolo particolarmente importante in questo lavoro è stato svolto dagli istituti di ricerca che hanno cerato preparati moderni che funzionano selettivamente. Tuttavia, dovremmo ricordare che negli anni scorsi la quantità di pesticidi era di gran lunga peggiore, erano usati in dosi più elevate, e molte più volte, e quindi l’inquinamento del nostro ambiente è una conseguenza delle attività degli anni passati. Per questo motivo, oltre alle nuove direttive, dobbiamo integrare la normativa esistente sulla disattivazione e lo smaltimento di pesticidi sorpassati.</p>
      <p sl="pl">Chiedo la vostra partecipazione attiva dato che, nonostante siano strascorso alcuni anni, i problemi stano aumentando invece di diminuire, al pari dei rischi, come è stato dimostrato nell’ultimo forum di ONG a Kishinev.</p>
    </intervention>
    <intervention id="1-092" speaker_id="1833" name="Marie Anne ISLER BÉGUIN" is_mep="True" mode="spoken" nationality="France" birth_date="30-06-1956" birth_place="Boulay" p_group="Group of the Greens/European Free Alliance" m_state="FR">
      <p sl="fr">a nome del gruppo Verts/ALE . – Signor Presidente, signori Commissari, pur desiderando congratularmi con l’onorevole Breyer per l’eccellente risultato raggiunto, non posso tuttavia seguire quelli che sostengono la difesa dei pesticidi, perché è assolutamente indispensabile liberare il nostro ambiente e i nostri corpi dai pesticidi pericolosi. Vorrei che quest’Assemblea domani sostenesse le posizioni più ambiziose e non cedesse agli ultimi richiami delle sirene dell’industria, in nome di un’economia mortale. Eliminare i pesticidi cancerogeni, mutageni e reprotossici, così come le sostanze neurotossiche e di interferenza endocrina e quelle che danneggiano il nostri sistema immunitario, è del tutto salutare.</p>
      <p sl="fr">Approviamo quindi gli scorzi dei nostri colleghi per ottenere la trasparenza delle informazioni per i consumatori, vittime “innocenti” delle sostanze pericolose. Direi che è tempo di agire, signori Commissari. Mai prima d’ora gli insetticidi, i fungicidi e altri tipi di erbicidi hanno avuto un uso più sistematico. Solo in Francia, la cogestione, se mi permettete l’espressione, della politica pubblica dei pesticidi fra Stato e industria chimica ha marginalizzato, finora, le attese dei cittadini in materia di sanità pubblica e di ambiente, in spregio agli studi ecotossici e a scapito delle ricerche statistiche, quando stabiliscono legami fra le sostanze chimiche e le patologie, senza considerazione per i recenti allarmi rivolti dalle professioni mediche – e penso in particolare all’appello di Parigi o al forum Grenelle sull’ambiente in Francia. L’industria sta facendo del suo meglio per minimizzare l’impatto dei pesticidi.</p>
      <p sl="fr">Quindi, dopo l’inquinamento delle acque causato dall’erbicida Atrazin , che tutti conoscono, la decimazione di popolazioni di api, l’industria chimica cerca di farci dimenticare che la Francia è sempre il più grande utilizzatore di pesticidi dell’Unione europea. Ogni anno, in Francia sono versate nel nostro ambiente da 70 000 a 80 000 tonnellate di pesticidi. Quindi, sul pacchetto “pesticidi”, e contrariamente a REACH, i parlamentari non si lasceranno discreditare. Le esigenze dei cittadini non si sono minori, come testimoniamo le numerosissime lettere che riceviamo per chiederci di agire rapidamente e con forza.</p>
      <p sl="fr">Mentre alcuni sottolineano i pericoli dell’inalazione dei pesticidi irrorati nell’orticoltura commerciale, ad esempio nel sud della Francia, altri si preoccupano dell’uso massiccio di erbicidi nei giardini pubblici, al punto da reclamare persino a zone senza pesticidi.</p>
    </intervention>
    <intervention id="1-094" speaker_id="23704" name="Jiří MAŠTÁLKA" is_mep="True" mode="spoken" nationality="Czechia" birth_date="03-01-1956" birth_place="Sušice" p_group="Confederal Group of the European United Left - Nordic Green Left" m_state="CZ">
      <p sl="cs">a nome del gruppo GUE/NGL . – Onorevoli colleghi, vorrei elogiare la relatrice, l’onorevole Belohorská, per la sua relazione sulla strategia tematica e l’utilizzo sostenibile dei pesticidi.</p>
      <p sl="cs">Ritengo che la relatrice sia riuscita a preparare un documento che tiene conto, e al riguardo raggiunge un equilibrio, dell’esigenza di una produzione agricola competitiva sostenibile in Europa, e della promozione dell’uso dei pesticidi solo laddove vi è il minimo effetto dannoso sulla salute umana e sull’ambiente.</p>
      <p sl="cs">Accolgo con favore il fatto che la relazione incorpori l’emendamento sul principio di precauzione per quanto riguarda la salute umana e di salvaguardia dell’ecosistema terrestre e idrico, di cui sono coautore.</p>
      <p sl="cs">Al pari della relatrice, l’onorevole Belohorská, anch’io deploro che, mentre il risultato più importante atteso dalla strategia tematica è la riduzione degli effetti negativi sulla salute umana, derivanti dall’uso di pesticidi, la strategia riguardi questo impatto sulla salute solo in misura marginale. Credo che spetterà alla Commissione completare il lavoro a questo proposito in futuro.</p>
      <p sl="cs">Dal punto di vista della salute e della sicurezza sul lavoro, sono favorevole ai punti nella relazione che sottolineano l’esigenza non solo di informazioni adeguiate, ma anche di idonei strumenti di protezione e di controlli regolari delle attrezzature di applicazione.</p>
      <p sl="cs">Ritengo che abbiamo uno strumento con molti meccanismi concreti ed efficaci atti a ridurre l’uso dei pesticidi e a migliorarne la sicurezza.</p>
    </intervention>
    <intervention id="1-095" speaker_id="1969" name="Johannes BLOKLAND" is_mep="True" mode="spoken" nationality="Netherlands" birth_date="05-03-1943" birth_place="Oegstgeest" p_group="Independence/Democracy Group" m_state="NL">
      <p sl="nl">a nome del gruppo IND/DEM . – Signora Presidente, nel dibattito sui pesticidi ho sempre cercato di tenere una posizione realista ed equilibrata fra gli interessi ambientali, da un lato, e gli interessi dei produttori e dei consumatori dall’altro. Vorrei approfondire alcuni aspetti delle relazioni che stiamo discutendo.</p>
      <p sl="nl">Una delle proposte è basare la politica sulla riduzione dell’uso. Sono molto scettico al riguardo. Si può infatti ridurre la quantità totale di pesticidi, ma spesso sono proprio i pesticidi più usati i meno pericolosi. I rischi rimangono peraltro gli stessi.</p>
      <p sl="nl">Sono più favorevole a una politica basata sulla riduzione del rischio. I Paesi Bassi operano in tal senso fin dall’anno 2000 e sembra che si riducano i rischi per l’ambiente dell’86 per cento. Un altro svantaggio della riduzione dell’uso è che sono disponibili sempre meno pesticidi diversi, motivo per cui la resistenza si produce più velocemente.</p>
      <p sl="nl">Un altro punto è l’introduzione di zone di rispetto attorno ai corpi idrici. Nella commissione per l’ambiente è stato approvato un emendamento per creare una zona di rispetto di 10 metri. Per un paese ricco di’acqua come i Parsi Bassi, questi 10 metri costituiscono un problema. Ciò significa infatti che sul 35 per cento del terreno agricolo non si può procedere a irrorazione.</p>
      <p sl="nl">Infine, vorrei sottolineare che non solo è importante avere uno standard , ma anche la sua attuazione è indubbiamente importante. Al momento manca tal standard , come dimostrano i superamenti dei limiti che incontriamo regolarmente nei prodotti destinati al consumo, persino nel Parlamento europeo.</p>
    </intervention>
    <intervention id="1-096" speaker_id="28255" name="Andreas MÖLZER" is_mep="True" mode="spoken" nationality="Austria" birth_date="02-12-1952" birth_place="Leoben" p_group="Non" m_state="AT">
      <p sl="de">a nome del gruppo ITS . – Signora Presidente, ormai da lungo tempo si presume che esista un collegamento fra i pesticidi usati nell’agricoltura o negli alimenti geneticamente modificati da un lato e l’insorgenza di varie patologie dall’altro. Visto che i pesticidi sono trovati anche nell’acqua potabile, indubbiamente è tempo ormai di velocizzare il lento apparato burocratico dell’UE.</p>
      <p sl="de">Resta da vedere come sia possibile proseguire verso il raggiungimento dell’attuale obiettivo di ridurre l’uso di agenti fitosanitari. Conosciamo tutti, ovviamente, gli obiettivi ambiziosi che poi, alla fine, non vengono raggiunti. Credo, tuttavia, che la prevista sostituzione delle sostanze cancerogene è lungi dall’essere il grande risultato che si è volutamente proclamato; al contrario, a mio avviso è un imperativo immediato. Infatti, la sostituzione di quelle sostanze arriva in ritardo.</p>
      <p sl="de">Se consideriamo che l’UE rappresenta un quarto dell’uso globale di tutti i pesticidi anche se possiede solo il 4 per cento del terreno agricolo di tutto il mondo, il problema diventa subito chiaro. Queste statistiche mostrano anche che i nostri regimi di sostegno comunitari hanno manifestamente condotto l’agricoltura convenzionale nella direzione sbagliata.</p>
      <p sl="de">Serpeggia quindi un sospetto generale fra i consumatori – e non è del tutto infondato – che gli agricoltori intraprendenti stiano cercando di eludere i limiti prescritti con combinazioni di prodotti fitosanitari autorizzati. Data la mancanza di studi sull’interazione fra i prodotti, è ormai tempo di intervenire per eliminare tali pratiche. Inoltre, è opportuno invertire i continui aumenti delle concentrazioni massime registrati negli ultimi anni, in considerazione dell’enorme pericolo che pongono ai gruppi ad alto rischio come i bambini.</p>
      <p sl="de">Importare prodotti biologici dall’altra estremità del mondo non solo è incoerente rispetto a diversi obiettivi ambientali, ma è anche una delle cause dell’aumento dei volumi di traffico e un’accusa perenne dell’errata politica di sostegno dell’Unione. I nostri regimi di aiuto dovranno essere riesaminati, in particolare al fine di dare maggiore sostegno agli agricoltori europei che evitano di usare pesticidi. Se scegliamo invece di continuare a tormentare gli agricoltori con ostacoli burocratici, nessuno dovrebbe sorprendersi se alla fine gettano la spugna per frustrazione, mentre Bruxelles si sconcerta per il cronico declino della comunità agricola.</p>
    </intervention>
    <intervention id="1-097" speaker_id="28512" name="Jim ALLISTER" is_mep="True" mode="spoken" nationality="United Kingdom" birth_date="02-04-1953" birth_place="Crossgar" p_group="Non" m_state="GB">
      <p sl="en">Signora Presidente, ho la tentazione di dire che un pesticida politico che eliminasse quella diffusa ebraccia che è la normativa dell’UE farebbe un favore a tutti noi. Quando guardo ad alcuni di questi emendamenti e ad alcune di queste proposte, ad esempio la regola dei dieci metri, intravedo un’enorme esagerazione.</p>
      <p sl="en">Credo che dobbiamo affrontare alcuni fatti. Senza l’uso controllato di pesticidi nell’agricoltura, spingeremo la produzione di alimenti verso le regioni meno regolamentate del mondo, mettendo in pericolo la qualità e la sicurezza alimentare. Forse è più interessante per alcuni sapere che, senza fungicidi ed erbicidi per proteggere e trattare le patologie nelle belle cotiche erbose, molti campi da golf e da bowling sarebbero stati infestati da erbacce e quindi sarebbero diventati impraticabili.</p>
      <p sl="en">Sì, i pesticidi vanno controllati, ma le nostre misure devono essere basate sulla scienza ed essere pratiche a livello agricolo e a livello stradale. I rigidi codici che ne disciplinano l’uso nel mio paese sono, credo, adeguati e quindi voterò contro questi cambiamenti dogmatici che altri vorrebbero imporre.</p>
    </intervention>
    <intervention id="1-098" speaker_id="29019" name="Erna HENNICOT-SCHOEPGES" is_mep="True" mode="spoken" nationality="Luxembourg" birth_date="24-07-1941" birth_place="Dudelange" p_group="Group of the European People's Party (Christian Democrats) and European Democrats" m_state="LU">
      <p sl="fr">Signora Presidente, signor Commissario, è un peccato che gli ambienti agricoli non siano stati ancora coinvolti nel dibattito, sarebbe stato molto interessante, alla vigilia di una riforma della PAC, avere anche il parere degli agricoltori.</p>
      <p sl="fr">Si tratta di garantire la perennità dell’agricoltura europea, di garantire la produzione di alimenti di qualità e quantità sufficiente, ma anche di promuovere la ricerca e di proteggere i dati. La maggiore sfida è, ovviamente, proteggere la salute umana e impedire l’accumulo dei prodotti tossici nelle acque e nell’ambiente. Ma dobbiamo anche preoccuparci della popolazione agricola che occorre proteggere meglio, perché sono gli agricoltori ad essere in contatto diretto con questi prodotti e, spessissimo, i consigli che ricevono sono forniti loro dai rivenditori dei pesticidi. E proprio questi ultimi non riferiranno loro che gli scienziati iniziano a porsi delle domande sul legame esistente fra l’esposizione ai pesticidi e la progressione regolare di alcune malattie, fra cui il morbo di Parkinson, il morbo di Alzheimer, il cancro alla prostata, i tumori cerebrali e le malformazioni congenite. Sarà quindi essenziale stabilire regole severe per l’immissione sul mercato. Occorrerà promuovere la ricerca attraverso la protezione dei dati, nonché promuovere i programmi di ricerca sulla lotta biologica; è un esempio utile per l’innovazione. E alla fine occorrerebbe arrivare a prezzi abbordabili, per gli agricoltori, di questi prodotti.</p>
      <p sl="fr">Infine, signor Commissario, per proteggere le api, i test a lungo termine previsti dalla direttiva 91/414 non sono stati effettuati. Quindi, non basta avere i test, occorre applicarli e garantirne l’applicazione. Concordo che regolamentare la commercializzazione sia l’aspetto più importante ma, signora Presidente, ritengo che abbiamo avuto un dibattito infervorato in cui il lobbyismo dell’industria è stato talvolta vergognoso.</p>
    </intervention>
    <intervention id="1-099" speaker_id="5735" name="Anne FERREIRA" is_mep="True" mode="spoken" nationality="France" birth_date="18-03-1961" birth_place="Saint Quentin" p_group="Socialist Group in the European Parliament" m_state="FR">
      <p sl="fr">Signora Presidente, signori Commissari, onorevoli colleghi, tutti i dati sanitari e ambientali, che non intendo richiamare qui questa sera, ma che abbiamo ormai a disposizione, devono portare quest’Assemblea alla fermezza sulla riduzione dei pesticidi e sulle relative condizioni d’uso. E’ indispensabile, al riguardo, basarci su obiettivi di riduzione quantificabili. Le discussioni che hanno preceduto il voto in plenaria hanno messo in evidenza forti disparità fra gli Stati membri, sia a livello di pratiche che di approccio politico, motivo per cui alla fine abbiamo raggiunto compromessi che favoriscono la sussidiarietà. Mi auguro quindi che non saremo delusi da questa sussidiarietà, perché comporta una flessibilità che potrebbe diventare in realtà un pretesto per una politica meno ambiziosa e che ridurrebbe al minimo la volontà politica e pubblica che viene espressa oggi, in particolare sulle questioni dell’esposizione delle popolazioni a rischi nonché delle distanze delle zone di rispetto lungo i corpi idrici.</p>
      <p sl="fr">Per avere senso, la sussidiarietà in materia di pesticidi deve incoraggiare una riflessione più globale sulle questioni agricole e ambientali a livello di ciascuna regione europea. A tal fine, occorre intensificare la ricerca e il trasferimento di tecnologie, associare tutte le parti interessate, agricoltori, ricercatori, ONG, professionisti sanitari e l’industria agroalimentare e realizzare lavori di ricerca in tutti i territori, affinché definiscano insieme pratiche migliori e alternative non chimiche adeguate al suolo, al clima e alle colture. Già lo si fa in alcune regioni.</p>
      <p sl="fr">Propongo quindi alla Commissione di incoraggiare l’attuazione di tale approccio e di facilitare anche gli scambi di esperienze fra regioni, vegliando comunque sulla corretta applicazione della normativa comunitaria.</p>
    </intervention>
    <intervention id="1-100" speaker_id="28247" name="Holger KRAHMER" is_mep="True" mode="spoken" nationality="Germany" birth_date="16-10-1970" birth_place="Leipzig" p_group="Group of the Alliance of Liberals and Democrats for Europe" m_state="DE">
      <p sl="de">Signora Presidente, molti dei miei colleghi ritengono che abbiamo bisogno di regole severe per quanto riguarda i fitosanitari, e hanno ragione, ma nello stesso tempo non possiamo ignorare l’impatto della normativa che adottiamo. Il fatto è che i prodotti fitosanitari sono un elemento importante dell’agricoltura moderna.</p>
      <p sl="de">Prendiamo l’esempio della normativa sulle autorizzazioni. Stiamo vietando interi gruppi di sostanze attive sulla base di criteri di esclusione, solo a motivo di una nozione astratta di pericolosità. Questo approccio ignora il reale rischio presente nell’applicazione di questi agenti nell’azienda agricola. Ci porta a vietare sostanze attive che non pongono alcun problema nella pratica. Di conseguenza, in futuro, per combattere adeguatamente le specie nocive saranno disponibili sostanze non sufficientemente attive.</p>
      <p sl="de">Se sono usate solo poche sostanze attive, la resistenza ai pesticidi si svilupperà più rapidamente. Non esisteranno mezzi affidabili per affrontare numerosi problemi di specie nocive. E sono questi i nuovi livelli cui ha appena fatto riferimento l’onorevole Breyer. Quando sarà raggiunta questa fase, la sicurezza dell’approvvigionamento alimentare dell’Europa crollerà a nuove profondità. Invece di imporre divieti generali, dovremmo prevedere una procedura di autorizzazione affidabile che esamini il rischio effettivo derivante dall’uso di ogni sostanza.</p>
      <p sl="de">Il prossimo esempio riguarda l’approccio strategico alla questione, in cui sosteniamo un obiettivo di riduzione forfettaria di livello europeo per l’uso di prodotti fitosanitari. Questo, tuttavia, non ha niente a che vedere con i rischi inerenti al loro uso.</p>
      <p sl="de">La Commissione aveva stabilito obiettivi di riduzione del rischio effettivo. E’ una buona idea e dovremmo mantenerla. Quando tutto sarà stato detto e fatto, dovremo incentrarci su ciò che è fattibile, ovvero un efficiente controllo delle specie nocive e un’adeguata gestione del rischio. Dopotutto, si tratta anche di stabilire come sopperire in futuro al crescente fabbisogno di materie prime vegetali.</p>
      <p sl="de">In passato, i prodotti fitosanitari innovativi hanno contribuito a fare crescere la produzione più velocemente della domanda di terreno coltivabile. Il nostro obiettivo per il futuro non dovrebbe essere il ribaltamento di questa situazione.</p>
    </intervention>
    <intervention id="1-101" speaker_id="23747" name="Gintaras DIDŽIOKAS" is_mep="True" mode="spoken" nationality="Lithuania" birth_date="10-08-1966" birth_place="Vilnius" p_group="Union for Europe of the Nations Group" m_state="LT">
      <p sl="lt">Non credo che potremmo trovare anche una sola persona in quest’Aula, in questo Parlamento, che sosterrebbe che l’ecologia, un ambiente sano e la salute umana non siano importanti. Non credo che nemmeno nessun cittadino europeo lo direbbe mai.</p>
      <p sl="lt">Tuttavia, onorevoli colleghi, mentre prendiamo decisioni, parliamo di legislazione e elaboriamo e attuiamo regole che centinaia di migliaia di persone dovranno rispettare e che senza dubbio avranno un impatto sulle vite di milioni di persone, non possiamo basare le nostre decisioni sulle emozioni e le buone intenzioni. Dobbiamo raggiungere questo obiettivo in modo equilibrato e sensato. Uno degli obiettivi chiave stabiliti per il settore agricolo dell’UE è fornire alimenti di buona qualità a prezzi abbordabili. L’UE è nota per gli elevati standard della produzione alimentare e i severi regolamenti agricoli che stabilisce per i suoi Stati membri. Da un lato vi è una costante pressione sull’agricoltura comunitaria perché sia competitiva e produca alimenti di buona qualità.</p>
      <p sl="lt">Non siamo nella condizione di potere ignorare questi fattori mente discutiamo i regolamenti sulla protezione delle piante. Il parere espresso dalla Commissione e dalla commissione per l’agricoltura e lo sviluppo rurale ha soddisfatto le attese di tutte le parti interessate. Tuttavia, gli emendamenti proposti, o quelli introdotti al momento della discussione nella commissione per l’ambiente, la sanità pubblica e la sicurezza alimentare, hanno sollevati seri timori.</p>
      <p sl="lt">Se questi emendamenti sono accettati, le conseguenze potrebbero essere imprevedibili. Pongono rischi non solo per l’agricoltura e l’industria alimentare, ma anche per la stessa natura. Significa che gli organismi geneticamente modificati entreranno nel mercato UE? L’impatto delle colture tradizionali sarebbe enorme se il 90 per cento dei prodotti fitosanitari fosse escluso dal mercato.</p>
      <p sl="lt">Onorevoli colleghi, vi invito ancora una volta a basare le vostre decisioni su valide prove scientifiche e sulle buone pratiche, non su voci o su emozioni. Mi auguro che il vostro voto rifletterà il parere di tutte le parti interessate e che il risultato sarà equilibrato e corretto, in modo da non distruggere l’agricoltura. I cittadini dell’UE non devono finire senza alimenti europei e milioni di persone non devono rimanere disoccupate nel nome della protezione dell’ambiente.</p>
    </intervention>
    <intervention id="1-102" speaker_id="1275" name="Jens-Peter BONDE" is_mep="True" mode="spoken" nationality="Denmark" birth_date="27-03-1948" birth_place="Åbenrå" p_group="Independence/Democracy Group - Co" m_state="DK">
      <p sl="da">Signora Presidente, domani mattina presto mi recherò dal droghiere per acquistare acqua potabile in bottiglia. In molti paesi le persone lo fanno perché le acque sotterranee sono state colpite dall’inquinamento. L’acqua è sottoposta a trattamento chimico come se fosse una coperta sporca. Poi viene clorata ed è tanto cattiva di sapore quanto costosa. In Danimarca abbiamo una ricca vena di oro sotterraneo: acqua sotterranea pulita. La beviamo direttamente come acqua potabile senza averla sottoposta a trattamenti. E’ più sana dell’acqua in bottiglia, ha un sapore migliore ed è molto, molto più economica.</p>
      <p sl="da">Tuttavia, questo significa anche che dobbiamo sorvegliarla e vietare le irrorazioni di pesticidi nei casi in cui il pesticida potrebbe finire nelle acque sotterranee. La Danimarca vieta quindi 13 tipi di pesticidi a irrorazione, 12 di quali si riscontrano nell’acqua potabile. Vorremmo continuare con questa politica e chiedo quindi ai colleghi di votare a favore di un emendamento, per consentire la creazione di zone di protezione. La proposta è già stata adottata in precedenti regolamenti e deve essere ripetuta adesso per impedire che siano annullati. Infine, abbiamo ricevuto il sostegno di una vasta maggioranza dell’Assemblea e poi del Presidente della Commissione, José Manuel Barroso. Grazie! Non abbiamo ricevuto alcun sostegno dal Commissario danese per l’Agricoltura il quale, insieme al ministro danese dell’Alimentazione, dell’agricoltura e della pesca [anche’egli del partito liberale danese (Venstre)], sosterrebbe piuttosto l’opportunità che gli agricoltori rovinassero la nostra acqua potabile. E’ triste che il consiglio danese per l’agricoltura preferisca sostenere Venstre. E’ un atteggiamento miope cercare di avere raccolti di grano leggermente più elevati e poi dovere pagare miliardi di corone per purificare le acque sotterranee. Il trattato dispone che chi inquina paga. Ho proposto questo principio in un emendamento e chiedo ai colleghi di sostenere i requisiti del trattato. Nessuno ha il diritto di avvelenare la nostra Terra comune e la nostra acqua potabile.</p>
    </intervention>
    <intervention id="1-103" speaker_id="4319" name="Pilar AYUSO" is_mep="True" mode="spoken" nationality="Spain" birth_date="16-06-1942" birth_place="Badajoz" p_group="Group of the European People's Party (Christian Democrats)" m_state="ES">
      <p sl="es">Signora Presidente, signori Commissari, la proposta di regolamento elaborata dalla Commissione europea per sostituire la direttiva 91/414/CE raggiunge una maggiore armonizzazione delle procedure di autorizzazione e garantisce, nel contempo, la protezione dei consumatori. Tuttavia, il risultato ottenuto nella commissione per l’ambiente non solo non tiene conto di questo obiettivo di maggiore armonizzazione, ma revisiona in modo ingiustificabile le misure di protezione dei consumatori e dell’ambiente.</p>
      <p sl="es">La relazione parte da una totale mancanza di fiducia nei metodi di produzione agricola esistenti nell’Unione europea. Gli agricoltori, tuttavia, non saranno i soli a risentirne: lo saranno anche in consumatori, perché molte colture diventeranno non redditizie, rendendo necessarie le importazioni, con perdita conseguente della sicurezza alimentare.</p>
      <p sl="es">Non si è data la giusta considerazione al fatto che l’autorizzazione e l’uso dei prodotti fitosanitari sono già soggetti a severi controlli, sia da parte dell’Agenzia europea per la sicurezza alimentare sia delle autorità competenti degli Stati membri.</p>
      <p sl="es">Inoltre, in questa proposta passiamo da 1 100 sostanze attive, autorizzate nel 1991, a 148, inserite nell’allegato I alla proposta. Di queste 148 sostanze attive, solo 34 sono insetticidi, nematocidi o acaricidi, quelli più necessari alla coltivazione nell’Europa mediterranea, dove il livello di attacchi da insetti è il più alto di tutta l’Unione. Gli insetti non solo costituiscono una minaccia per le piante, ma trasmettono anche malattie gravi nell’essere umano.</p>
      <p sl="es">Occorre ripristinare la proposta della Commissione di dividere l’Unione europea in tre zone per il riconoscimento reciproco dei prodotti fitosanitari. I criteri di esclusione di sostanze pesticidi devono essere basati su adeguate analisi dei rischi, senza le quali è impossibile determinare gli effetti di tali sostanze sulla salute e sull’ambiente.</p>
      <p sl="es">Infine, desidero ricordare che è la dose a fare il veleno.</p>
    </intervention>
    <intervention id="1-104" speaker_id="4253" name="Frédérique RIES" is_mep="True" mode="spoken" nationality="Belgium" birth_date="14-05-1959" birth_place="Balen-Wezel" m_state="BE">
      <p sl="fr">Signora Presidente, sottolineavo che il dibattito di questa sera aveva una grande importanza perché qui, oggi, è in gioco la nostra visione per il futuro dell’agricoltura europea e la necessità di passare da un’agricoltura intensiva, manifestamente inquinante, a un’agricoltura sostenibile della biodiversità. E’ una sfida che lì’Europa deve affrontare dato che, di fronte al maggior numero di scandali e di rischi per la salute, l’opinione pubblica è ormai contraria all’uso di pesticidi perché innanzi tutto la maggior parte degli stessi agricoltori desidera che l’Unione li aiuti a modificare le loro pratiche e non vuole più scegliere fra la loro salute e una maggiore redditività, e poi perché gli apicoltori di tutta l’Europa chiedono una legislazione severa che non autorizzi alcuna commercializzazione di pesticidi sena una valutazione pertinente.</p>
      <p sl="fr">E’ quindi essenziale che domani sia confermato il voto ambizioso della commissione per l’ambiente sulle tre relazioni delle onorevoli Breyer, Klass e Belohorská. Dobbiamo confermare la priorità data alla salute e all’ambiente, e le misure specifiche destinate ai gruppi più vulnerabili, l’applicazione del principio di precauzione alle sostanze più pericolose, confermare che sarà incoraggiato l’uso di alternative non chimiche, che il divieto delle irrorazioni aeree sarà ormai la regola; in sintesi, dobbiamo tradurre in atti concreti le preoccupazioni degli Europei e di quanti, numerosi, ci hanno scritto – anche l’onorevole Isler-Béguin l’ha ricordato –, per chiedere per domani un’agricoltura non assuefatta alle sostanze chimiche.</p>
    </intervention>
    <intervention id="1-105" speaker_id="28376" name="Leopold Józef RUTOWICZ" is_mep="True" mode="spoken" nationality="Poland" birth_date="18-10-1932" birth_place="Kraków" p_group="Non" m_state="PL">
      <p sl="pl">Signora Presidente, l’uso di prodotti fitosanitari – pesticidi – è essenziale in talune circostanze. In Polonia vi è preponderanza di piccole aziende agricole, dove i proprietari, date le finanze insufficienti, risparmiano sui pesticidi costosi e questo talvolta provoca perdite dovute alla presenza di specie nocive.</p>
      <p sl="pl">Sono favorevole a tutte le azioni tese a incoraggiare l’impiego razionale di prodotti fitosanitari, fra cui la consulenza, la formazione, le sovvenzioni alla ricerca per attrezzature moderne di protezione delle piante, l’introduzione di prodotti di sostituzione che contribuiscono a proteggere l’ambiente e la salute e che sono compatibili con gli interessi degli agricoltori, invece dell’uso di pesticidi.</p>
      <p sl="pl">Laddove vi è un rischio di perdita del raccolto, l’ignoranza e la mancanza di un’adeguata assistenza agli agricoltori può portare all’uso incontrollato dei pesticidi. Un problema che ci ha assillato per lungo tempo, ma che non è mai stato pienamente risolto, è la questione dello smaltimento dei depositi di rifiuti di pesticidi altamente tossici che esistono o sono esistiti nei paesi dell’ex blocco sovietico, nonché la ricoltivazione del terreno. Stanno avvelenando sia l’acqua sia il suolo. Questo bagaglio potrebbe ridurre l’efficacia delle misure preparate in questi documenti.</p>
    </intervention>
    <intervention id="1-106" speaker_id="28334" name="Urszula KRUPA" is_mep="True" mode="spoken" nationality="Poland" birth_date="20-10-1949" birth_place="Łódź" p_group="European Conservatives and Reformists Group" m_state="PL">
      <p sl="pl">Signora Presidente, i produttori che sono spinti a creare cibo che sembra perfetto stanno introducendo pesticidi dannosi non solo per l’ambiente e l’economia, ma anche per la salute umana Mi auguro che i documenti di cui stiamo discutendo favoriranno un miglioramento della qualità degli alimenti consumati e incoraggeranno metodi di produzione più biologici, con un più largo uso di fertilizzanti naturali per nutrire il suolo. Inoltre, per quanto riguarda la pratica senza scrupoli e indebita di esportare ai paesi terzi sostanze di cui è nota la nocività, citerei un proverbio polacco: “fai agli altri quello che vuoi sia fatto a te”. Ed è ancora più importante perché i pesticidi pericolosi ritornano da noi sotto forma di alimenti che sono acquistati a buon mercato dai paesi ricchi e distruggono la salute delle persone.</p>
      <p sl="pl">Oltre agli orientamenti generali, le strategie per l’uso sostenibile dei pesticidi dovrebbero essere sviluppare a livello nazionale, laddove può essere intrapresa un’azione opportuna. Le riduzioni della quantità di prodotti fitosanitari dovrebbe essere maggiore in zone in cui sono usati i pesticidi.</p>
    </intervention>
    <intervention id="1-107" speaker_id="28195" name="Peter BACO" is_mep="True" mode="spoken" nationality="Slovakia" birth_date="09-04-1945" birth_place="Opatová" p_group="Non" m_state="SK">
      <p sl="sk">Apprezzo tantissimo il fatto che tutte e tre le relazioni richiedono che il personale coinvolto in tutte le fasi di trattamento dei pesticidi sia altamente qualificato. I piani d’azione, la gestione integrata e severe misure per le importazioni sono tutti esempi di aspetti positivi delle relazioni. Tuttavia, sia i divieti sull’irrorazione aerea sia, in alternativa, le situazioni in cui l’irrorazione aerea sarebbe possibile devono essere articolati con precisione, usando una formulazione chiara.</p>
      <p sl="sk">Allo stesso modo, la nozione di riduzione quantitativa dell’uso non è definita chiaramente e apre la porta a molti rischi a causa della sua applicazione non selettiva. Ad esempio, la Repubblica slovacca applica in media meno di 1 kg di pesticidi per ettaro, mentre altri paesi ne applicano 8 kg. Questo significa che vi sono paesi in cui l’uso dei pesticidi deve essere realmente ridotto e paesi in cui l’uso di pesticidi andrebbe aumentato. Ecco perché suggerisco che, al momento del voto, dovremmo tenere conto delle raccomandazioni dell’associazione europea per la protezione delle colture o, in alternativa, in prima lettura, non adottare le relazioni A6-0347/2007 e A6-0359/2007 e attenerci alle raccomandazioni equilibrate della Commissione.</p>
    </intervention>
    <intervention id="1-108" speaker_id="1832" name="Marianne THYSSEN" is_mep="True" mode="spoken" nationality="Belgium" birth_date="24-07-1956" birth_place="Sint-Gillis-Waas" p_group="Group of the European People's Party (Christian Democrats)" m_state="BE">
      <p sl="nl">Signora Presidente, signori Commissari, onorevoli colleghi, è tempo di dare forma alla strategia tematica sull’uso sostenibile dei pesticidi, annunciata prima, ed è anche una buona idea metterne una parte in pratica immediatamente. Dato il considerevole impatto sulla qualità degli alimenti, sulla salute pubblica, sull’ambiente e sulla sostenibilità della nostra agricoltura – tutti punti di interesse -, i relatori, i relatori ombra e l’intero nostro gruppo hanno dedicato molto tempo a questo pacchetto. Vorrei soffermarmi su quattro punti in particolare.</p>
      <p sl="nl">In primo luogo, un’ulteriore riduzione dell’uso di pesticidi è sensata; deve infatti diminuire l’impatto sull’ambiente e per quel motivo siamo contrari ad una mera riduzione della quantità utilizzata. Vogliamo una riduzione dell’impatto reale, basata su una valutazione scientifica dei rischi.</p>
      <p sl="nl">In secondo luogo, il nostro ragionamento è analogo anche per quanto riguarda le zone senza irrorazione vicine ai corpi idrici. Anche in questo caso siamo favorevoli a un approccio basato sui rischi e riteniamo che gli Stati membri siano nella posizione migliore per operare scelte responsabili, guidati fra l’altro dai criteri stabiliti nella direttiva quadro sulle acque.</p>
      <p sl="nl">In terzo luogo, mi chiedo perché il Parlamento, che tutto sommato è un sostenitore del mercato interno con un elevato livello di protezione dei consumatori, della salute e dell’ambiente, si opporrebbe a un primo passo verso l’armonizzazione in questo settore. Noi scegliamo l’idea proposta dalla Commissione di suddivisione in zone con riconoscimento reciproco interno e vorremmo anche avere un riconoscimento reciproco fra zone volontario.</p>
      <p sl="nl">Infine, signora Presidente, siamo contrari alla disposizione generale relativa alle informazioni ai vicini, proposta dall’onorevole Breyer. Quelle informazioni non solo sono inutili per un’attività rigidamente regolamentata, ma causano anche inutile ansietà e frustrazione. L’intenzione non può essere di certo passare a una forma di private enforcement . Questa è una società che noi non vogliamo e che non sosteniamo.</p>
    </intervention>
    <intervention id="1-109" speaker_id="28373" name="Bogdan GOLIK" is_mep="True" mode="spoken" nationality="Poland" birth_date="19-03-1963" birth_place="Wrocław" p_group="Non" m_state="PL">
      <p sl="pl">Signora Presidente, il dibattito di oggi è estremamente importante per l’agricoltura europea e per la protezione dell’ambiente.</p>
      <p sl="pl">Sono molte le persone favorevoli all’uso dei pesticidi e sono anche molte quelle che si oppongono. Tuttavia, credo che il principio guida degli agricoltori dovrebbe essere il seguente: “il meno pesticidi possibile, solo quelli essenziali”, e il principio guida dei produttori, e dei distributori dovrebbe essere la precauzione, che dovrebbe essere il principio supremo per le vite e la salute dei consumatori in tutti i casi in cui l’introduzione di nuovi pesticidi sollevi timori, o perché vi è una certa ambivalenza nei risultati della ricerca scientifica o se non vi è stato il tempo sufficiente per potere affermare categoricamente che un determinato prodotto o sostanza sono innocui per gli umani e gli animali.</p>
      <p sl="pl">Nel contesto dell’uso sostenibile dei pesticidi, credo che andrebbero compiuti i seguenti passi: innanzi tutto, la Commissione e gli Stati membri dovrebbero prevedere una formazione periodica e programmi di divulgazione e di istruzione, finanziati almeno in parte da imprese che producono pesticidi. Dovrebbero essere coordinati il controllo e la raccolta dei dati per quanto riguarda gli effetti dannosi dei pesticidi sulla salute umana e sull’ambiente, fra cui programmi di ricerca a lungo termine e l’imposizione di sanzioni a chi inquina. Dovrebbe essere creato un sistema coordinato di raccolta dei dati su produzione, importazione, esportazione, vendita, distribuzione e uso di pesticidi, accessibile al pubblico. Andrebbero incoraggiate le pratiche agricole che promuovono l’uso di basse dosi di pesticidi, il che aiuterebbe a modificare l’uso generale di questi preparati. Dovrebbero essere introdotti controlli appropriati e andrebbe vietata l’importazione nell’UE di prodotti alimentari agricoli coltivati con l’ausilio di sostanze chimiche.</p>
    </intervention>
    <intervention id="1-110" speaker_id="1965" name="Jan MULDER" is_mep="True" mode="spoken" nationality="Netherlands" birth_date="03-10-1943" birth_place="Diever" p_group="Group of the Alliance of Liberals and Democrats for Europe" m_state="NL">
      <p sl="nl">Signora Presidente, in Europa i prodotti fitosanitari sono essenziali per la produzione agricola e per l’approvvigionamento alimentare. Il grande problema, ogniqualvolta in Europa adottiamo determinate misure, è quale influenza avranno sulle relazioni di concorrenza con il resto del mondo? Se siamo troppo severi in Europa e non possiamo imporre le stesse regole al resto del mondo, questo significa che in Europa possiamo consumare prodotti che non possiamo produrre qui e questo mi sembra sbagliato.</p>
      <p sl="nl">Ovviamente è sempre essenziale continuare a valutare gli effetti dannosi, ma non possiamo esagerare. Sono d’accordo con chiunque dica che dobbiamo concentrarci sul rischio e non sulla riduzione della quantità. Anche le zone di rispetto di 10 metri saranno senz’altro disastrose per i Paesi Bassi e dovrebbero essere escluse dal regolamento.</p>
      <p sl="nl">Come ultimo punto, signora Presidente, le informazioni ai vicini. Se qualcosa è autorizzato, perché i vicini dovrebbero esserne informati? E’ un regolamento assolutamente superfluo.</p>
    </intervention>
    <intervention id="1-111" speaker_id="28506" name="Mike NATTRASS" is_mep="True" mode="spoken" nationality="United Kingdom" birth_date="14-12-1945" birth_place="Leeds" p_group="Europe of freedom and democracy Group" m_state="GB">
      <p sl="en">Signora Presidente, i pesticidi del Regno Uniti sono stati severamente controllati nel 1985. Aziende come Syngenta sostengono che agli agricoltori non possono essere negati gli strumenti di cui hanno bisogno.</p>
      <p sl="en">Questi regolamenti si spostano dal principio di un buon regolamento basato sulla scienza. Ad esempio, il controllo di erbacce nei marciapiedi è di 400 volte più costoso senza prodotti chimici. L’industria dei golf e degli sport da campo sostiene che senza pesticidi non è possibile mantenere le cotiche. L’agenzia di protezione delle colture dichiara che vietare i pesticidi equivale ad avere fra il 65 per cento e il 200 per cento in più di terra coltivata, riducendone la produttività. Corbett Farms dichiara che quest’anno ha dimostrato il valore dell’irrorazione per prevenire l’avvizzimento della patata. I pesticidi sono costosi e deve esserne usata la quantità minima per proteggere le nostre colture. Le decisioni su come e quando irrorare devono essere prese sulla base di ogni singolo campo. Una riduzione arbitraria dell’uso non ha una base scientifica.</p>
      <p sl="en">Signora Presidente, eliminiamo i regolamenti pestilenti dell’UE. L’UKIP voterà contro.</p>
    </intervention>
    <intervention id="1-112" speaker_id="28252" name="Richard SEEBER" is_mep="True" mode="spoken" nationality="Austria" birth_date="15-01-1962" birth_place="Innsbruck" p_group="Group of the European People's Party (Christian Democrats)" m_state="AT">
      <p sl="de">Signora Presidente, signor Commissario, onorevoli colleghi, vorrei iniziare esprimendo il mio ringraziamento alle relatrici e ai relatori ombra. Va da sé che tutti noi siamo profondamente preoccupati per la salute e la protezione dei consumatori, e la forza dei sentimenti dei membri di quest’Assemblea può essere valutata da questo dibattito di alto livello.</p>
      <p sl="de">E’ tuttavia importante decidere realmente sulla base dei fatti e non andare contro la realtà creando, per così dire, capri espiatori. Sarebbe molto facile, specialmente con questo pacchetto legislativo, puntare a una particolare categoria professionale e non guardare oltre. Sarebbe completamente sbagliato. Va stabilito sin dall’inizio che tutti noi in Europa abbiamo bisogno di un settore agricolo funzionante, che comporta necessariamente l’uso di una certa quantità di prodotti fitosanitari.</p>
      <p sl="de">Su aspetti specifici della relazione Klaß, vorrei dire che è un solido principio prevedere determinati obiettivi di riduzione, ma io credo che l’approccio quantitativo adottato qui sia troppo rigido. Ciascuno Stato membro dovrebbe realmente considerare cosa possa fare da solo, perché procedere a una mera riduzione del volume globale e ritenere che così si purificherà l’ambiente è decisamente non scientifico. Per quanto riguarda le fasce di rispetto, non vi è nulla di sbagliato nella strategia scelta dalla Commissione di trattare la sussidiarietà come elemento chiave. Ciascuno Stato membro dovrebbe riflettere su come vuole regolamentare queste fasce di rispetto. Imporre ciecamente un limite di dieci metri a livello comunitario sarebbe sbagliato. Cercare di trovare alternative non chimiche in aree sensibili, come gli habitat di flora e fauna rare, è anch’esso un approccio che andrebbe sostenuto senza riserve.</p>
      <p sl="de">Per quanto riguarda la relazione Breyer, è importante sostenere il concetto di tre zone. Restringere la portata delle autorizzazioni a singoli Stati membri sarebbe un approccio eccessivamente riduttivo. Va prestata un’attenzione speciale ai criteri di esclusione. ^ chiaro che si debba avere divieto esplicito delle sostanze classificate CMR1, ma nel caso delle sostanze CMR2 anch’io sono favorevole ad assumere i dati scientifici come base per le decisioni in materia di autorizzazioni.</p>
    </intervention>
    <intervention id="1-113" speaker_id="28581" name="Evangelia TZAMPAZI" is_mep="True" mode="spoken" nationality="Greece" birth_date="05-10-1960" birth_place="Serres" p_group="Socialist Group in the European Parliament" m_state="GR">
      <p sl="el">Signora Presidente, signor Commissario, onorevoli colleghi, la proposta legislativa che siamo chiamati a votare mira a raggiungere un elevato livello di protezione della salute umana e dell’ambiente, stabilendo modelli comunitari per l’uso sostenibile di pesticidi e regole per la loro commercializzazione nel mercato europeo.</p>
      <p sl="el">Credo che sostenendo la proposta della commissione per l’agricoltura, la sanità pubblica e la sicurezza alimentare di ridurre l’uso dei pesticidi del 20 per cento in Europa, trasmettiamo un messaggio sbagliato. Dobbiamo rafforzare i controlli sull’uso razionale dei pesticidi e, soprattutto, promuovere la ricerca su metodi alternativi più sicuri per la protezione delle piante.</p>
      <p sl="el">Nello stesso tempo, la proposta per l’abolizione del sistema di zone e il riconoscimento reciproco obbligatorio delle autorizzazioni è una posizione equilibrata. In considerazione dei timori degli agricoltori e dell’industria, cerca di dare la possibilità agli Stati membri che lo desiderano di attuare livelli più elevati di protezione dell’ambiente in linea con le rispettive condizioni locali.</p>
      <p sl="el">Infine, vorrei menzionare la necessità speciale di proteggere l’uso secondario. Vi chiedo, onorevoli colleghi, di sostenere la proposta di creare un fondo europeo per la promozione della ricerca. Garantiremo così la prosperità degli agricoltori e manterremo i nostri prodotti nazionali speciali, che fanno parte della tradizione agricola europea e favoriscono in larga misura l’economia agricola europea.</p>
    </intervention>
    <intervention id="1-114" speaker_id="28116" name="Marian HARKIN" is_mep="True" mode="spoken" nationality="Ireland" birth_date="26-11-1953" birth_place="Sligo" p_group="Group of the Alliance of Liberals and Democrats for Europe" m_state="IE">
      <p sl="en">Signora Presidente, grazie per l’opportunità di spendere qualche parola sulle tre relazioni.</p>
      <p sl="en">In primo luogo, credo che in Europa dovremmo trovarci in una posizione di potere produrre colture europee e ortofrutticoli europei che siano sicuri per il consumo umano. Tuttavia, dobbiamo raggiungere l’obiettivo in modo equilibrato e con buon senso, in modo da proteggere la salute umana senza penalizzare l’agricoltura.</p>
      <p sl="en">Non vogliamo imporre restrizioni che abbiano un impatto negativo sull’agricoltura europea e finire con l’essere obbligati a importare grandi quantità di alimenti con tutte le implicazioni in termini di chilometri percorsi dagli stessi per giungere alle nostre tavole e, ovviamente, con pochi controlli sulle quantità di pesticidi usati nella produzione di quegli alimenti importati.</p>
      <p sl="en">In secondo luogo, sostengo la proposta di una valutazione basata sul rischio, che poggia sula scienza e che si dimostrerà praticabile per gli Stati membri.</p>
      <p sl="en">Infine, credo che una fascia di rispetto di 10 metri sia una soluzione “una dimensione per tutte” e debba essere modificata per consentire agli Stati membri di tenere conto delle condizioni locali. Come ho detto prima, nemmeno il Parlamento europeo può legiferare per le condizioni climatiche e del suolo su tutto il continente.</p>
    </intervention>
    <intervention id="1-115" speaker_id="4260" name="Eija-Riitta KORHOLA" is_mep="True" mode="spoken" nationality="Finland" birth_date="15-06-1959" birth_place="Lahti" p_group="Group of the European People's Party (Christian Democrats)" m_state="FI">
      <p sl="fi">Signora Presidente, la strategia tematica e la direttiva quadro sui prodotti fitosanitari sono progetti legislativi impegnativi e costituiscono il riflesso della sfida di base che affronta la politica ambientale dell’UE , che consiste nel combinare in modo efficace la protezione dell’ambiente con quella della salute in una politica che tenga conto delle realtà sociali.</p>
      <p sl="fi">Dobbiamo riconoscere che l’uso di prodotti fitosanitari e di pesticidi ha importanti vantaggi economici. L’uso esperto di queste sostanze è, ad essere sinceri, una condizione cruciale per la produzione alimentare nell’era moderna. Nello stesso tempo, tuttavia, l’impatto negativo dei prodotti fitosanitari sull’ambiente, e nei corpi idrici in particolare, è reale. Come possiamo quindi usare queste sostanze in modo da potere ancora beneficiare dei pesticidi, ma ridurre nel contempo gli effetti negativi?</p>
      <p sl="fi">Vengo da un paese in cui l’agricoltura è un’occupazione rispettata e in cui l’agricoltura nazionale è considerata importante. D’altro canto, l’ambiente è particolarmente fragile. Ad esempio, la Finlandia ha 200 000 laghi, centinaia di migliaia di altri corpi idrici, e uno dei mari più inquinati del mondo. Il diffuso inquinamento idrico è un immenso problema ambientale e i prodotti fitosanitari fanno parte di quel problema. E’ un’equazione impegnativa ed è solo giusto che la direttiva tenesse conto delle differenze fra Stati membri. Ovviamente, abbiamo bisogno di standard a livello di UE, ma i rimedi applicati in Finlandia non possono essere gli stessi di quelli impiegati, diciamo, in Lussemburgo.</p>
      <p sl="fi">Pertanto, la ragione e le preoccupazioni ambientali ci impongono di concentrarci sugli obiettivi e di lasciare i mezzi agli Stati membri. Un buon esempio sono le “zone di rispetto” che indubbiamente svolgono un ruolo importante nella protezione dei corpi idrici. Confido che le zone di rispetto adatte a ogni situazione e coerenti con le proposte della Commissione siano il modo giusto per andare avanti. Se decidiamo adesso esattamente limiti di misura, applicando il principio “una dimensione per tutti”, vi è il pericolo reale che molti paesi passeranno dalla padella nella brace. Forse dovrei dire, piuttosto, che non affronterebbero il problema con flessibilità e in modo soddisfacente.</p>
    </intervention>
    <intervention id="1-116" speaker_id="28156" name="Dan JØRGENSEN" is_mep="True" mode="spoken" nationality="Denmark" birth_date="12-06-1975" birth_place="Odense" p_group="Group of the Progressive Alliance of Socialists and Democrats in the European Parliament" m_state="DK">
      <p sl="da">Signora Presidente, vi sono alcuni equivoci su talune dichiarazioni dei miei colleghi oggi. Pertanto, sono lieto di potere parlare per una seconda volta. Gli equivoci sono tre. Il primo riguarda un obiettivo di riduzione: alcuni deputati dicono che non sia possibile. Esistono differenze fra i paesi e non è possibile creare un obiettivo di riduzione europeo comune. No, non può essere fatto! Né è quello che stiamo facendo. Quello che stiamo facendo è dire che un obiettivo di riduzione europeo comune dovrebbe essere del 20 per cento. Tuttavia, questo può significare ovviamente 30 per cento in alcuni paesi e 10 per cento in altri. L’obiettivo di riduzione nazionale sarà fissato sulla base dei piani d’azione nazionali. Pertanto, è un equivoco tenere questo aspetto. Un elemento chiave è che stiamo tenendo conto del fatto che un grammo di un pesticida talvolta può essere più pericoloso di un intero chilogrammo di un altro pesticida. Abbiamo quindi introdotto un indice di frequenza di applicazione nell’ambito di quest’obbligo di riduzione. Poso immaginare che anche la Commissione avrà qualcosa da dire al riguardo quando lei, Commissario Dimas, parlerà di nuovo fra poco.</p>
      <p sl="da">Il secondo equivoco riguarda le zone. Si crede che se non avremo le zone sarà quasi un insulto per il mercato interno. No, al contrario! Lasciando da parte questa sciocca idea delle zone e dicendo che introdurremo gradualmente la condivisione reciproca dei dati stiamo dicendo che l’intera UE è una zona in cui condividiamo dati. Tuttavia, è chiaro che non possiamo parlare di riconoscimento reciproco obbligatorio dei pesticidi solo perché vi sonno diverse circostanze geografiche, climatiche e ambientali in ogni singolo paese. Credo che tutti quelli che hanno parlato oggi in quest’Aula concorderanno su questo punto.</p>
      <p sl="da">Il terzo equivoco di base è che distruggerà la competitività dell’agricoltura. No! In Danimarca abbiamo dimezzato l’uso dei pesticidi fin dagli anni ‘80 senza effetti sulla competitività dell’agricoltura. I pesticidi sono costosi da usare e quindi, purché siano usati correttamente, meno sono usati e meglio è per la competitività.</p>
    </intervention>
    <intervention id="1-117" speaker_id="4276" name="Anders WIJKMAN" is_mep="True" mode="spoken" nationality="Sweden" birth_date="30-09-1944" birth_place="Stockholm" p_group="Group of the European People's Party (Christian Democrats) and European Democrats" m_state="SE">
      <p sl="sv">Signora Presidente, Signora Presidente, ho poco tempo e parlerò principalmente per esprimere il mio sostegno alla correlatrice della relazione Breyer del gruppo PPE-DE, Erna Hennicot-Schoepges. Ritengo sia molto importante che la maggioranza del mio gruppo abbia scelto di ignorare il consiglio dell’onorevole Hennicot-Schoepges su diversi punti importanti, e di non sostenere importanti proposte contenute nella relazione. Ovviamente, concordo che il requisito di fornire informazioni 48 ore prima dell’irrorazione sia impraticabile e non funzionerebbe, ma non è ragionevole concludere che non abbiamo bisogno di requisiti di informazione del tutto. La proposta dell’onorevole Hennicot-Schoepges qui, come compromesso, è ben equilibrata.</p>
      <p sl="sv">Un’altra questione importante sono i criteri di riduzione per sostanze particolarmente delicate. Soprattutto, nella nostra decisione dobbiamo essere coerenti con le decisioni adottate dall’Assemblea in relazione al nuovo normativa sulle sostanze chimiche REACH. Uno dei principi fondamentali era eliminare gradualmente le sostanze quando è difficile stabilire soglie di rischio nel caso di sostanze di particolare preoccupazione. Ovviamente dobbiamo anche seguire quella linea in questo caso, perché stiamo trattando sostanze che vengono a contatto o sono suscettibili di venire a contatto con quello che mangiamo.</p>
      <p sl="sv">Un’latra questione sulla quale sostengo la relatrice, l’onorevole Breyer, è la proposta di divisione in zone. Quando ho visto la proposta della Commissione, ho trovato immediatamente interessante cercare di dividere l’Europa in zone che siano relativamente simili in termini di condizioni di vegetazione, clima eccetera. Tuttavia, la zonizzazione proposta è purtroppo eccessivamente arbitraria. Non posso sostenere questo approccio e credo che gli Stati membri debbano essere autorizzati a mantenere il diritto di rifiutare diversi preparati anche se i paesi vicini li hanno approvati. Vorrei occuparmi di altre questioni, ma il tempo a mia disposizione è finito.</p>
    </intervention>
    <intervention id="1-118" speaker_id="38398" name="Esther de LANGE" is_mep="True" mode="spoken" nationality="Netherlands" birth_date="19-02-1975" birth_place="Spaubeek" m_state="NL">
      <p sl="nl">Signora Presidente, quando cammino nel mio villaggio, mi trovo al centro di una particolare zona agricola, il cuore verde fra grandi città come Amsterdam, Rotterdam e Utrecht. E’ ancora una zona verde e agricola, ma i 10 metri di zone di rispetto, così come proposta dalla commissione per l’ambiente, renderebbero virtualmente impossibile l’agricoltura in questa zona, mente è proprio l’agricoltura che la mantiene verde.</p>
      <p sl="nl">La settima sa scorsa l’ho messo alla prova, ma a stento ho potuto trovare pezzi di terra fra i numerosi canali che erano larghi 20 metri. Quindi, chiunque conosca un poco i Paesi Bassi, sa che questa situazione è vera non solo per il cuore. L’agricoltura olandese è caratterizzata dalla presenza di molti canali fra terre da pascolo. Questo significa che la zona di rispetto di 10 metri per i Paesi Bassi equivarrebbe alla perdita di 800 000 ettari di terreno agricolo. E’ il 35 per cento della nostra area agricola.</p>
      <p sl="nl">Vorrei quindi chiedere ai colleghi di non sostenere questa proposta, anche in considerazione della produzione agricola, necessaria in Europa e nel mondo, come ha già detto il presidente della commissione per l’agricoltura. Questo no significa del resto che non condivido l’obiettivo, ovvero la protezione dell’ambiente e della sanità pubblica. Dico ai colleghi che tutti condividiamo quell’ambizione. Penso solo che possa essere organizzata meglio con un approccio basato sull’analisi e sulla riduzione del rischio.</p>
      <p sl="nl">L’alternativa – la riduzione dell’uso – suona di certo più semplice, riduzione generale del 20 per cento, ma non offre la migliore protezione per i consumatori, perché guarda solo alle quantità e non all’effetto finale, il rischio finale. In quel contesto, trovo difficile da capire del resto la dolorosa spaccata del gruppo liberale, che è favorevole a una riduzione generale del 20 per cento e un approccio basato sul rischio.</p>
      <p sl="nl">Due ultimi punti. Sul sistema di autorizzazione dirò solo che tre zone climatiche hanno la preferenza sui 27 Stati membri, tenendo ovviamente conto delle condizioni nazionali. E infine vorrei chiedere alla Commissione di non trascurare le colture di minore entità in tutti questi punti di grande discussione.</p>
    </intervention>
    <intervention id="1-119" speaker_id="2025" name="Françoise GROSSETÊTE" is_mep="True" mode="spoken" nationality="France" birth_date="17-05-1946" birth_place="Lyon" p_group="Group of the European People's Party (Christian Democrats) - Vice" m_state="FR">
      <p sl="fr">Signora Presidente, questi residui di pesticidi allora sono dovunque: negli alimenti, nell’acqua, nell’aria, nei nostri tessuti, nel latte materno, sono persino – ed è senza dubbio l’aspetto più inquietante – nel corpo dei nostri bambini prima ancora che siano nati. Iniziamo solo adesso a intravedere le inquietanti conseguenze a lungo termine di questa onnipresenza dei residui di pesticidi: varie forme di cancro, disturbi endocrini, ridotta fertilità maschile, diminuzione delle difese immunitarie, malattie neurodegenerative.</p>
      <p sl="fr">Sì, dunque, alla riduzione; e ancora sì alla riduzione. E per andare più veloci, do il mio sostegno alle proposte che sono state presentate dalla collega, l’onorevole Hennicot, sulla relazione Breyer e, per guadagnare tempo, insisterò in particolare su un punto che ritengo fondamentale, e di cui si discute nei ranghi del gruppo PPE, ovvero l’informazione alle persone che vivono in zone in cui saranno usati pesticidi. Mi sembra irragionevole che una parte del nostro gruppo raccomandi di non diffondere la minima informazione a queste persone nel caso di trattamento di alcuni terreni con pesticidi con la scusa che, se le sostanze sono state autorizzate in precedenza, allora non sono nocive.</p>
      <p sl="fr">Le irrorazioni aeree di pesticidi sono comuni, in particolare nelle foreste e nella viticoltura. Presentano il rischio di deriva delle sostanze verso zone abitate o sensibili e il loro uso deve essere rigorosamente regolamentato. E’ essenziale che i vicini, potenzialmente esposti, siano avvertiti dall’agricoltore prima dell’irrorazione. Le persone che soffrono di malattie respiratorie, come l’asma, potrebbero essere colpite gravemente senza informazioni preventive. La modalità e il mezzo di trasmissione di queste informazioni non comporteranno necessariamente un onere amministrativo supplementare, come sostengono alcuni colleghi. Semplici pannelli informatici contenenti le date di irrorazione, collocati in prossimità delle abitazioni situate nelle zone a rischio, potrebbero bastare.</p>
      <p sl="fr">Infine, prevedo il passaggio a una nuova generazione di pratiche agricole, rispettose dell’ambiente e utili, quindi, per l’ammodernamento del settore agricolo.</p>
    </intervention>
    <intervention id="1-120" speaker_id="23787" name="Czesław Adam SIEKIERSKI" is_mep="True" mode="spoken" nationality="Poland" birth_date="08-10-1952" birth_place="Stopnica" p_group="Group of the European People's Party (Christian Democrats)" m_state="PL">
      <p sl="pl">Signora Presidente, la chiave per l’uso sostenibile dei pesticidi è la riduzione razionale del rischio. Dovremmo raggiungere questo obiettivo attuando gli orientamenti contenuti nella direttiva sull’utilizzazione sostenibile dei pesticidi. Ciascun paese sarà obbligato a preparare il suo piano in conformità degli orientamenti definiti nella direttiva. Ciascun paese dovrebbe poterlo fare, tenendo conto delle condizioni locali e delle differenze.</p>
      <p sl="pl">Siamo diversi, principalmente, nel livello di sviluppo agricolo. Quei paesi che sono nuovi membri dell’Unione europea hanno spesso un enorme lavoro da svolgere per recuperare in termini di sviluppo. Una riduzione dell’uso di pesticidi in questi paesi, rispetto agli attuali livelli del loro uso, in ultima analisi andrà contro di noi quali consumatori, a meno che, riducendone l’uso, teniamo conto dell’attuale livello di uso di questi prodotti, che è relativamente basso.</p>
      <p sl="pl">Anche il nostro paesaggio è diverso. In Polonia enormi zone boschive possono essere protette dalle specie nocive sono mediante irrorazione aerea. E’ un dovere verso l’ambiente naturale proteggere queste foreste, ed è responsabilità del Parlamento definire orientamenti per l’uso sicuro di prodotti che proteggono l’ambiente naturale.</p>
      <p sl="pl">La direttiva parla molto del livello di conoscenza degli agricoltori come il fattore più importante ai fini dell’attuazione di un uso sostenibile dei pesticidi. E’ responsabilità di noi tutti sostenere l’istruzione e creare le condizioni dio modo che queste informazioni possano raggiungere ogni agricoltore. Presentando un emendamento sulle autorizzazioni nazionali temporanee, parlo a favore del meccanismo di scambio dei vecchi preparati con preparati moderni e più sicuri il più rapidamente possibile. Chiedo il vostro sostegno.</p>
      <p sl="pl">Gli orientamenti nella direttiva dovrebbero incoraggiare misure razionali e non dovrebbero scoraggiare gli Stati membri e gli agricoltori.</p>
    </intervention>
    <intervention id="1-121" speaker_id="photo_generic" name="Stavros Dimas" is_mep="True" mode="spoken">
      <p sl="el">Membro della Commissione . − Signora Presidente, ringrazio gli oratori della seduta di stasera per le loro osservazioni positive. Vorrei delineare brevemente le posizioni della Commissione su alcune importanti questioni che sono state sollevate.</p>
      <p sl="el">Comincerei con la strategia tematica e, in particolare, con i punti non coperti dalla direttiva.</p>
      <p sl="el">Innanzi tutto, sono lieto che la relazione sostenga la strategia tematica per l’uso sostenibile dei pesticidi. La proposta di elaborare una nuova normativa per affrontare il rischio dell’uso dei pesticidi è particolarmente valida.</p>
      <p sl="el">Concordo sull’importanza di effettuare più ricerca sull’impatto dell’uso combinato e cumulativo dei pesticidi sulla salute. A mio avviso, il principio di sostituzione è essenziale, elimina le sostanze più pericolose dal mercato e le sostituisce con soluzioni alternative più sicure, alcune delle quali non chimiche.</p>
      <p sl="el">Infine, la relazione Belohorská adottata dalla commissione per l’ambiente, la salute pubblica e la sicurezza alimentare presenta alcune misure aggiuntive che sono particolarmente positive.</p>
      <p sl="el">Passerei adesso specificamente alla direttiva quadro. Molti degli emendamenti adottati dal Parlamento europeo apportano chiarimenti utili e possono essere accettati. Altri emendamenti, tuttavia, possono portare a risultati indesiderati. Vorrei commentare prima di tutto gli emendamenti di base che la Commissione può accettare completamente o in linea di principio o in parte.</p>
      <p sl="el">La Commissione accetta parzialmente la proposta secondo cui gli Stati membri fissano obiettivi individuali nei loro piani d’azione nazionali per limitare l’uso dei pesticidi più pericolosi. Infatti, la fissazione di tali obiettivi è coerente con l’obiettivo generale della direttiva di ridurre il rischio derivante dall’uso di pesticidi. La definizione di un obiettivo generale permanente per la riduzione dell’uso dei pesticidi a livello di UE, tuttavia, in aggiunta agli obiettivi nazionali, non è necessaria e quindi non è accettata dalla Commissione. Infatti, la riduzione generale della quantità di pesticidi non comporta necessariamente una corrispondente riduzione del rischio: il livello di rischio varia da una sostanza all’altra. Quest’azione di limitare i rischi deve incentrarsi, principalmente, sulle sostanze più nocive.</p>
      <p sl="el">La Commissione può accettare in linea di principio la fissazione di una larghezza minima della zona di rispetto da crearsi nei campi ubicati vicino ai corpi idrici perché favorirà ulteriori miglioramenti ambientali. L’imposizione di un limite di 100 metri, tuttavia, indiscriminatamente e in tutti i casi, non sembra opportuna. La Commissione preferirebbe che gli Stati membri avessero un margine di flessibilità e stabilissero l’a larghezza adeguata per le zone di rispetto, conformemente alle loro caratteristiche geografiche.</p>
      <p sl="el">La Commissione può accettare, altresì, alcuni chiarimenti utili su altre questioni, quali la formazione tecnica e la certificazione. Vi sono, tuttavia, emendamenti che la Commissione non può accettare.</p>
      <p sl="el">In primo luogo, la Commissione è convinta che il rispetto obbligatorio di regole generali comuni sulla gestione integrata delle specie nocive da parte degli utenti professionisti dei pesticidi sia una misura fondamentale per ridurre la dipendenza dai pesticidi. E’ vantaggioso per l’ambiente in tutta l’UE e contribuirà allo sviluppo di un settore agricolo sostenibile e competitivo. Non posso, pertanto, accettare l’eliminazione, secondo l’emendamento n. 86, di questa misura eccezionalmente importante contenuta nella proposta della Commissione europea.</p>
      <p sl="el">In secondo luogo, la Commissione europea accetta di adottare misure per proteggere le popolazioni che vivono vicino ai campi in cui si procede a irrorazione aerea. Tuttavia, ritiene che un divieto completo sull’uso dei pesticidi nelle cosiddette “zone sensibili” sia sproporzionato. Dobbiamo lasciare una certa discrezionalità agli Stati membri e alle autorità locali. Se è proprio necessario, e in rari casi, eccezionali, quando solo l’uso di pesticidi è efficace, devono potere gestire i rischi per la salute umana o la biodiversità.</p>
      <p sl="el">In terzo luogo, sebbene la Commissione si sia impegnata a considerare l’estensione del campo di applicazione della direttiva ai biocidi, tale decisione richiede uno studio attento, nonché l’attuazione di alcuni aspetti della direttiva sui pesticidi. Quando avremo a disposizione più dati attraverso il programma di revisione previsto nella direttiva sui biocidi, potremo affrontare meglio l’uso dei biocidi.</p>
      <p sl="el">In quarto luogo, la Commissione non può sostenere l’aggiunta di un riferimento all’articolo 152, paragrafo 4, del trattato perché la direttiva proposta è incentrata chiaramente sulla protezione dell’ambiente, che già comprende le questioni di sanità pubblica.</p>
      <p sl="el">In quinto luogo, sebbene l’imposizione di tasse e di contributi sia in linea con il principio “chi inquina paga”, non esiste attualmente un sistema efficace per differenziare le aliquote secondo il rischio posto da ciascun pesticida. Per questo motivo, la Commissione preferisce che le tasse e i contributi siano imposti a livello comunitari non adesso, ma solo nel momento in cui sia stato realizzato uno studio sulla questione.</p>
      <p sl="el">Signora Presidente, la Commissione può accettare 121 emendamenti dei 166 presentati; di questi può accettarne 25 completamente e 96 in linea di principio o in parte. Deposito presso il Segretariato del Parlamento un elenco completo delle posizioni della Commissione sugli emendamenti.</p>
      <p sl="el">Vorrei ringraziare ancora una volta tutti coloro che hanno contribuito al dibattito di questa sera e, in particolare, i relatori per il loro lavoro. Grazie per la vostra attenzione.</p>
    </intervention>
    <intervention id="1-122" speaker_id="photo_generic" name="Markos Kyprianou" is_mep="True" mode="spoken">
      <p sl="el">Membro della Commissione . − Signora Presidente, vorrei iniziare ricordando ai deputati l’attuale politica di base dell’UE di promuovere e sostenere un’alimentazione sana. Gli ortofrutticoli sono di certo molto importanti in una dieta salutare. E’ molto importante tenere conto di questo. Oggi abbiamo quindi due obiettivi. Dobbiamo garantire la produzione di ortofrutticoli e questa è un’occasione d’oro per la produzione e per sostenere l’agricoltura. Poi dobbiamo garantire che gli ortofrutticoli siano sicuri per il consumo. Crediamo che la proposta della Commissione riuscirà ad affrontare questa duplice sfida in modo equilibrato.</p>
      <p sl="el">Ho seguito la discussione fra tutti i deputati con notevole interesse. Gli argomenti avanzati sono seri e ne terremo debitamente conto. Per mancanza di tempo, non intendo approfondire tutte le questioni, ma vorrei soffermarmi su alcune di esse che, ritengo, sono molto importanti e che sono state sollevate oggi.</p>
      <p sl="el">In primo luogo, per quanto riguarda la protezione dei gruppi vulnerabili, concordo che dobbiamo proteggerli, e di questo si è tenuto conto nel regolamento proposto. Siamo anche disposti ad accettare l’emendamento per l’inclusione della definizione di gruppi vulnerabili semplicemente perché garantisce una protezione ancora maggiore. Vorrei fare un commento, sebbene non sia direttamente collegato alla questione che stiamo discutendo, sui prodotti importati. Sottolineo che anche questi prodotti sono controllati in termini di residui di pesticidi nell’ambito di un altro regolamento sui livelli massimi ammissibili di residui di pesticidi. Abbiamo regole di ispezione che garantiscono la protezione dei consumatori anche per quanto riguarda le importazioni.</p>
      <p sl="el">Più in generale, i criteri di autorizzazione sono una parte molto importante della legislazione. Infatti, il principale scopo della proposta è proteggere la salute dei cittadini e dell’ambiente. E’ molto importante e non dovremmo dimenticarlo. I criteri di autorizzazione proposti sono necessari per raggiungere questo scopo, quindi la Commissione non può accettare nessuna deviazione al riguardo. Risulta chiaramente dal dibattito e da alcuni degli emendamenti che anche il Parlamento europeo condivide questi scopi. Alcuni emendamenti rafforzerebbero addirittura detti criteri. La Commissione è dell’avviso che i criteri proposti dovrebbero assicurare un elevato livello di protezione senza rendere impraticabile o disfunzionale la protezione delle piante. Di conseguenza, la Commissione non potrà accettare gli emendamenti che potrebbero sminuire questi criteri.</p>
      <p sl="el">Arrivo infine all’argomento controverso del riconoscimento reciproco, che è stato sollevato in combinazione con la suddivisione in zone in questo settore. Credo che la nostra proposta sia stata in qualche modo fraintesa. Innanzi tutto, vorrei ricordarvi che la nuova proposta introdurrà criteri più severi, da attuare su base zonale. Dovremmo ricordarlo, perché garantirà livelli più elevati di protezione della salute. Cerchiamo di combattiamo nello stesso tempo per un mercato unico, un mercato interno, evitando così l’anomalia di un mercato unico dei prodotti agricoli da un lato e un mercato dei prodotti fitosanitari dall’altro. Se teniamo a mente le particolari caratteristiche relative al clima e al suolo, la divisione in zone separate è inevitabile. La questione, tuttavia, non è così semplice e definita, quindi ho previsto un possibile fraintendimento. Gli Stati membri potrebbero agire per proteggere se stessi e d’altro lato, durante il processo decisionale in cui è necessaria l’autorizzazione del primo Stato membro della zona, esperti degli altri Stati membri potranno svolgere un ruolo attivo nella procedura di autorizzazione e così facendo potranno valutare le circostanze dell’intera zona. In altre parole, la decisione non sarà presa in isolamento e unilateralmente da uno Stato membro appartenente alla zona, ma i rappresentanti degli altri Stati membri in quella zona parteciperanno a questa procedura. Potranno presentare le loro opinioni e convincere gli altri delle condizioni particolari prevalenti nei loro paesi.</p>
      <p sl="el">Passo alla protezione dell’acqua. Anche questo è un punto delicato sollevato da numerosi deputati. La proposta riguarda l’esigenza di proteggere le risorse idriche e specialmente la direttiva quadro sulle acque. Risulta chiaramente dalla valutazione del rischio che se i termini proposti dell’uso di limiti accettabili sono superati nelle zone vulnerabili, gli Stati membri interessati possono e devono respingere l’uso di pesticidi in quella zona particolare. Inoltre, se lo Stato membro può dimostrare che l’intero suo terreno è zona vulnerabile, ha l’opzione di non autorizzare del tutto il prodotto in questione. Pertanto, le caratteristiche speciali e l’esigenza di proteggere le risorse idriche sono prese chiaramente in considerazione nella nuova procedura proposta. Per questo motivo, la Commissione, pur apprezzando le osservazioni formulate, non potrebbe accettare gli emendamenti relativi al sistema di autorizzazione su base zonale.</p>
      <p sl="el">Come ho detto, vi sono oltre 250 emendamenti e non c’è il tempo per analizzarli nei dettagli. Noto che abbiamo opinioni diverse, ma prevedo che la procedura e la discussione ci consentiranno di trovare un terreno comune.</p>
      <p sl="en">Allegato – Posizione della Commissione</p>
      <p sl="en">Sulla relazione Klass (A6-0347/2007)</p>
      <p sl="en">La Commissione può accettare gli emendamenti nn. 2, 3, 6, 17, 26, 49, 52, 53, 60, 61, 66, 68, 76, 94, 95, 97, 103, 105, 106, 107, 108, 109, 111, 115 e 117.</p>
      <p sl="en">La Commissione può accovliere in via di principio o in parte gli emendamenti nn.4, 7, 8, 9, 10, 11, 12, 13, 14, 15, 18, 19, 20, 21, 24, 25, 27, 31, 33, 34, 35, 36, 38, 39, 42, 43, 44, 45, 47, 48, 50, 51, 54, 56, 59, 62, 63, 64, 65, 67, 70, 71, 74, 75, 78, 79, 80, 81, 82, 83, 85, 87, 90, 92, 93, 100, 101, 110, 112, 113, 114, 116, 118, 119, 122, 126, 128, 129, 130, 131, 133, 134, 135, 136, 137, 140, 141, 142, 143, 144, 145, 146, 147, 148, 149, 150, 151, 152, 153, 154, 155, 156, 160, 163, 164 e 165.</p>
      <p sl="en">La Commissione non può accogliere gli emendamenti nn.1, 5, 16, 22, 23, 28, 29, 30, 32, 37, 40, 41, 46, 55, 57, 58, 69, 72, 73, 77, 84, 86, 88, 89, 91, 96, 98, 99, 102, 104, 120, 121, 123, 124, 125, 127, 132, 138, 139, 157, 158, 159, 161 e 162.</p>
      <p sl="en">La Commissione si riserva la sua posizione sull’emendamento n. 166.</p>
      <p sl="en">Sulla relazione Breyer (A6-0359/2007)</p>
      <p sl="en">La Commissione può accogliere, o accoglie previa riformulazione, gli emendamenti nn. 9, 11, 20, 22, 26, 29, 31, 32, 33, 36, 41, 43, 45, 49, 51, 56, 57, 64, 67, 75, 78, 79, 82, 84, 92, 93, 96, 102,107, 112, 114, 119, 124, 130, 131, 140, 145, 153, 155, 156, 157, 159, 160, 167, 170, 181, 184, 190, 195, 196, 197, 201, 203, 206, 212, 213, 215, 217, 220, 254, 258, 274, 282, 283, 286 e 301.</p>
      <p sl="en">La Commissione può accogliere gli emendamenti nn., 4, 5, 6, 7, 10, 14, 18, 19, 21, 24, 25, 27, 34, 39, 46, 50, 53, 54, 59, 61, 62, 63, 66, 76, 77, 80, 87, 89, 94, 95, 98, 99, 100, 108, 109, 115, 116, 121, 122, 123, 133, 134, 136, 149, 163, 169, 175, 176, 177, 180, 183, 188, 189, 193, 199, 209, 218, 225, 233, 243, 244, 248, 251, 252, 268, 279, 284, 290, 296, 297, 300, 302 e 305, in via di principio o in parte.</p>
      <p sl="en">La Commissione non può accogliere gli emendamenti nn. 1, 2, 3, 8, 12, 13, 15, 16, 17, 23, 28, 30, 35, 37, 38, 40, 42, 44, 47, 48, 52, 55, 58, 60, 65, 68, 69, 70, 71, 72, 73, 74, 81, 83, 85, 86, 88, 90, 91, 97, 101, 103, 104, 105, 106, 110, 111, 113, 117, 118, 120, 125, 126, 127, 128, 129, 132, 135, 137, 138, 139, 141, 142, 143, 144, 146, 147, 148, 150, 151, 152, 154, 158, 161, 162, 164, 165, 166, 168, 171, 172, 173, 174, 178, 179, 182, 185, 186, 187, 191, 192, 194, 198, 200, 202, 204, 205, 207, 208, 210, 211, 214, 216, 219, 221, 222, 223, 224, 226, 227, 228, 229, 230, 231, 232, 234, 235, 236, 237, 238, 239, 240, 241, 242, 245, 246, 247, 249, 250, 253, 255, 256, 257, 259, 260, 261, 262, 263, 264, 265, 266, 267, 269, 270, 271, 272, 273, 275, 276, 277, 278, 280, 281, 285, 287, 288, 289, 291, 292, 293, 294, 295, 298, 299, 303, 304 e 306.</p>
    </intervention>
    <intervention id="1-126" speaker_id="23806" name="Gyula HEGYI" is_mep="True" mode="written" nationality="Hungary" birth_date="30-04-1951" birth_place="Békéscsaba" p_group="Socialist Group in the European Parliament" m_state="HU">
      <p sl="en">I pesticidi sono fra i prodotti chimici più pericolosi in quanto sono destinati a uccidere e sono usati deliberatamente nell’ambiente e sul cibo. Solo l’1 per cento circa di un pesticida in realtà raggiunge il suo obiettivo. Pertanto, quando elaboriamo la legislazione sull’uso e sull’autorizzazione dei pesticidi, dobbiamo tenere a mente quali sono gli interessi delle varie parti interessate. E’ nell’interesse degli agricoltori avere un ricco raccolto e prodotti di buona qualità a costi bassi. Se riscono a raggiungere questo obiettivo con meno pesticidi, possono risparmiare sui costi e offrire prodotti più sani. E’ nell’interesse dei cittadini avere prodotti sicuri ed economici e acqua potabile esente da pesticidi. Pertanto, usare meno pesticidi è nell’interesse di quasi tutti.</p>
      <p sl="en">Se vogliamo raggiungere una riduzione tangibile dell’uso di pesticidi in Europa, ci occorrono piani nazionali efficaci per la riduzione, incentrandoci sulle circostanze locali avvalendoci delle opportunità locali.</p>
    </intervention>
    <intervention id="1-999" speaker_id="28115" name="Mairead McGUINNESS" is_mep="True" mode="written" nationality="Ireland" birth_date="13-06-1959" birth_place="Drogheda" m_state="IE">
      <p sl="en">Sostengo l’essenza di questa relazione perché migliora l’attuale normativa vigente in materia di prodotti fitosanitari in un modo che dovrebbe dare ai consumatori più fiducia sugli alimenti che mangiano. Dovrebbe dare a quelli che sono in contatto diretto con questi prodotti, come i produttori, gli agricoltori e i fornitori, orientamenti più chiari in relazione all’uso di pesticidi e garantirà in generale la produzione sicura di prodotti agricoli nell’UE.</p>
      <p sl="en">Tuttavia, è importante sottolineare che il rafforzamento della legislazione in questo settore sarà efficace solo se vi saranno controlli e monitoraggi sufficienti negli Stati membri. Attualmente sembrerebbe che pur essendoci un certo controllo per i residui nei prodotti alimentari, può non essere adeguato a dare assicurazioni sufficienti ai consumatori di questi prodotti. Devono essere compiuti passi per garantire che le misure previste da questa normativa siano attuate attraverso un monitoraggio efficace.</p>
    </intervention>
    <intervention id="1-127" speaker_id="28636" name="Péter OLAJOS" is_mep="True" mode="written" nationality="Hungary" birth_date="18-04-1968" birth_place="Budapest" p_group="Group of the European People's Party (Christian Democrats) and European Democrats" m_state="HU">
      <p sl="hu">Signora Presidente, onorevoli colleghi, stiamo discutendo dei dettagli di questo pacchetto legislativo sui prodotti fitosanitari da diversi mesi. In questo periodo abbiamo esaminato numerosi punti di vista e li abbiamo incorporati nel testo. Alla fine del processo, credo che il progetto su cui stiamo discutendo sia basato sul compromesso su molti punti e risponda a quante più richieste possibili. Vi sono alcune questioni, tuttavia, che non dovrebbero essere oggetto di compromesso. Quando è in gioco la salute delle persone, gli interessi economici non possono avere la precedenza. Questo documento non riguarda la competitività del settore agricolo europeo, ma la protezione della salute dei cittadini europei. Abbiamo anche visto che le norme vigenti nei singoli Stati sono molto diverse. Nel mio paese sono fra le più severe. Mentre noi qui a Strasburgo abbiamo discusso sulla creazione di una zona di rispetto di 5 o 10 metri accanto ai corpi idrici, l’Ungheria ha zone di rispetto di 50 metri e in alcuni luoghi persino di 500 metri già da decenni. Inoltre, sebbene l’uso di prodotti fitosanitari da parte dei nostri agricoltori sia di 15 volte inferiore rispetto ai Paesi Bassi, i magazzini di scorta d’Europa, quando ancora esistevano, erano stracolmi di mais ungherese. Alla luce di tutto questo, chiedo ai colleghi di usare il loro voto domani per sostenere l’introduzione di rigidi criteri di riduzione. Sulla base del testo di compromesso, si applicherebbero solo a 29 sostanze su oltre 600. Non è un prezzo troppo alto da pagare per garantire che composti manifestamente cancerogeni e tossici rimangano fuori dai nostri piatti. Anche se esistono differenze a seconda delle specifiche situazioni nazionali, al momento del voto abbiamo concordato su questo punto. Usiamo il nostro voto, poi, per poterci permettere di sederci a tavola e di mangiare con la coscienza pulita.</p>
    </intervention>
    <intervention id="1-128" speaker_id="28173" name="Zita PLEŠTINSKÁ" is_mep="True" mode="written" nationality="Slovakia" birth_date="13-06-1961" birth_place="Nitra" p_group="Group of the European People's Party (Christian Democrats) and European Democrats" m_state="SK">
      <p sl="sk">Così come abbiamo medicinali per le persone, li abbiamo anche per le piante: i pesticidi possono essere definiti a ragione così perché sono medicinali nella lotta contro le malattie, le specie nocive e le erbacce. Ovviamente devono essere usati in conformità di regole stabilite. Un’applicazione incorretta provoca danni all’organismo che si manifestano sotto forma di cancro.</p>
      <p sl="sk">Onorevoli colleghi, il nostro approccio alla questione deve essere basato sull’analisi scientifica. Non dobbiamo soccombere all’isteria dei pesticidi scatenata in quest’Aula. L’autosufficienza in Europa sta diminuendo, mentre aumenta la dipendenza dall’industria agroalimentare dall’approvvigionamento sul mercato mondiale. Dobbiamo ricordare che la carenza di cibo porterebbe all’aumento del suo prezzo.</p>
      <p sl="sk">Dopo essermi consultata con esperti, ritengo che taluni emendamenti alla direttiva 91/414/CEE e alla direttiva quadro sull’uso sostenibile dei pesticidi, presentati dalla commissione per l’ambiente, la sanità pubblica e la sicurezza alimentare, siano inattuabili. Questi nuovi componenti si allontanano dal principio di una legislazione mirata e proporzionata basata su un approccio scientifico.</p>
      <p sl="sk">Mi rendo conto che abbiamo bisogno di una legislazione europea armonizzata sui pesticidi per garantire la sicurezza degli alimenti. Detto questo, non dobbiamo impedire agli agricoltori di usare gli strumenti di cui necessitano per produrre cibi sani, nutrienti e accessibili.</p>
      <p sl="sk">Non posso sostenere la relazione delle onorevoli Christa Klaß e Hiltrud Breyer così come adottate dalla commissione per l’ambiente, la sanità pubblica e la sicurezza alimentare. Voterò a favore solo se saranno adottati gli emendamenti del mio gruppo politico, il PPE-DE.</p>
    </intervention>
  </section>
  <section id="creitem15" title="15. Modifica dell’articolo 173 del Regolamento del Parlamento europeo sul resoconto integrale (discussione)">
    <intervention id="1-130" speaker_id="1237" is_mep="True" mode="spoken" role="Presidente" name="Mechtild ROTHE" nationality="Germany" birth_date="10-08-1947" birth_place="Paderborn" p_group="Socialist Group in the European Parliament" m_state="DE">
      <p sl="unknown">L’ordine del giorno reca la relazione di Richard Corbett, a nome della commissione per gli affari costituzionali, sulla modifica dell’articolo 173 del regolamento del Parlamento europeo sul resoconto integrale [2007/2137(REG) ] (A6-0354/2007).</p>
    </intervention>
    <intervention id="1-131" speaker_id="2309" name="Richard CORBETT" is_mep="True" mode="spoken" role="relatore" nationality="United Kingdom" birth_date="06-01-1955" birth_place="Southport" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Signora Presidente, intervengo per proporre, a nome della commissione per gli affari istituzionali, di cambiare la modalità di registrazione da parte del Parlamento dei nostri dibattiti. Tutti noi conosciamo il resoconto integrale che riceviamo il giorno successivo allo svolgimento dei dibattiti, dove il discorso di ciascun oratore figura nella lingua originale. Questo resoconto continuerà a esistere come adesso. Non vi saranno modifiche per quanto riguarda il resoconto in lingua originale di quello che ognuno ha detto.</p>
      <p sl="en">Quello che propone la commissione per gli affari costituzionali è cambiare il modo di registrazione del resoconto multilingue dei nostri dibattiti. Invece di tradurre gradualmente i dibattiti e avere poi, alcuni mesi dopo, un resoconto tradotto scritto completo in tutte le lingue, proponiamo un passaggio a un sistema in cui i dibattiti sono registrati elettronicamente e ai quali i cittadini possono accedere via Internet il giorno dopo. Potrebbero così vedere un resoconto visivo del dibattito, con registrazione sonora per ogni lingua estratta dalle cabine di interpretazione. Si avrà una forma di accesso più vivace ai dibattiti rispetto a un testo arido. Sarà disponibile immediatamente, e non più diversi mesi dopo.</p>
      <p sl="en">Devo confessare che inizialmente anch’io sono stato alquanto scettico sull’idea. Ho sempre pensato che la registrazione di un resoconto cartaceo completo di quello che ognuno ha detto, che veniva archiviato e che i posteri potevano guardare negli anni futuri, fosse un elemento essenziale di un parlamento. Tuttavia, riflettendo, e avendo ascoltato gli argomenti, sono convinto adesso che possiamo mantenere quell’accesso multilingue, anche se in una forma nuova.</p>
      <p sl="en">Il problema con il vecchio sistema è che le traduzioni non solo costano una notevole somma di denaro ma, cosa più importante, sono disponibili solo parecchi mesi dopo. Attualmente sono inserite sul web, dove sono disponibili elettronicamente. Non sono più stampate nella Gazzetta ufficiale. Pochissime persone le leggono, le guardano o le usano, a causa del ritardo temporale. Con questo nuovo sistema di registrazione dei dibattiti, sulla “televisione sul web ”, se preferite, saranno disponibili il giorno dopo, mentre hanno ancora un’immediatezza politica e quando le persone sono ancora interessate agli argomenti.</p>
      <p sl="en">Ci siamo anche preoccupati che gli storici, i quali, per ogni tipo di ricerca, tentano di guardare indietro ai dibattiti parlamentari molto tempo dopo che li abbiamo dimenticati, avrebbero potuto rimanere sconcertati dal fatto che non avremmo più una versione stampata, ma solo una versione multilingue visiva. Abbiamo scritto a varie associazioni di storici e ad altri, e con mia sorpresa hanno risposto che anche loro pensavano che sarebbe molto più interessante avere un resoconto più vivace rispetto a un semplice testo tradotto stampato. Vedere un dibattito su uno schermo dà il sapore del dibattito. Si può vedere il linguaggio del corpo degli oratori e ottenere molto di più che da una semplice lettura di un testo arido.</p>
      <p sl="en">Tuttavia, la nostra relazione propone una serie di salvaguardie. In primo luogo, il resoconto integrale multilingue che già riceviamo il giorno dopo continuerà a esistere. Ci sarà in tutte le lingue originali, come prima. In secondo luogo, ogni deputato avrà il diritto garantito di richiedere una traduzione, se necessario per il suo lavoro politico. La traduzione di ogni discorso deve essere messa rapidamente a disposizione del deputato che ne faccia richiesta. In terzo luogo, prevediamo che l’Ufficio di presidenza possa decidere di chiedere una traduzione scritta di un dibattito particolarmente importante, che sarà poi pubblicato in forma scritta in ogni lingua. In quarto luogo, quando sono disponibili versioni di altre lingue in altro modo, perché sono state tradotte – ad esempio per una seduta formale alla quale interviene un capo di Stato e sono state dispensate traduzioni di cortesia – anche queste saranno inserite sul sito web del Parlamento. Pertanto, quando saranno disponibili traduzioni in altre lingue, ne faremo uso. Infine, chiediamo all’Ufficio di presidenza di monitorare gli sviluppi tecnologici per vedere se, ad esempio, nel futuro, la traduzione automatica possa fornire un ulteriore strumento, dando almeno una vaga idea del contenuto dei discorsi.</p>
      <p sl="en">In conclusione, è una proposta equa i cui vantaggi superano di gran lunga gli svantaggi. Non è solo una questione di costi, si tratta anche di essere un parlamento moderno e di rendere i nostri dibattiti accessibili molto più rapidamente e in una forma molto più utile.</p>
    </intervention>
    <intervention id="1-132" speaker_id="1264" name="Ingo FRIEDRICH" is_mep="True" mode="spoken" nationality="Germany" birth_date="24-01-1942" birth_place="Kutno" p_group="Group of the European People's Party (Christian Democrats) and European Democrats" m_state="DE">
      <p sl="de">a nome del gruppo PPE-DE . – Signora Presidente, abbiamo il voto libero nel mio gruppo, quindi non ho l’autorità per parlare a nome di tutti i colleghi. Stiamo discutendo di nuovo della questione di base se un servizio parlamentare valga il denaro che viene speso per esso o se dobbiamo stringere la cinta in risposta all’imperativo di ridurre i costi. Vorrei dire innanzi tutto che anch’io ritengo che il nuovo concetto della video-presentazione sia una buona idea che non andrebbe scartata. Quelli che vogliono avere un’impressione immediata dei nostri discorsi parlamentari possono e devono farlo.</p>
      <p sl="de">A mio avviso, tuttavia, non è abbastanza perché l’archiviazione di documenti scritti è un servizio essenziale. Vorrei darvi quattro motivi. Il primo: tutti i parlamenti del mondo rendono disponibili i discorsi della plenaria in forma scritta e li archiviano, di modo che le persone possano consultare le registrazioni per scoprire cosa è stato discusso in parlamento.</p>
      <p sl="de">Il secondo: la videoregistrazione trasmette un’impressione vivida e molto interessante, ma sappiamo anche che, a causa della natura frenetica dei discorsi, spesso nelle interpretazioni manca la qualità di cui abbiamo bisogno.</p>
      <p sl="de">Lo sappiamo all’interno nei nostri rapporti con il tabling office . Noi stessi abbiamo creato un tabling office per garantire che la formulazione di proposte e di documenti ufficiali fosse assolutamente corretta. Poiché operiamo con così tante lingue, dobbiamo prestare un’attenzione particolare. Vogliamo continuare a mantenere la stessa attenzione con le registrazioni dei nostri discorsi.</p>
      <p sl="de">Il terzo: i ricercatori che hanno espresso i loro pareri sulla materia possono non essere stati totalmente consci delle implicazioni, perché sebbene possano ottenere una registrazione vivace, vi è una mancanza basilare di rigore nell’approccio proposto. Inoltre, è molto più facile analizzare un dibattito di plenaria se il ricercatore può inserire un temine, che sia “pesticidi” o “CO2 ” ed essere indirizzato immediatamente al dibattito sull’argomento in questione. Sembrerebbe che questo non possa essere fatto con le videoregistrazioni. In sintesi, credo che il mantenimento di registrazioni scritte rappresenti un buon rapporto costi-benefici, e sono favorevole alla tenuta di registrazioni scritte in aggiunta alle videoregistrazioni.</p>
    </intervention>
    <intervention id="1-133" speaker_id="39318" name="Costas BOTOPOULOS" is_mep="True" mode="spoken" nationality="Greece" birth_date="23-04-1962" birth_place="Athina" p_group="Socialist Group in the European Parliament" m_state="GR">
      <p sl="el">a nome del gruppo PSE . – Signora Presidente, onorevoli colleghi, credo che da un punto di vista politico l’argomento che stiamo discutendo oggi riguardi due obiettivi di uguale importanza, come ha dichiarato il relatore, l’onorevole Corbett. Da un lato le questioni tecniche: come possiamo gestire meglio la traduzione in termini tecnici e risparmiare sulle risorse? Dall’altro, si tratta di garantire la maggiore diversità possibile di opinioni, il multilinguismo e la trasparenza nei lavori del Parlamento. Devo dire che in un’assemblea politica come la nostra, che è ovviamente multietnica e politica, la lingua è di grandissima importanza. La lingua non è solo un modo di comunicare; è, per così dire, un veicolo di cultura, un’espressione di idee e possa esserlo a lungo. La questione tecnica non deve oscurare la discussione sulla parità e la copertura di tutti gli argomenti in tutte le lingue, nella massima uguaglianza.</p>
      <p sl="el">Vorrei sottolineare che abbiamo anche un’altra questione pratica: come possiamo ottenere la copertura in modo economico? Sorgono diversi problemi. Il primo è la relegazione della parola scritta, una questione che abbiamo già definito importante. Penso che nella politica dovremmo mantenere la parola scritta. Il secondo problema di cui tenere conto è la registrazione durevole dell’attività del nostro Parlamento. Infine, se mi consente di concludere, signora Presidente: come possiamo rendere i lavori della nostra Assemblea immediatamente disponibili al pubblico, che credo non sempre abbia accesso a Internet ?</p>
    </intervention>
    <intervention id="1-134" speaker_id="4514" name="Andrew DUFF" is_mep="True" mode="spoken" nationality="United Kingdom" birth_date="25-12-1950" birth_place="Birkenhead" p_group="Group of the Alliance of Liberals and Democrats for Europe" m_state="GB">
      <p sl="en">a nome del gruppo ALDE . – Signora Presidente, l’onorevole Friedrich e io abbiamo presentato alcuni emendamenti che non intendono sostituire la vecchia tecnologia con la nuova, ma integrare la vecchia con la nuova. Sembra estremamente ingiusto far cessare la prassi, di 50 anni, di pubblicare un testo scritto non appena i nuovi Stati membri arrivano in Parlamento ed è essenziale, credo, per gli storici, a scopo di ricerca, che noi conserviamo la nostra consuetudine.</p>
      <p sl="en">La parola stampata è una fonte primaria e deve essere mantenuta per motivi di coerenza, trasparenza e semplicità di ricerca in un momento in cui stiamo cercando di promuovere lo studio del Parlamento europeo. Dovremmo mostrare autostima per la nostra istituzione e mantenere per sempre l’attuale prassi.</p>
    </intervention>
    <intervention id="1-135" speaker_id="28391" name="Zdzisław Zbigniew PODKAŃSKI" is_mep="True" mode="spoken" nationality="Poland" birth_date="18-10-1949" birth_place="Guzówka" p_group="Group of the European People's Party (Christian Democrats) and European Democrats" m_state="PL">
      <p sl="pl">a nome del gruppo UEN . – Signora Presidente, l’iniziativa della Commissione di modificare l’articolo 173 del Regolamento del Parlamento europeo mi fa pensare nuovamente all’Unione europea. Per chi è l’Unione europea? E’ per gli ideologi o per le persone? Se deve aiutare le persone, poi perché viene proposto qualcosa che va contro il loro interesse? Cosa vogliamo nascondere alle persone? Sì, nascondere. Lo dico perché l’intenzione di limitare l’accesso alle informazioni in una lingua significherà quello. Perché i diritti fondamentali dei cittadini sono violati e perché le persone sono discriminare sulla base della data in cui hanno aderito all’Unione europea o al numero di persone che vivono nel loro paese? Che cosa vi è in comune fra i principi del rispetto reciproco e la democrazia e un tentativo di creare forzatamente una situazione in cui gli abitanti dei vecchi Stati membri dell’UE ottengono materiali, compresi materiali scritti, nella loro lingua dal Parlamento europeo, mentre gli abitanti dei nuovi Stati membri sono indirizzati a siti web per ascoltare le registrazioni dei dibattiti? Nello stesso tempo, non si presta attenzione al fatto che, nei nuovi Stati membri, vi sono molte persone che non possono permettersi di avere Internet a casa. Questo riguarda milioni di persone; milioni di persone sarebbero private delle informazioni. Giustificare la decisione proposta per motivi inerenti ai costi sembra una barzelletta. Questo significa che possiamo spendere centinaia di milioni di euro per un’amministrazione inutile, per il mantenimento di due o anche tre edifici per il Parlamento, ma che non possiamo permetterci di informare le persone, i contribuenti, su come l’Unione spende il loro denaro e quali sono i suoi piani.</p>
      <p sl="pl">Onorevoli colleghi, se abbiamo rispetto per noi stessi e per gli altri, può esserci solo una soluzione, senza macchinazioni. Rispettiamo le istruzioni dell’articolo 96, che dispone: “Il Parlamento assicura la massima trasparenza delle sue attività”.</p>
    </intervention>
    <intervention id="1-136" speaker_id="2053" name="Johannes VOGGENHUBER" is_mep="True" mode="spoken" nationality="Austria" birth_date="05-06-1950" birth_place="Salzburg" p_group="Group of the Greens/European Free Alliance" m_state="AT">
      <p sl="de">a nome del gruppo Verts/ALE . – Signora Presidente, ancora una volta quest’Assemblea ha dovuto lottare con un atteggiamento molto lassista nei confronti della democrazia da parte del Consiglio europeo. Può quindi accadere che si aumenti di uno il numero dei seggi in Parlamento senza consultazione, e allora dicono semplicemente 750 più uno e pensano di avere rispettato la legge. Quello che mi preoccupa, tuttavia, è il pensiero che questo atteggiamento si stia radicando talmente tanto in quest’Aula che alcuni deputati stanno cercando di avanzare le considerazioni più banali in merito al più basilare dei principi.</p>
      <p sl="de">Sembra così semplice a prima vista. Il Regolamento ci impegna alla massima trasparenza nelle nostre attività – non una qualsiasi vecchia interpretazione della trasparenza, non una forma di trasparenza temperata dal pragmatismo o da calcoli di redditività, ma la massima trasparenza. La presentazione audiovisiva non rispetta quella descrizione. Una presentazione audiovisiva può essere usata per scopi di propaganda o fornire una fonte rapida di informazioni, ma non offre un’analisi seria delle parole pronunciate in quest’Aula, delle discussioni e dei dibattiti che si svolgono. Non vi è dubbio al riguardo.</p>
      <p sl="de">Il multilinguismo è un principio guida di quest’Assemblea, e i dibattiti parlamentari costituiscono il cuore della nostra attività. Essere in contatto con le persone è il nostro obbligo primario. Se riflettiamo seriamente per un attimo sulla questione, non possiamo negare che un parlamento che si allontana da tutti gli altri parlamenti del mondo, non archiviando più le trascrizioni dei suoi dibattiti, sta sacrificando in questo modo molta della sua identità parlamentare.</p>
      <p sl="de">In relazione al fattore costi, sarebbe molto semplice tagliare i costi trascrivendo l’interpretazione dei discorsi, piuttosto che tradurli. Si rifletterebbe così la vivacità del dibattito e lo si riprodurrebbe nel modo in cui è stato realmente compreso e condotto.</p>
    </intervention>
    <intervention id="1-137" speaker_id="34720" name="Bernard WOJCIECHOWSKI" is_mep="True" mode="spoken" nationality="Poland" birth_date="18-08-1958" birth_place="Łowicz" p_group="Independence/Democracy Group" m_state="PL">
      <p sl="en">a nome del gruppo IND/DEM . – Signora Presidente, quest’Assemblea è come la Torre di Babele, un’allegoria dell’Impero asburgico, pieno di sicofanti. E’ il tentativo dell’Unione europea di costruire un impero internazionale basato su un credo unificato, con federalisti, liberali, cosmopoliti e pensatori umanisti sicofanti.</p>
      <p sl="en">La Torre era un’idea di lunatici, tuttavia. Il suo fallimento finale è attribuito alle differenze linguistiche, ovvero quello che è definito “multilinguismo” nell’Unione europea. La relazione Corbett sembra negare alle nazioni d’Europa il diritto di comunicare con efficacia. L’idea dell’onorevole Corbett di formulare l’Europa come un documento multilingue è come aspettare Godot, che è stagnazione della comunicazione.</p>
      <p sl="en">La relazione è un modo per creare distrazione da un problema reale. Per comunicare e capirsi reciprocamente, dobbiamo avere un dialogo, non un monologo. L’unico strumento a questo fine è, quindi, la traduzione in tutte le 22 lingue ufficiali. Altrimenti, siamo destinati al caos comunicativo.</p>
      <p sl="en">Tuttavia, dato che la traduzione dei miei interventi in polacco talvolta non rende nemmeno il 50 per cento di quello che ho effettivamente detto, il mio emendamento n. 2 dovrebbe essere incluso nella relazione.</p>
      <p sl="en">Inviterei tutti i deputati a votare per gli emendamenti che mirano a mantenere la traduzione in tutte le 22 lingue e a respingere l’emendamento n. 1 dell’onorevole Corbett, che è stato presentato come emendamento della commissione all’elenco di voto.</p>
    </intervention>
    <intervention id="1-138" speaker_id="2309" name="Richard CORBETT" is_mep="True" mode="spoken" role="relatore" nationality="United Kingdom" birth_date="06-01-1955" birth_place="Southport" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Signora Presidente, l’onorevole Podkański sembra insinuare che la commissione per gli affari costituzionali stesse agendo in violazione del regolamento. Il regolamento impone che ogni lingua sia trattata allo stesso modo, e la commissione sta proponendo solo che, al posto di una traduzione integrale scritta in ogni lingua, si abbia una traduzione audiovisiva in ogni lingua, Non vi è discriminazione fra le lingue in questa proposta. E’ solo una questione di avere una registrazione scritta o una registrazione audiovisiva. In entrambi i casi, tutte le lingue devono essere trattate allo stesso modo.</p>
    </intervention>
    <intervention id="1-139" speaker_id="1237" is_mep="True" mode="spoken" role="Presidente" name="Mechtild ROTHE" nationality="Germany" birth_date="10-08-1947" birth_place="Paderborn" p_group="Socialist Group in the European Parliament" m_state="DE">
      <p sl="unknown">La discussione è chiusa.</p>
      <p sl="unknown">La votazione si svolgerà mercoledì 24 ottobre.</p>
      <p sl="unknown">Dichiarazioni scritte (articolo 142)</p>
    </intervention>
    <intervention id="1-998" speaker_id="28261" name="Alexander STUBB" is_mep="True" mode="written" nationality="Finland" birth_date="01-04-1968" birth_place="Helsinki" p_group="Group of the European People's Party (Christian Democrats) and European Democrats" m_state="FI">
      <p sl="en">Sappiamo tutti che la relazione dell’onorevole Corbett sul regolamento in materia di resoconti integrali è una questione delicata. Vogliamo che tutti i discorsi siano tradotti in tutte le lingue o una registrazione audiovisiva in tutte le lingue immediatamente accessibile su Internet è sufficiente?</p>
      <p sl="en">Non ripeterò gli argomenti proposti dall’onorevole Corbett, che sostengo in questa situazione. Vorrei solo sottolineare che siamo nel cuore del multilinguismo. La questione è come sostenere al meglio questo principio fondamentale dell’Unione.</p>
      <p sl="en">Le opzioni sono spendere almeno 19 milioni di euro l’anno per traduzioni che praticamente nessuno legge, o spendere quello stesso importo per traduzioni pendenti più importanti e più urgenti. Inutile dire, scelgo quest’ultima. Sostengo, quindi, l’approccio dell’onorevole Corbett.</p>
    </intervention>
  </section>
  <section id="creitem16" title="16. Strategia comunitaria per ridurre le emissioni di CO2 delle autovetture e dei veicoli commerciali leggeri (discussione)">
    <intervention id="1-141" speaker_id="1237" is_mep="True" mode="spoken" role="Presidente" name="Mechtild ROTHE" nationality="Germany" birth_date="10-08-1947" birth_place="Paderborn" p_group="Socialist Group in the European Parliament" m_state="DE">
      <p sl="unknown">L’ordine del giorno reca la relazione di Chris Davies, a nome della commissione per l’ambiente, la sanità pubblica e la sicurezza alimentare, sulla strategia comunitaria per ridurre le emissioni di CO2 delle autovetture e dei veicoli commerciali leggeri [2007/2119(INI) ] (A6-0343/2007).</p>
    </intervention>
    <intervention id="1-142" speaker_id="4554" name="Chris DAVIES" is_mep="True" mode="spoken" role="relatore" nationality="United Kingdom" birth_date="07-07-1954" birth_place="Lytham St Annes" p_group="Renew Europe Group" m_state="GB">
      <p sl="en">Signora Presidente, vorrei iniziare con una domanda accusatoria al Commissario. Alcuni di noi hanno sottolineato ripetutamente, negli anni, che i costruttori di autoveicoli non rispettavano le condizioni dell’accordo volontario per la riduzione delle emissioni. Perché allora, circa cinque anni dopo, non ci è stata ancora presentata alcuna normativa che imponga ai costruttori di soddisfare gli obiettivi concordati, dato che per ogni mese di ritardo diventa più difficile raggiungere le ambizioni che erano originariamente possibili?</p>
      <p sl="en">Ecco il quadro del dibattito di oggi. Le emissioni medie degli autoveicoli nuovi sono adesso di poco inferiori a 160 g di CO2 per chilometro – lontani dall’obiettivo di 140 g entro il 2008. Pertanto, non è sorprendente che i deputati qui vogliano che i costruttori di autoveicoli siano punti per non avere onorato il loro impegno. Eppure il fatto è che i costruttori di autoveicoli non hanno violato leggi e, sebbene molti di noi volessimo che la situazione fosse diversa, il livello di emissioni è ancora quello che è.</p>
      <p sl="en">La Commissione ha annunciato che intende mantenere l’obiettivo di medio termine che fissa quell’accordo volontario di 120 g entro il 2012, ma sostiene che 10 g saranno raggiunti attraverso misure complementari. Lo definisco inganno politico: ha ridotto la chiarezza dell’obiettivo e ha incoraggiato alcuni costruttori e ritenere che possono usare i biocarburanti per evitare importanti variazioni di progettazione.</p>
      <p sl="en">Ma poiché siamo dove siamo, l’obiettivo e il calendario stabiliti dalla Commissione sono tuttora appropriati, perché, di recente, la riduzione delle emissioni medie è stata a stento superiore a 1 g all’anno? La Commissione suggerisce che dovrebbe essere trasformato immediatamente in 5 g all’anno. Bene, è possibile raggiungerlo – ed esiste la tecnologia per farlo – ma a quale costo?</p>
      <p sl="en">Le riduzioni delle emissioni devono costituire una priorità per i costruttori di autoveicoli, ma devono essere realizzate al costo minimo possibile. Questo significa dare all’industria obiettivi specifici d il tempo sufficiente per procedere alle modifiche. Questi miglioramenti possono aumentare il prezzo delle nuove autovetture ma, poi, minori emissioni significano anche un migliore rendimento del carburante. Quindi, quello che acquistano le autovetture risparmieranno soldi quando le usano. Capiamoci bene e possiamo agire nel modo giusto per l’ambiente, giusto per i consumatori e giusto per il futuro dell’industria automobilistica.</p>
      <p sl="en">Si discute in quest’Aula se, in una relazione prelegislativa di questo tipo, gli ambientalisti dovrebbero spingere a inviare un segnale forte alla Commissione di tenere una linea dura, o se dovremmo cercare di essere realisti nella formulazione di misure che potrebbero effettivamente essere quelle che, alla fine, si avvicinano alla forma finale. Ecco perché chiedo all’Assemblea di allontanarsi dalla posizione della Commissione e di raccomandare che l’obiettivo per le emissioni medie degli autoveicoli nuovi sia fissato non per il 2012, ma per il 2015, e che si raggiungano 125 g solo con mezzi tecnici.</p>
      <p sl="en">Incoraggiamo in tutti i modi il ricorso a misure complementari per ridurre le emissioni, ma in aggiunta, non in sostituzione, a questi miglioramenti tecnici. A quei deputati che dicono che non è sufficiente, risponderei che il mese prossimo voteremo sulla relazione CARS 21 e in essa la raccomandazione è 135 g entro il 2015. Possiamo votare per una cosa questo mese e per l’altra cosa il mese prossimo. Se riesco a riunire le diverse posizioni della commissione per l’industria, la ricerca e l’energia e della commissione per l’ambiente, la sanità pubblica e la sicurezza alimentare, credo che ciò rafforzerà la posizione e l’influenza della nostra Assemblea.</p>
      <p sl="en">Credo che i costruttori dovrebbero fissare obiettivi assolutamente chiari, senza spazio per equivoci. Questa relazione ribadisce che il mancato rispetto dovrebbe comportare l’applicazione di rigide sanzioni finanziarie. Propongo un meccanismo di scambio interno per dare ai costruttori la massima flessibilità e offrire incentivi a chi costruisce veicoli a nasse emissioni. Ma, in definitiva, è il sistema di sanzioni che è importante e che, sospetto, metterà alla prova la fermezza della Commissione.</p>
      <p sl="en">Altrettanto importante è la necessità di fissare obiettivi a lungo termine per ridurre le emissioni al di sotto di 100 g entro il 2020. Diamo loro il tempo sufficiente, ed è uin requisito assoluto, e non ho dubbi che i costruttori potranno raggiungere riduzioni superiori al 40 per cento nei prossimi 13 anni.</p>
      <p sl="en">Infine, vorrei soffermarci sulle modalità di promozione delle automobili. I costruttori sostengono sempre che essi rispondono alla domanda dei consumatori, ma io non lo credo. Credo che essi plagino la domanda dei consumatori. Studi hanno dimostrato che una elevatissima parte delle spese pubblicitarie va verso la promozione delle autovetture sulla base della potenza, della dimensione e della velocità.</p>
      <p sl="en">L’industria automobilistica dovrebbe elaborare un codice volontario di condotta pubblicitaria, ma ci siamo bruciati le dita con i codici volontari e qualsiasi misura di questo tipo dovrebbe essere guardata con sospetto. E’ tempo che le pubblicità diano ai consumatori maggiori dettagli sul risparmio di carburante e il rendimento in termini di emissioni dei veicoli in vendita. Queste informazioni dovrebbero essere esplicite, e non nascoste a caratteri piccoli. Dobbiamo incoraggiare i costruttori a concorrere sulla base della sicurezza, dello stile e del rispetto dell’ambiente delle loro autovetture.</p>
      <p sl="en">Vorrei concludere con alcune osservazioni. Le società automobilistiche producono veicoli buoni. L’esperienza tecnica delle società stesse va ammirata, ma esse hanno ignorato per troppo tempo il contributo dei loro prodotti alla minaccia costituita dl cambiamento climatico. Per il bene del pianeta, per il bene dell’industria che deve rimanere all’avanguardia della tecnologia di livello mondiale, è tempo che i legislatori le guidino fermamente in una direzione più ecologica.</p>
    </intervention>
    <intervention id="1-143" speaker_id="photo_generic" name="Stavros Dimas" is_mep="True" mode="spoken">
      <p sl="el">Membro della Commissione . − Signora Presidente, il trasporto stradale, insieme ad altri settori dell’economia, deve contribuire agli sforzi di riduzione delle emissioni di CO2 al fine di raggiungere gli obiettivi di Kyoto e i nostri futuri impegni per il 2020 e oltre.</p>
      <p sl="el">Il trasporto stradale è al secondo posto come fonte di emissioni di gas serra nell’UE. le autovetture sono responsabili del 12 per cento delle emissioni totali dell’UE. va osservato che mentre le emissioni totali nell’UE-27 si sono ridotte dell’8 per cento circa nel periodo fra il 1990 e il 2005, le emissioni del trasporto stradale sono aumentate nello steso periodo di oltre il 25 per cento. Qui ricorderei che dal 1995 la Commissione ha stabilito l’obiettivo di 120 g, e che l’industria automobilistica ne era a conoscenza. Vorrei anche ricordarvi che si è avuto un accordo volontario su una riduzione delle emissioni di CO2 a 140 gr per km entri il 2008. La Commissione si p resa conto che questo obiettivo non sarebbe stato soddisfatto dall’industria automobilistica e che la stessa industria lo aveva ammesso. Come conseguenza naturale, la Commissione europea, lo scorso febbraio, ha realizzato un riesame della strategia comunitaria per la riduzione delle emissioni di CO2 nelle automobili nuove, con una normativa obbligatoria basata su un approccio integrato attraverso il quale soddisfare l’obiettivo europeo di riduzione delle emissioni dalle automobili nuove a 120 g entro il 2012.</p>
      <p sl="el">Affrontando il problema delle emissioni di CO2 dalle automobili si potrebbe anche contribuire all’auspicata protezione dell’energia UE rafforzata, riducendo la nostra dipendenza dai combustibili fossili importati. Questo porterà, ovviamente, alla riduzione delle spese per carburanti da parte dei consumatori.</p>
      <p sl="el">Signora Presidente, sono lieto di osservare che la vostra relazione approva la nostra iniziativa di presentare una normativa quadro per ridurre le emissioni di CO2 e ringrazio il relatore, l’onorevole Davies, per i suoi sforzi, nonché gli onorevoli Harms e Bulfon, rispettivamente della commissione per l’industria, la ricerca e l’energia e della commissione per il mercato interno e le protezione dei consumatori, per i loro suggerimenti sull’argomento.</p>
      <p sl="el">La relazione fissa obiettivi ambiziosi per la riduzione di CO2 e sottolinea che sono necessari ulteriori progressi e a più lungo termine. La sfida è trasformare questo sostegno politico in azione pratica.</p>
      <p sl="el">La relazione propone diversi importanti settori di intervento, e vorrei soffermarmi su due.</p>
      <p sl="el">Il primo: la relazione sottolinea la necessità legittima dell’industria automobilistica di avere un limite di tempo per potersi adeguare in modo uniforme alle nuove norme. Ovviamente, come ho detto prima, questa strategia di riduzione risale al 1995. Il mese scorso, al Motor Show di Francoforte, è risultato chiaramente che l’industria automobilistica europea aveva risposto in modo significativo alla sfida della nostra nuova proposta. In un breve periodo di tempo i costruttori sono riusciti a presentare soluzioni tecnica, economicamente fattibili, che hanno un notevole rendimento intermini di uso di carburante. Sono assolutamente convinto che, con la nostra strategia rivista e l’imminente quadro legislativo, offriremo ai costruttori parità di condizioni di concorrenza. Il rendimento ambientale sarà l’incentivo, non basato sulla concorrenza solo in termini di dimensione o di potenza del motore. Possiamo già vedere i primi risultati. Adesso che il prezzo del petrolio sta raggiungendo livelli record , non dobbiamo sprecare l’opportunità di fissare obiettivi ambiziosi per la riduzione delle emissioni di CO2 nell’industria automobilistica europea. Darà un forte incentivo per l’innovazione e il rinnovamento, consentirà anche a sostanziali esportazioni nei paesi emergenti, dove si registra una grande domanda di automobili efficienti in termini di uso di carburante.</p>
      <p sl="el">In secondo luogo, la relazione sottolinea l’esigenza di tenere conto di taluni importanti parametri nella legislazione futura, quali quelli determinati dall’impatto sociale e da prezzi accessibili per i consumatori. Ovviamente, l’equo trattamento di tutte le parti è molto imporrante. Vorrei sottolineare che intendiamo fermamente proporre una legislazione per valutare la situazione di tutti i costruttori e evitare distorsioni ingiustificabili della concorrenza. L’obiettivo generale sarà suddiviso fra i costruttori in modo sostenibile e socialmente giusto. L’approccio integrato che stiamo proponendo aiuterà il settore a prepararsi alle sfide che lo attendono ed eviterà un onere iniqui su specifiche società s sul settore nel suo insieme.</p>
      <p sl="el">Queste osservazioni preliminari concludono il mio discorso. Grazie per la vostra attenzione.</p>
    </intervention>
    <intervention id="1-144" speaker_id="28233" name="Rebecca HARMS" is_mep="True" mode="spoken" nationality="Germany" birth_date="07-12-1956" birth_place="Hambrock bei Uelzen" p_group="Group of the Greens/European Free Alliance - Co" m_state="DE">
      <p sl="de">relatore per parere della commissione per l’industria, la ricerca e l’energia . – Signora Presidente, signor Commissario, vorrei dire all’onorevole Davies che dovremmo ricordare chiaramente perché dobbiamo discutere su severi limiti di emissioni vincolanti. Il motivo è che. A seguito di un accordo volontario concluso fra la Commissione e l’industria automobilistica più di dieci anni fa, quest’ultima ha omesso, consapevolmente e intenzionalmente, di soddisfare i suoi obiettivi. L’attuale situazione, come sappiamo, non è dovuta alla malasorte o al verificarsi di eventi imprevedibili, ma alle decisioni prese dalle alte sfere dei gruppi di costruttori.</p>
      <p sl="de">Per quel motivo, onorevole Davies, sono alquanto stupita per il chiaro messaggio che lei ha appena inviato con i suoi emendamenti – che ho visto per la prima volta oggi, sebbene possano essere esistiti da più lungo tempo – ovvero che lei, nonostante quello che era stato deciso nella commissione per l’ambiente, non ha più alcun interesse a esercitare pressione sul potenziale innovativo e sulla competenza innovativa dell’industria automobilistica in Europa.</p>
      <p sl="de">Ritengo che possiamo raggiungere gli obiettivi climatici in Europa solo attraverso i severi limiti originariamente proposti dalla Commissione. Ritengo anche – e lei ha colpito nel segno, Commissario Dimas – che non potremo ottenere la sicurezza dell’approvvigionamento energetico per i nostri trasporti a meno che non facciano in modo, senza indugi, che le automobili diventino più efficienti, perché non possiamo rimanere fermi a guardare come il petrolio, che è prezioso e difficile da trovare, continui a essere sperperato sulle nostre strade.</p>
      <p sl="de">Il terzo punto cui la commissione per l’industria, di cui sono relatrice per parare, attribuisce grande importanza è la necessità di garantire, alla fine, che la conoscenza e l’abilità degli ingegneri e dei progettisti dell’industria automobilistica siano portate a frutto e che questi validi ingegneri non siano ulteriormente soffocati da incaute politiche di gestione. Sono fermamente convinta che fra breve ci saranno solo automobili efficienti, rispettose del clima e accessibili, ma di stile, e che quelli che oggi stanno facilitando la pressione per l’innovazione, fissando limiti di tempo realmente tenui per raggiungere gli obiettivi di riduzione, onorevole Davies, saranno responsabili se l’industria europea si dimostrerà non competitiva nel lungo periodo e se saranno persi posti di lavoro nell’industria automobilistica in Europa.</p>
      <p sl="de">Va da sé che il mercato automobilistico mondiale cambierà completamente – ammesso che accettiamo le premesse di base della nostra politica climatica e della politica climatica delle Nazioni Unite – e che quelli che adesso franano il processo di riduzione dei limiti di emissione saranno poi responsabili se l’industria automobilistica in Europa andrà in malore e per una situazione in cui noi stessi non considereremo più seriamente la nostra politica climatica.</p>
    </intervention>
    <intervention id="1-145" speaker_id="37761" name="Wolfgang BULFON" is_mep="True" mode="spoken" nationality="Austria" birth_date="02-01-1946" birth_place="Klagenfurt" p_group="Socialist Group in the European Parliament" m_state="AT">
      <p sl="de">relatore per parere della commissione per il mercato interno e la protezione dei consumatori . – Signora Presidente, riconosco che l’automobile sia un mezzo di trasporto universale e riconosco il contributo dell’industria automobilistica alla prosperità degli europei. Non credo, tuttavia, che l’automobile sia un feticcio. Per quel motivo non riesco a capire perché i costruttori dovrebbero progettare automobili per viaggiare a velocità superiori a 200 chilometri l’ora.</p>
      <p sl="de">Costruire automobili efficienti ed ecologiche è necessario, date le prove sul cambiamento climatico. Inoltre, l’Europa è tenuta a dare il buon esempio ai prosperi mercati emergenti. In via definitiva, è la scelta del consumatore a determinare quali automobili saranno guidate nei prossimi anni. Ecco perché nella commissione per il mercato interno e la protezione dei consumatori ho chiesto informazioni più trasparenti e più facilmente comprensibili per le classificazioni dei veicoli in termini di emissioni. Chiedo alla Commissione di considerare questa relazione come punto di partenza per la presentazione di un’ambiziosa proposta legislativa e di agire prontamente.</p>
    </intervention>
    <intervention id="1-146" speaker_id="4536" name="Martin CALLANAN" is_mep="True" mode="spoken" nationality="United Kingdom" birth_date="08-08-1961" birth_place="Newcastle" p_group="European Conservatives and Reformists Group" m_state="GB">
      <p sl="en">a nome del gruppo PPE-DE . – Signora Presidente, vorrei innanzi tutto ringraziare moltissimo l’onorevole Davies per il lavoro realizzati in questa relazione, e per la sua cooperazione estremamente costruttiva. Sono lieto, a nome del mio gruppo, di accettare l’obiettivo di 125 g entro il 2015 che ha definito l’onorevole Davies. E’ un obiettivo, credo, ambizioso sotto il profilo ambientale, ma è anche raggiungibile da un’industria europea di successo che impiega centinaia di migliaia di persone, e noi dobbiamo garantire che rimanga un’industria europea di successo. Sono convinto che i costruttori europei continueranno a produrre automobili fra le più rispettose dell’ambiente al mondo, e questi nuovi obiettivi – che, non dovremmo dimenticare, sono i più severi al mondo – li aiuteranno a ottenere automobili ancora più pulite in futuro.</p>
      <p sl="en">Ma l’anello mancante in questo dibattito è, ovviamente, la domanda dei consumatori. Dobbiamo garantire che i consumatori chiedano automobili più pulite e più ecologiche e qui gli Stati membri stessi devono svolgere un ruolo molto importante attraverso i rispettivi sistemi fiscali, il che è, giustamente, una questione di loro competenza. Possono, tuttavia, incidere considerevolmente sulla domanda dei consumatori introducendo regimi fiscali ecologicamente corretti.</p>
      <p sl="en">Anche noi. a mio avviso, dobbiamo ricevere contributi alla riduzione delle emissioni di CO2 da tutti i settori collegati: dalle compagnie petrolifere dai produttori di biocarburanti, dai costruttori di pneumatici, eccetera, che possono tutti dare un contributo e aiutarci a raggiungere obiettivi ambiziosi.</p>
      <p sl="en">Anch’io ho presentato alcuni emendamenti per mitigare quello che ritengo siano requisiti molto perentori sulla pubblicità, che l’onorevole Davies ha inserito nella sua relazione. Credo che siano ampiamente sproporzionati rispetto al problema, e sono sicuro che, con sufficienti opportunità, i costruttori e i pubblicitari possono elaborare un codice volontario vincolante che sarebbe altrettanto efficace .</p>
      <p sl="en">Ho anche presentato – insieme all’onorevole I Davies – un emendamento per riconoscere io contributo dei piccoli costruttori che non hanno una vasta gamma di prodotti con cui rispettare i requisiti di emissioni medie. Mi auguro che la Commissione ne terrà conto in sede di formulazione della normativa.</p>
    </intervention>
    <intervention id="1-147" speaker_id="1708" name="Marie-Noëlle LIENEMANN" is_mep="True" mode="spoken" nationality="France" birth_date="12-07-1951" birth_place="Belfort" p_group="Socialist Group in the European Parliament" m_state="FR">
      <p sl="fr">a nome del gruppo PSE . – Onorevoli colleghi, signora Presidente, signor Commissario, si stratta di una questione urgente, tutti lo sottolineano. Il premio Nobel è stato attribuito ad Al Gore, che ha lanciato l’allarme, e adesso l’Unione europea ha la necessità imperativa di passare alle azioni perché, lo ripeto, la questione non è nuova. Vi era un accordo volontario dei costruttori di raggiungere 140 g di CO2 per chilometro entro il 2008, e questo accodo non è stato onorato. Vorrei ricordare che lo stesso Parlamento europeo aveva fissato l’obiettivo di 120 g per il 2005 e, al massimo, per il 2010. Niente oggi può giustificare una marcia indietro su questi obiettivi. Ed è quindi necessario avere una direttiva ambiziosa, chiara e vincolante e deve stabilire obiettivi in due fasi.</p>
      <p sl="fr">La prima, a breve termine dobbiamo avere un obiettivo di 120 g di CO2 per le automobili nuove e 10 g attraverso misure complementari. Ma occorre andare veloci e approviamo quindi il voto della commissione per l’ambiente di raggiungere l’obiettivo nel 2012 e di definire, a partire dal 2009, obiettivi vincolanti di modo che nel 2012 l’obiettivo sia raggiunto per tutte le automobili.</p>
      <p sl="fr">In un secondo momento, riteniamo sia fondamentale fissare un obiettivo per il 2020: 95 g per il 2020, 70 g per il 2025, con una scadenza intermedia nel 2016 per fare il punto della situazione. Sosteniamo quindi questa tabella di marcia ambiziosa della commissione per l’ambiente perché riteniamo che dia visibilità alle norme e che metta in evidenza il gap tecnologico che dobbiamo superare per soddisfare il protocollo di Kyoto. Sì, ovviamente, costerà caro e pone un problema di arbitrato sui prezzi delle automobili. Va osservato, innanzi tutto, che tutte le automobili e tutti i costruttori non hanno la stessa efficacia nell’accordo volontario.</p>
      <p sl="fr">Sì, le automobili piccole devono essere favorite rispetto a quelle grandi e dobbiamo trovare misure fiscali, pratiche, e persino divieti in alcuni casi, che impediscano a questi grossi veicoli, 4x4 o altri, in particolare nell’ambiente urbano, di inquinare tutto il giorno le nostre città i di produrre enormi quantità di CO2 . E la questione è ancora più importante perché più grandi sono i veicoli che i costruttori producono e maggiori sono i loro margini di profitto. Dobbiamo quindi orientare il mercato in modo che i costruttori che producono automobili piccole meno inquinanti abbiano più profitti di quelli che producono automobili grandi, molto inquinanti, e ci aspettiamo dalla Commissione, oltre alle norme, di proporci strategie che vadano in questa direzione.</p>
      <p sl="fr">Infine, vorrei insistere sull’importanza di informazioni adeguate agli acquirenti perché trovino la strada giusta in questo campi minato e, in particolare, che si eliminino le pubblicità ingannevoli. Ecco perché il mio gruppo ha presentato un emendamento che impone che l’etichettatura sul formato A-G di rendimento energetico sia ben fissata su ogni automobile affinché tutti i consumatori possano operare una scelta attiva in favore dell’ambiente.</p>
    </intervention>
    <intervention id="1-148" speaker_id="28247" name="Holger KRAHMER" is_mep="True" mode="spoken" nationality="Germany" birth_date="16-10-1970" birth_place="Leipzig" p_group="Group of the Alliance of Liberals and Democrats for Europe" m_state="DE">
      <p sl="de">a nome del gruppo ALDE . – Signora Presidente, quando si discute delle emissioni di CO2 , siamo subito pronti a parlare di automobili semplicemente perché la strada per arrivare alla coscienza sporca di una persona è la sua automobile. Ecco perché l’onorevole Harms, i Verdi e molte organizzazioni ambientaliste sono particolarmente felici di parlare di automobili.</p>
      <p sl="de">Ci troviamo di fronte una promessa volontaria infranta – su questo non vi sono dubbi – e quindi abbiamo bisogno della regolamentazione. Non abbiamo alternativa. Quello che lei ci è venuta a dire, onorevole e. Harms, sul mancato rispetto deliberato e strategico dell’impegno da parte dell’industria automobilistica mi sembra alquanto forzato. Vorrei solo ricordarle che un mercato comprende non solo i fornitori di prodotti, ma anche quelli che li chiedono. Noi stessi continuiamo a creare la domanda e, in breve, quando saremo riportati a casa dal servizio autisti, useremo quelle stese automobili che non soddisfano gli obiettivi ai quali si sono impegnati i costruttori.</p>
      <p sl="de">Vorrei vedere un’iniziativa da parte dei Verdi. Se le vostre intenzioni sono oneste, allora fate in modo che siano ordinate per il Parlamento europeo automobili piccole che soddisfano l’obiettivo volontario per il prossimo anno. Nella normativa futura, è imperativo che noi garantiamo che le riduzioni auspicate reggano l’analisi costi-benefici. La relazione Stern, che lei, onorevole Harms, e i Verdi amate citare, calcola che delle 13 potenziali misure di riduzione di CO2 , quelle che riguardano le automobili più costose sono in realtà le meno efficaci. Coloro che avanzano richieste politiche di limiti di emissioni severi e di automobili più efficienti devono riconoscere che il ciclo di sviluppo e di produzione nell’industria automobilistica impiega da cinque a sette anni. Non riconoscendolo, onorevole Harms, mettiamo a rischio posti di lavoro, proprio non riconoscendolo.</p>
      <p sl="de">Sono quindi lieto che il nostro relatore lo abbia fatto, dicendo che è irrealistico fissare qualsiasi scadenza prima del 2015. Domani il parlamento voterà a favore di una delle opzioni disponibili. Va detto che, qualunque cosa sia, qualunque anno sia stabilito e qualunque valore medio sia fissato, sarà sempre più severo e ambizioso di qualsiasi altri regime nel mondo. Non dovremmo perdere di vista questa considerazione. Esiste una linea estremamente sottile fra il bastone e la carota per la nostra industria automobilistica, e alla fine dobbiamo stare molto attenti a garantire che esportiamo realmente i prodotti migliori e non la nostra industria.</p>
    </intervention>
    <intervention id="1-149" speaker_id="4432" name="Claude TURMES" is_mep="True" mode="spoken" nationality="Luxembourg" birth_date="26-11-1960" birth_place="Diekirch" p_group="Group of the Greens/European Free Alliance" m_state="LU">
      <p sl="en">a nome del gruppo Verts/ALE . – a Signora Presidente, credo sia il momento giusto per informare il mondo esterno su cosa verta questo accordo Callanan-Davies. Che cos’é? Sta ritardando l’azione dal 2012 al 2015. Abbiamo calcolato l’impatto di CO2 : 125 g nel 2015 è peggio di 130 g nel 2012. E la seconda parte dell’accordo sono le esenzioni per i piccoli costruttori. Si tratta di 300 000 automobili l’anno, quindi non si tratta di “piccoli” costruttori.</p>
      <p sl="en">Credo che quello che stiamo votando questa settimana, le iniziative dell’onorevole Davies, provenga da un eroe del clima Verde liberale che è diventato un Giuda del clima. E’ davvero incredibile: invece di usare la possibile maggioranza di centro-sinistra in quest’Aula a favore di 120 g nel 2012, si associa con i conservatori reazionari per aiutare l’industria automobilistica europea a guadagnare tempo – non è proprio la strada giusta per andare avanti.</p>
    </intervention>
    <intervention id="1-150" speaker_id="28182" name="Kartika Tamara LIOTARD" is_mep="True" mode="spoken" nationality="Netherlands" birth_date="26-06-1971" birth_place="Voorburg" p_group="Confederal Group of the European United Left - Nordic Green Left - Vice" m_state="NL">
      <p sl="nl">a nome del gruppo GUE/NGL . – Signora Presidente, nei mesi scorsi i miei colleghi e io abbiamo incontrati molti rappresentanti dell’industria automobilistica. Raramente si era avuta una pressione politica su una relazione. L’industria automobilistica ha cercato, con tutti gli argomenti possibili, di evitare l’adozione di misure di limitazione delle emissioni di CO2 o di ritardarle in ogni caso. Sembra che abbiano convinto molti dei miei colleghi, compreso il relatore, sebbene, fortunatamente, la commissione per l’ambiente era ben conscia del propri compito.</p>
      <p sl="nl">Vorrei essere chiara: l’industria automobilistica è interamente responsabile di questa proposta della Commissione. I tentativi di pervenire a un regolamento volontario sono falliti per anni. Sembra che funzioni solo l’attuazione di norme obbligatorie. Ritengo che lamentarsi che tutto vada così veloce sia decisamente ipocrita, perché l’industria sa da anni che queste misure devono essere adottate. Sono necessarie adesso misure drastiche per la protezione dell’ambiente. Siamo obbligati a farlo per le generazioni future.</p>
      <p sl="nl">Per questo chiedo di voltare contro l’emendamento n. 42, presentato dagli onorevoli Callanan e Davies. Questo emendamento intende aumentare la quantità massima di CO2 nonché di posporre la data fissata del 2012 al 2015. Questo dà agli interessi commerciali la priorità sulla protezione dell’ambiente e non possiamo assolutamente permetterlo. Onorevole Davies, cosa sta cercando di farci?</p>
    </intervention>
    <intervention id="1-151" speaker_id="4538" name="Malcolm HARBOUR" is_mep="True" mode="spoken" nationality="United Kingdom" birth_date="19-02-1947" birth_place="Woking" p_group="European Conservatives and Reformists Group" m_state="GB">
      <p sl="en">Signora Presidente, a nome dei colleghi della commissione per il mercato interno e la protezione dei consumatori, vorrei ringraziare l’onorevole Davies per il modo in cui ha affrontato l’argomento, in particolare la sua disponibilità ad ascoltare, e per una serie di approcci innovativi che vediamo nella sua relazione. Vorrei anche ringraziare il nostro relatore, l’onorevole Bulfon, e l’onorevole Davies per avere approvato alcune nostre proposte nella sua relazione.</p>
      <p sl="en">Abbiamo parlato e discusso molto stasera sugli obiettivi non rispettati dall’industria automobilistica e sui come agire per andare avanti. Ma vorrei ripetere quello che ha detto il Commissario e usare la parola “incentivo”. Questo programma, e per soddisfare il programma che l’onorevole Davies ha stabilito, avrò bisogno di miliardi e miliardi di euro di investimenti in nuovi prodotti e concederà immense risorse all’ingegneria e allo sviluppo di prodotti.</p>
      <a text="(Reazioni diverse)"/>
      <p sl="en">Vedo che i miei colleghi Vedi scuotono già la testa, sembrano pensare che la tecnologia è là, che dalla sera alla mattina posiamo cambiare un’industria di base in quella direzione. E’ completamente irrealistico – da dove verranno gli investimenti? Verranno dai profitti delle società. Dobbiamo sostenere quei profitti in modo che esse possano reinvestirli. Questa richiesta sarà il più grande cambiamento e la più grande inversione di tendenza che abbiamo mai visto in unì’industria importante. Cerchiamo di ricordarcelo. Non limitiamoci a rimanere seduti qui e ad avanzare richieste irrealistiche. Questo è un approccio pratico.</p>
      <p sl="en">Onorevoli colleghi, vorrei ricordarvi – e mi rifiuto di accettare questa sorta di mormorii – che non sono assolutamente un sostenitore dell’industria automobilistica. Ho dichiarato per lungo tempo che dobbiamo stabilire obiettivi impegnativi. Ci stiamo muovendo verso un approccio legislativo per la prima volta. E dovreste anche ascoltare. Un altro punto: le idee sulle misure complementari e su altre cose, ciò di cui stiamo parlando qui è un cambiamento completo del modo in cui le persone affrontano il trasporto e le automobili. Questi nuovi veicoli arriveranno sul mercato in un periodo di tempo lungo. ,a in realtà le misure complementari di cui stiamo parlando – le misure per i consumatori, le informazioni ai consumatori – quelli sono i veri incentivi che dobbiamo introdurre. Mi dispiace di avere sforato il tempo previsto, signora Presidente, ma lei ammetterà che sono stato interrotto da alcuni colleghi in modo del tutto inutile.</p>
    </intervention>
    <intervention id="1-152" speaker_id="34728" name="Matthias GROOTE" is_mep="True" mode="spoken" nationality="Germany" birth_date="21-10-1973" birth_place="Leer" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">Signora Presidente, signor Commissario, la relazione che l’onorevole Chris Davies ha elaborato su iniziativa della commissione per l’ambiente, dovrebbe segnalare alla Commissione che il Parlamento europeo prende seriamente la questione della riduzione delle emissioni di CO2 . Quando vedo gli emendamenti che sono stati presentati, comincio a meravigliarmi.</p>
      <p sl="de">Dovremmo tenere a mente tre punti. Il primo: dal 1° gennaio 2012, le nuove automobili in Europa non devono emettere più di 120 g di CO2 per chilometro. Non dovremmo fare compromessi su quella data o sui limiti di emissione. Nel 1998 l’industria automobilistica si è assunta l’impegno volontario di ridurre i livelli di emissione di CO2 nelle automobili nuove. Alla luce delle notizie sul continuo avanzamento del cambiamento climatico, non vedo motivo per interferire con la scadenza o i limiti.</p>
      <p sl="de">In secondo luogo, la legislazione futura indica chiaramente che devono essere ridotte le emissioni di CO2 di tutte le automobili. Le automobili grandi devono dare il maggiore contributo, ma anche quelle più piccole devono contribuire, in modo da potere raggiungere 120 g entro il 2012.</p>
      <p sl="de">Il mio terzo punto è che le automobili devono rimanere accessibili alle persone. Concordo con l’oratore precedente al riguardo, vengo da una zona prevalentemente rurale, dove le persone dipendono dalle automobili per andare sul luogo di lavoro. Per questo motivo, la normativa futura deve raggiungere un equilibrio e conciliare le esigenze dell’ambiente con quelle dell’economia.</p>
      <p sl="de">Quando sono buoni severi limiti di emissione se le persone non possono più permettersi le automobili nuove e guidano i loro veicoli sempre più vecchi? Sono necessari più di otto anni e mezzo per rinnovare l’intera flotta di autovetture sulle strade europee e dobbiamo tenerne conto quando adotteremo la nuova normativa. La futura normativa sulle emissioni di CO2 dalle autovetture dovrebbe essere ispirata dall’esigenza di una migliore protezione del clima e di una guida accessibile.</p>
    </intervention>
    <intervention id="1-154" speaker_id="28636" name="Péter OLAJOS" is_mep="True" mode="spoken" nationality="Hungary" birth_date="18-04-1968" birth_place="Budapest" p_group="Group of the European People's Party (Christian Democrats) and European Democrats" m_state="HU">
      <p sl="hu">Grazie, signor Presidente. Onorevoli colleghi, potrei iniziare con uno dei soliti vecchi giochetti. Ho una notizia buona e una cattiva. Quale volete sentire per prima?</p>
      <p sl="hu">Inizierò dalla buona notizia: l’Unione europea sta conducendo la battaglia contro il cambiamento climatico; i 27 paesi adesso stano facendo più di qualsiasi altra parte del mondo per fermare il cambiamento climatico. E adesso la cattiva notizia: se le migliaia di scienziati del mondo hanno ragione, allora è troppo poco. Cosa dobbiamo fare allora?</p>
      <p sl="hu">La risposta non lascia spazio a dubbi: dobbiamo procedere a un cambiamento paradigmatico. E’ lodevole che la relazione dell’onorevole Davies sottolinei una serie di elementi importanti. Tuttavia, coloro che credono che avremo risolto ogni cosa riducendo le emissioni di biossido di carbonio dal numero sempre crescente di veicoli che usiamo a 120 g o 95 g commettono un grave errore.</p>
      <p sl="hu">A mio avviso, possiamo e dobbiamo votare a favore della relazione e nello stesso tempo dobbiamo costringere i costruttori di automobili a produrre motori più piccoli e più efficienti. Ma non dobbiamo fermarci qui, tuttavia. L’Unione europea deve impegnarsi inequivocabilmente al cambiamento tecnologico anche nel settore dei trasporti. Va usato ogni mezzo disponibile per promuovere la ricerca e lo sviluppo e l’innovazione in questo campo, e dobbiamo smettere di concedere ogni forma di aiuto per le tecnologie convenzionali.</p>
      <p sl="hu">Gli Stati membri devono scambiarsi le migliori soluzioni possibili per dare ai costruttori e ai consumatori incentivi giuridico, economici e di altro tipo. Inoltre, mentre siamo sull’argomento, non credo, ad esempio, che i biocarburanti offriranno la soluzione definitiva ai nostri problemi, specialmente non i biocarburanti attuali, di prima generazione. Sembrano essere, tuttavia, un passo necessario nel cammino verso carburanti alternativi, come l’idrogeno, e sistemi di prolusione elettrica e molti altri sistemi che ancora non sono ampiamente utilizzati o devono ancora essere inventati. Contribuiamo a promuoverli con questo voto e con la normativa futura. Grazie.</p>
    </intervention>
    <intervention id="1-155" speaker_id="2327" name="Linda McAVAN" is_mep="True" mode="spoken" nationality="United Kingdom" birth_date="02-12-1962" birth_place="Bradford" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Signor Presidente, non farò commenti su questo nuovo ingraziamento fra i liberaldemocratici e i conservatori britannici, mostrato questa sera dagli onorevoli Callanan e Davies. Forse si tratta della nuova battaglia per la leadership dei liberaldemocratici, dato che alcuni dei loro nuovi leader hanno addirittura dei sosia!</p>
      <p sl="en">Ciò di cui voglio parlare è l’importanza di mantenere obiettivi ambiziosi. Non credo che l’industria possa essere stata molto sorpresa che la Commissione parli del ione 2012 come data per gli obiettivi o del livello dell’obiettivo, perché, ovviamente, sappiamo che sono stati proposti da molti anni.</p>
      <p sl="en">A marzo, i leader dell’UE hanno deciso di ridurre le emissioni globali di CO2 del 20 per cento entro il 2020. Se vogliamo arrivare a quel risultato, dobbiamo presentare una normativa che ci aiuti ad arrivarci. Qui ci troviamo di fonte al primissimo ostacolo e non credo che dovremmo arrenderci in questo parlamento. Le persone fuori ci guardano. Vogliono sapere che stiamo affrontando seriamente il cambiamento climatico.</p>
      <p sl="en">Ovviamente dobbiamo lavorare con l’industria, e l’onorevole Davies parla di sanzionare l’industria. Nessuno vuole punire l’industria perché l’industria automobilistica, come ha appena detto l’onorevole, è un’importante industria europea, è il più grande datore di lavoro e dobbiamo lavorare con loro perché solo loro possono favorire questi cambiamenti di cui abbiamo bisogno.</p>
      <p sl="en">Dobbiamo quindi lavorare con loro e ascoltarli e credo che quello che ci occorre sopra ogni cosa sia un progetto a lungo termine su cui tutti si impegnino di modo che tutti sanno dove stiamo andando e possano cercare di arrivarci.</p>
      <p sl="en">Infine, per quanto riguarda la pubblicità e l’etichettatura, ci occorre un sistema chiaro, un sistema di etichettature delle automobili verdi, di modo che tutti i consumatori possano capire, proprio come capiscono, quando acquistano elettrodomestici, come funzionano quegli elettrodomestici. I fabbricanti di elettrodomestici inefficienti hanno infatti visto scomparire i loro prodotti dal mercato. Deve accadere la stessa cosa per le automobili e mi auguro che possiamo lavorare insieme con l’industria per ottenere un sistema di etichettatura ecologica comprensibile da tutti.</p>
    </intervention>
    <intervention id="1-156" speaker_id="28980" name="Andres TARAND" is_mep="True" mode="spoken" nationality="Estonia" birth_date="11-01-1940" birth_place="Tallinn" p_group="Socialist Group in the European Parliament" m_state="EE">
      <p sl="et">Finora, la nostra politica in materia di clima si è incentrata principalmente sul settore energetico. L’aviazione è il prossimo settore che sarà incorporato nel sistema di scambio di emissioni nell’Unione europea. I trasporti terrestri, tuttavia, hanno un’influenza importante sul cambiamento climatico e la relazione Davies è un’iniziativa ben accetta. L’industria automobilistica ha bisogno di obiettivi chiari, a lungo termine, per ridurre il livello di emissioni di CO2 nei gas serra e io sostengo l’approccio dell’onorevole Davies, in cui saranno stabiliti limiti a lungo termine per le emissioni di ‘CO2 , ad esempio per il 2020 o il 2025.</p>
      <p sl="et">L’industria automobilistica ha tutto il tempo per ridurre il livello di emissioni di CO2 . Non dovremmo accettare continui rinvii: le soluzioni tecnologiche già esistono. Mi auguro inoltre che il Parlamento sosterrà l’emendamento che ho presentato alla commissione per l’ambiente, la sanità pubblica e la sicurezza alimentare, secondo il quale l’industria automobilistica dovrebbe ridurre le emissioni di CO2 a 120g/km entro il 2012.</p>
    </intervention>
    <intervention id="1-157" speaker_id="28275" name="Małgorzata HANDZLIK" is_mep="True" mode="spoken" nationality="Poland" birth_date="01-01-1965" birth_place="Bielsko-Biała" p_group="Group of the European People's Party (Christian Democrats)" m_state="PL">
      <p sl="pl">Signor Presidente, vorrei congratularmi con il relatore per la relazione. Mentre si discute l’intera questione della strategia della Commissione per ridurre le emissioni di CO2 , andrebbe ricordato che, solo in Europa, nell’industria automobilistica sono impiegati due milioni di persone e che a questo settore sono legati altri 10 milioni di posti di lavoro. Questa industria rappresenta il 3,5 per cento del PIL europeo. Il valore delle esportazioni è di 33,5 miliardi di euro e, aspetto no meno significativo, ogni anno le tasse automobilistiche fruttano 365 miliardi di euro agli Stati membri.</p>
      <p sl="pl">La strategia della Comunità per ridurre le emissioni di CO2 avrà successo solo se è concepita adeguatamente e fornisce il tempo sufficiente ai produttori di sviluppare soluzioni tecnologiche adeguate. Sono favorevole all’introduzione di un periodo transitorio perché il ciclo di produzione nell’industria automobilistica è complesso e necessita di lungo tempo per adattarsi. Sembrerebbe quindi che la data migliore per l’introduzione dei regolamenti sarebbe il 2015, anche perché la norma Euro 6 entrerà in vigore quell’anno. Credo inoltre che dovrebbe esserci un approccio integrato alle emissioni di CO2 . le ricerche hanno indicato che il raggiungimento dell’obiettivo di 120g/km solo attraverso miglioramenti della tecnologia automobilistica comporterà un aumento di circa 3 600 euro del prezzo medio di un’automobile, che può significare che molte marche di automobili diventeranno meno accessibili al cittadini medio europeo.</p>
      <p sl="pl">Per questo motivo, basare le emissioni di CO2 solo sulla tecnologia dei motori è la soluzione più costosa. Si potrebbe raggiungere il livello di 120 g attraverso soluzioni aggiuntive, fra cui l’introduzione dei biocarburanti a un livello superiore a quello attuale, nonché attraverso soluzioni aggiuntive nei veicoli, quali segnali per cambiare le marce o pneumatici a bassa resistenza.</p>
    </intervention>
    <intervention id="1-158" speaker_id="4558" name="Dorette CORBEY" is_mep="True" mode="spoken" nationality="Netherlands" birth_date="19-07-1957" birth_place="Eindhoven" p_group="Socialist Group in the European Parliament" m_state="NL">
      <p sl="nl">Signor Presidente, il trasporto stradale è una fonte principale di inquinamento. Nel 2005 il trasporto, le automobili e i camion hanno rappresentato il 27 per cento delle emissioni totali dei gas serra. Se vogliamo affrontare il cambiamento climatico, non possiamo ignorare il settore automobilistico. Senza l’adozione di misure, le emissioni aumenteranno, non diminuiranno.</p>
      <p sl="nl">Purtroppo, l’industria automobilistica non è riuscita a prendere l’iniziativa. Anni fa, i costruttori di automobili si sono impegnati a ridurre le emissioni. L’industria ha prodotto, negli ultimi anni, automobili migliori e più sicure. Sono stati compiuti molti progressi, ma purtroppo l’efficienza dei motori è stata seriamente trascurata.</p>
      <p sl="nl">L’obiettivo di 140 g nel 2008 quindi non sarà conseguito, certo non su base volontaria. Per raggiungere l’efficienza, purtroppo, è necessaria la regolamentazione. E la regolamentazione deve avere l’obiettivo di raggiungere un’emissione media di 120 g nel 2012 e non nel 2015. E’ necessario un obiettivo di lungo termine di 80 g per chilometro, perché abbiamo stabilito un obiettivo ambizioso per il 2020 e ad esso deve contribuire anche l’industria automobilistica.</p>
    </intervention>
    <intervention id="1-159" speaker_id="28257" name="Ivo BELET" is_mep="True" mode="spoken" nationality="Belgium" birth_date="07-06-1959" birth_place="St Truiden" p_group="Group of the European People's Party (Christian Democrats)" m_state="BE">
      <p sl="nl">Signor Presidente, signor Commissario, onorevoli colleghi, le autovetture sono responsabili del 12 per cento di tutte le emissioni di CO2 . Lo sappiamo tutti. E’ chiaro che questo settore deve compiere un grande sforzo per attuare le norme concordate per il 2020. E’ chiaro, inoltre, che dobbiamo essere ambiziosi e fissare obiettivi elevati.</p>
      <p sl="nl">E’ anche chiaro che i costruttori di automobili non ci riusciranno da soli, che è necessario un approccio integrato, che non devono sostenere da soli la responsabilità. Sono quindi necessarie misure di sostegno. Migliore climatizzazione, migliori pneumatici, migliori strade e un altro comportamento alla guida da tutti noi quindi. Il settore merita di ricevere sostegno dal governo, perché nell’industria automobilistica lavorano molte persone – direttamente o indirettamente.</p>
      <p sl="nl">In primo luogo faccio appello quindi ai governi nazionali di modificare con urgenza le tasse automobilistiche, così che i consumatori da soli passino a automobili ecologiche. In secondo luogo faccio appello alla Commissione e all’Europa di procedere a una valutazione del bilancio pluriennale 2009 per investire ancora di più i finanziamenti della ricerca in nuove tecnologie di ricerca per automobili a bassa emissione di CO2 . So che di recente ha annunciato un programma ambizioso: investire 500 milioni di euro nella tecnologia dell’idrogeno. E’ fantastico, naturalmente, me si tratta del medio termine. A breve termine devono essere trovate ovviamente soluzioni per la nuove tecnologia dei motori.</p>
      <p sl="nl">Sono convinto, onorevoli colleghi, che, nel 2012 o poco dopo, i costruttori di automobili furbi raggiungeranno l’obiettivo di 120 g molto più velocemente del previsto. Semplicemente perché – e non voglio sembrare ingenuo – il consumatore lo chiede, il mercato lo chiede. In quel senso il contesto è cambiato totalmente rispetto ad alcuni anni fa. Per questo è anche importante – e concludo, signor Presidente – approvare le proposte di compromesso dell’onorevole Callanan sul marketing e la pubblicità, perché sono trasparenti. Si tratta di dare informazioni chiare ai consumatori.</p>
    </intervention>
    <intervention id="1-160" speaker_id="photo_generic" name="Stavros Dimas" is_mep="True" mode="spoken">
      <p sl="en">Membro della Commissione . − Signor Presidente, vorrei iniziare esprimendo il mio apprezzamento per la qualità del dibattito di questa sera. Vorrei soffermarmi, tempo permettendo, su tre delle questioni che sono state affrontate.</p>
      <p sl="en">Per quanto riguarda l’ambizioso livello della strategia, la Commissione ha proposto la sua strategia sulla base di una valutazione approfondita dell’impatto. Abbiamo analizzato le varie opzioni di un livello per ridurre le emissioni di CO2 dalle automobili, tenendo conto della misurabilità, della controllabilità e della responsabilità.</p>
      <p sl="en">Su questa base abbiamo proposto l’obiettivo di 120 g di CO2 per chilometro attraverso un approccio integrato. 130 g saranno raggiunti attraverso la tecnologia delle autovetture e altri 10 g attraverso misure complementari, fra cui obiettivi di efficienza de carburanti per i veicoli commerciali leggeri e l’aumento dell’uso di biocarburanti.</p>
      <p sl="en">Questo approccio verso il raggiungimento dell’obiettivo di 120 g è, a mio avviso, la combinazione di opzioni più redditizia, e proporremo quindi una normativa in tal senso.</p>
      <p sl="en">In secondo luogo, il quadro legislativo di attuazione dell’approccio integrato sarà il pilastro centrale della nostra strategia rivista, ma non l’unico. Come sottolineato nella relazione, trovando modi per incoraggiare la domanda dei consumatori di automobili efficienti in termini di carburanti, potremo ridurre significativamente il loro impatto ambientale, insieme ai costi dei carburanti che gravano sui guidatori nell’Unione europea.</p>
      <p sl="en">Nel contesto della revisione della direttiva sull’etichetta delle automobili, terremo conto delle raccomandazioni formulate dal Parlamento nel settore delle informazioni per i consumatori.</p>
      <p sl="en">In terzo luogo, la Commissione concorda che si dovrebbe prendere in considerazione una strategia a lungo termine per dare prevedibilità ai costruttori di automobili. Considereremo quindi il potenziale di progresso oltre il 2012, e l’obiettivo di 120 g, sulla base di una valutazione dell’impatto. In questo contesto, la Commissione terrà conto delle raccomandazioni formulate dal parlamento sui futuri obiettivi di emissione.</p>
      <p sl="en">Credo di avere toccato alcune delle principali preoccupazioni che sono state avanzate e mi auguro che l’Assemblea adotterà una risoluzione che sostenga fortemente l’approccio proposto dalla Commissione.</p>
    </intervention>
    <intervention id="1-161" speaker_id="28380" is_mep="True" mode="spoken" role="Presidente" name="Marek SIWIEC" nationality="Poland" birth_date="13-03-1955" birth_place="Piekary Sląskie" p_group="Group of the Progressive Alliance of Socialists and Democrats in the European Parliament" m_state="PL">
      <p sl="unknown">La discussione è chiusa.</p>
      <p sl="unknown">La votazione di svolgerà mercoledì 24 ottobre.</p>
    </intervention>
  </section>
  <section id="creitem17" title="17. Fonti energetiche convenzionali e tecnologia energetica (discussione)">
    <intervention id="1-163" speaker_id="28380" is_mep="True" mode="spoken" role="Presidente" name="Marek SIWIEC" nationality="Poland" birth_date="13-03-1955" birth_place="Piekary Sląskie" p_group="Group of the Progressive Alliance of Socialists and Democrats in the European Parliament" m_state="PL">
      <p sl="unknown">L’ordine del giorno reca la relazione dell’onorevole Reul, a nome della commissione per l’industria, la ricerca e l’energia, sulle fonti energetiche convenzionali e le tecnologie energetiche [http://www.europarl.eu.int/oeil/FindByProcnum.do?lang=2&amp;procnum=INI/2007/2091" ] (A6-0348/2007).</p>
    </intervention>
    <intervention id="1-164" speaker_id="28225" name="Herbert REUL" is_mep="True" mode="spoken" role="relatore" nationality="Germany" birth_date="31-08-1952" birth_place="Langenfeld" p_group="Group of the European People's Party (Christian Democrats)" m_state="DE">
      <p sl="de">Signor Presidente, signor Commissario, onorevoli colleghi, poiché ho alcuni minuti in più, vorrei iniziare ringraziando la Commissione, il segretariato della nostra commissione e gli altri relatori. Non è stato un compito facile e sono grato che siamo riusciti a cooperare in modo obiettivo e a cercare un terreno il più comune possibile su quella che non è una questione del tutto ovvia.</p>
      <p sl="de">Il nostro lavoro si è basato su tre comunicazioni della Commissione e il nostro obiettivo era fornire le risposte ai tre temi coperti da quella comunicazione, e siamo riusciti a farlo a grande maggioranza nella commissione responsabile. Il punto di partenza era un principio generalmente accettato che viene riproposto in ogni dibattito sula politica energetica, ovvero il parere condiviso dalla Commissione e dal Parlamento che la politica energetica ha tre obiettivi principali – competitività, in altre parole prezzi abbordabili, protezione dell’ambiente e sicurezza dell’approvvigionamento. La conclusione che la soluzione è nello sviluppo continuo della tecnologia energetica esistente e nuova era certamente la parte più facile della relazione da affrontare.</p>
      <p sl="de">La tecnologia è la chiave per il conseguimento di questi tre obiettivi. In un mondo in cui la domanda di energia cresce di continuo, mentre l’offerta di carburanti fossili è in costante diminuzione, è fondamentale investire nella ricerca e nell’innovazione e cercare di compiere progressi in questi settori. Dobbiamo solo guardare al potenziale di aumento dell’efficienza di produzione delle centrali elettriche a carbone, che raggiunge attualmente in media il 34 per cento, ma potrebbe essere portata al 55 per cento attraverso il ricorso a tecnologie di punta. Se un terzo dei vecchi impianti fosse sostituito da strutture all’avanguardia, il consumo di combustibili potrebbe essere ridotto del 30 per cento. E’ solo un piccolo esempio delle opportunità offerte dalla nuova tecnologia.</p>
      <p sl="de">Abbiamo anche parlato di due fonti energetiche diverse fra loro, ma che condividono la caratteristica di provocare la massima polemica politica. Nessuno dubita che la quota di combustibili fossili, che hanno rappresentato il 79 per cento del consumo lordo di combustibili per uso domestico nell’Unione europea nel 2004, rimarrà alta nel futuro precedibile. Per quanto possa continuare a lungo, il fatto è che dovremo certamente operare con combustibili fossili per il futuro. Il carbone è un elemento importante che svolge un ruolo vitale – un motivo, ovviamente, è che è una delle fonti energetiche chiave, se non la principale fonte energetica, che possediamo in Europa, anche se la sua disponibilità varia fra gli Stati membri. E’ un vantaggio significativo, in particolare in termini di sicurezza del nostro approvvigionamento energetico.</p>
      <p sl="de">Questo significa – ed è stato un punto importante nelle nostre discussioni – che quando diciamo che il carbone ha un futuro, che la Commissione ha fortunatamente descritto, dobbiamo garantire che gli aspetti critici dell’uso del carbone siano affrontati. Uno di questi aspetti critici è l’emissione di biossido di carbonio. Un’opzione è una maggiore efficienza e una migliore tecnologia, mentre l’altra opzione è cercare di usare la nuova tecnologia per separare CO2 e immagazzinarla sotto terra – la famosa tecnologia di cattura e stoccaggio del carbonio (CCS).</p>
      <p sl="de">E’ più facile a dirsi che a farsi, ovviamente, ma vi sono indicazioni che funziona. Lo abbiamo riconosciuto in questa relazione e abbiamo chiesto di promuovere lo sviluppo della tecnologia CCS, perché ci dà la possibilità di trarre beneficio dal carbone, che è una fonte molto affidabile di energia per noi in Europa. Ecco perché abbiamo anche sottolineato che dobbiamo procedere con cautela, che la cattura del carbonio può ridurre l’efficienza di generazione e che è quindi difficile stimare quando la tecnologia CCS potrà diventare produttiva. Soprattutto, dobbiamo svolgere i lavori preparatoti ed elaborare le disposizioni giuridiche appropriate.</p>
      <p sl="de">La terza parte, più controversa, della relazione riguarda la questione dell’energia nucleare. Gli impianti nucleari rappresentano più del 30 per cento della generazione di energia in Europa e l’energia nucleare presenta vantaggi innegabili, indipendentemente dalle nostre opinioni politiche. E lì, è accessibile e fornisce un importante contributo alla sicurezza dell’approvvigionamento. In termini di riduzione delle emissioni di CO2 , è un’opzione estremamente entusiasmante e interessante, e credo che sarebbe incauto se scartassimo questa forma di energia e non la prendessimo nemmeno in considerazione.</p>
      <p sl="de">Siamo riusciti – non senza difficoltà – a trovare formule grazie che la vasta maggioranza ha potuto accettare e che hanno trasmesso il messaggio che esporre queste idee fa parte di un dibattito completo, ma che la decisione di adottarle o respingerle spetta agli Stati membri. E’ un punto abbastanza importante, ma la nostra intenzione è contribuire al settore in cui l’Europa ha una certa responsabilità, ovvero la sicurezza dell’approvvigionamento. Al riguardo, è stato saggio istituire il gruppo di alto livello sulla sicurezza nucleare e la gestione dei rifiuti, ed è indubbiamente corretto, come indicato nel programma indicativo nel settore nucleare per la Comunità (il documento PINC), portare avanti il dibattito e, mentre discutiamo degli investimenti nella nuova tecnologia, non voltare le spalle ad alcuna soluzione potenziale.</p>
      <p sl="de">In breve, un mix energetico non significa selezionare fonti particolari, ma tenere conto di tutte le fonti energetiche. Mi auguro che riusciremo a adottare questa risoluzione domani nella forma in cui è stata approvata a vasta maggioranza in commissione.</p>
    </intervention>
    <intervention id="1-165" speaker_id="photo_generic" name="Andris Piebalgs" is_mep="True" mode="spoken">
      <p sl="en">Membro della Commissione . − Signor Presidente, vorrei ringraziare innanzi tutto l’onorevole Reul per la sua relazione. E’ l’ultima relazione del Parlamento europeo nel seguito dato al pacchetto sull’energia e il cambiamento climatico dal 10 gennaio. Le altre due relazioni, degli onorevoli Vidal-Quadras e Thomsen, hanno offerto alla Commissione un valido spunto per l’ulteriore elaborazione delle proposte.</p>
      <p sl="en">La prima riguarda la nostra preparazione del pacchetto sul mercato interno, e la seconda la continuazione dei lavori sulla direttiva sull’energia rinnovabile. Sono anche molto grato del tempestivo input che l’onorevole Reul e quest’Assemblea daranno in materia di innovazione energetica, combustibili fossili puliti e energia nucleare.</p>
      <p sl="en">Su molti punti, la Commissione è già in linea con le richieste del Parlamento e sta lavorando su numerose delle questioni restanti individuate nella relazione.</p>
      <p sl="en">L’Europa deve raggiungere l’importante obiettivo di combattere il cambiamento climatico. Per quello, e anche per la sicurezza dell’approvvigionamento, abbiamo bisogno di tecnologie energetiche a bassa emissione di carbonio e altamente efficienti. Dobbiamo anche usare i combustibili fossili in modo più sostenibile. E sarà difficile raggiungere gli obiettivi del cambiamento climatico senza l’uso dell’energia nucleare.</p>
      <p sl="en">Vorrei iniziare parlando della questione dell’innovazione energetica. La Commissione intende presentare il piano strategico europeo per le tecnologie energetiche alla fine di novembre. L’Europa ha dimostrato di avere successo nella definizione di un quadro regolamentare a sostegno delle tecnologie a basse emissioni di carbonio. Sono stati concordati obiettivi per il risparmio energetico e l’energia rinnovabile. Stiamo anche costruendo un reale mercato interno. Non vi è dubbio che queste siano le basi della terza rivoluzione industriale.</p>
      <p sl="en">Tuttavia non è abbastanza. Se dipendiamo solo da tecnologie a basse emissioni di carbonio importate, falliremo i nostri obiettivi di sicurezza dell’approvvigionamento e della competitività.</p>
      <p sl="en">L’analisi che viene realizzata attualmente nella Commissione mostra che lì’Europa è in ritardo nello sviluppo di tecnologie a basse emissioni di carbonio. In sostanza, non siamo in grado di convertire la ricerca di base, di elevata qualità, svolta nell’UE, in tecnologie di punta a livello mondiale. Oggi, non si incentriamo sufficientemente sulla ricerca in materia di sviluppi commerciali, elaborando piani pilota e dimostrativi da portare a piena scala commerciale.</p>
      <p sl="en">Perché l’Europa guidi il mercato dell’innovazione per il cambiamento climatico e la sicurezza energetica, è essenziale essere più efficienti nella gestione delle risorse investite nell’innovazione energetica.</p>
      <p sl="en">Ci occorre quindi una migliore pianificazione strategica comune a livello di UE, nonché un’attuazione più efficace dei programmi e delle misure di tecnologia energetica.</p>
      <p sl="en">Inoltre, ed è stato segnalato nella relazione dell’onorevole Reul, dobbiamo mobilitare ulteriori risorse finanziarie e umane per la ricerca e la dimostrazione nel campo della tecnologia energetica.</p>
      <p sl="en">Abbiamo già aumentato il bilancio per l’energia nel Settimi programma quadro del 50 per cento e per il programma in materia di competitività e innovazione del 100 per cento. Questo potrebbe non essere raggiunto senza un forte sostegno del Parlamento europeo.</p>
      <p sl="en">Anche gli Stati membri stanno seguendo questa strada, e sono convinto che il settore privato farà la stessa cosa, una volta che le condizioni quadro saranno stabilite. Questo vale in particolare per i progetti di dimostrazione su scala industriale e di pre-immissione sul mercato, nonché per il ruolo fondamentale delle piccole e medie imprese.</p>
      <p sl="en">Passerà adesso alla seconda parte della relazione; le sfide associate alle fonti energetiche convenzionali. Dobbiamo riconoscere che queste forze energetiche svolgeranno un ruolo sostanziale nel mix energetico per i prossimi anni.</p>
      <p sl="en">Condividiamo la stessa idea, ovvero che dobbiamo passare dai combustibili fossili tradizionali ai combustibili fossili sostenibili. Prima della fine dell’anno, la Commissione compierà ulteriori passi per affrontare lì’uso delle moderne tecnologie per la generazione di energia da combustibili fossili.</p>
      <p sl="en">In particolare, la Commissione affronterà la questione del quadro giuridico per la cattura del biossido di carbonio e il suo stoccaggio geologico. Presenteremo una proposta legislativa intesa a stabilire il quadro regolamentare per fornire certezza legale, e garantire la fiducia del pubblico nella sicurezza della tecnologia di cattura e di stoccaggio del carbonio (CCS). Sto anche preparando attualmente una comunicazione per definire il quadro politico a sostegno della CCS.</p>
      <p sl="en">Concordo che per la CCS sono necessari significativi sforzi di ricerca prima che possa diventare commercialmente redditizia. Questo è il motivo per cui la CCS sarà inclusa fra le tecnologie energetiche strategiche nel piano strategico per le tecnologie energetiche ed anche per cui la stiamo selezionando a fini di comunicazione in relazione alla proposta legislativa.</p>
      <p sl="en">Parallelamente ai continui sforzi di ricerca e sviluppo, l’UE deve passare ai progetti di dimostrazione. Tali progetti offriranno una preziosa esperienza e ci consentiranno di ottimizzare le tecnologie esistenti, e di individuare e rispondere alle restanti sfide.</p>
      <p sl="en">L’obiettivo è chiaro: fare funzionare diversi piani di dimostrazione su larga scala nell’UE entro il 2015, e portare la tecnologia sul mercato entro il 2020. Questo non accadrà a meno che non vi è un forte impegno da parte del settore privato europeo e forti politiche nazionali di sostegno. La Commissione è pronta a svolgere un ruolo leader , ma sarà necessario il pieno sostegno degli Stati membri e del Parlamento europeo.</p>
      <p sl="en">Passerò adesso all’energia nucleare. Noto con piacere che il vostro messaggio concernente lì’energia nucleare è totalmente in linea con le nostre conclusioni nella comunicazione su un programma indicativo per il settore nucleare, ampiamente sostenuto dal Comitato economico e sociale.</p>
      <p sl="en">Sono anche lieto che la prima riunione del gruppo di alto livello sulla sicurezza nucleare e la gestione dei rifiuti si sia svolta il 12 ottobre. Il gruppo ha il mandato di sviluppare gradualmente la comprensione comune e, ala fine, un livello più elevato di sicurezza nucleare.</p>
      <p sl="en">Condivido l’idea della relazione che un dialogo aperti sull’energia nucleare sia essenziale. Per questo motivo, la Commissione ha istituito un forum sull’energia nucleare, sul modello degli altri forum sull’energia nucleare. Obiettivo del forum sull’energia nucleare è allargare il dibattito sull’energia nucleare e coinvolgere tutte le parti interessate.</p>
      <p sl="en">Il 26-27 novembre si svolgerà la prima riunione di quel forum , chiamato anche forum Bratislava/Praga. Confido che comporterà maggiore trasparenza in materia di consulenza con e fra le parti interessate. Sono lieto che anche il Parlamento europeo parteciperà al forum .</p>
      <p sl="en">Ancora una volta, vorrei congratularmi con il relatore e i relatori ombra per la loro eccellente relazione. Ringrazio il Parlamento europeo per il sostegno e la cooperazione. Useremo questa relazione nei nostri ulteriori lavori, e attendo con ansia il dibattito.</p>
    </intervention>
    <intervention id="1-166" speaker_id="28161" name="Margrete AUKEN" is_mep="True" mode="spoken" nationality="Denmark" m_state="DK">
      <p sl="da">relatore per parere della commissione per lo sviluppo. – Signor Presidente, vogliate scusarmi, ma questa relazione non è valida né è stato valido il suo processo di elaborazione. Perché la commissione per l’industria, la ricerca e l’energia non ha ascoltato le dichiarazioni delle altre commissioni? A nome della commissione per lo sviluppo deploro il fatto che ci è stato chiesto un parere solo sulla strategia della Commissione per le emissioni di carbonio. L’efficienza e il risparmio energetico e le nostre critiche più importanti sono troppo deboli. Inoltre, sono invece decisive per i paesi in via di sviluppo. Si può ottenere un’enorme quantità di energia dal risparmio e sono a disposizione tecnologie conosciute, e per i paesi in via di sviluppo almeno questo è molto, molto più importante della CSS. In generale, questo vale anche per i paesi industrializzati. Inoltre, perché il petrolio è stato dimenticato completamente? L’elevato prezzo del petrolio è un onere pesante per i paesi in via di viluppo, in particolare nel settore dei trasporti, dove il petrolio la fa da padrone. Oltre a migliorare l’efficienza, sono necessari altri modelli di trasporto. Tuttavia, l’energia rinnovabile è essenziale se i paesi in via di sviluppo vogliono svilupparsi, ed è grottesco che questo aspetto sia stato appena menzionato nella relazione. La proposta è fiacca e le opinioni della commissione per lo sviluppo non sono state inserite in alcun modo. Vorrei quindi invitare tutti ad affrontare questo aspetto domani.</p>
    </intervention>
    <intervention id="1-167" speaker_id="28299" name="Bogusław SONIK" is_mep="True" mode="spoken" nationality="Poland" birth_date="03-12-1953" birth_place="Kraków" p_group="Group of the European People's Party (Christian Democrats)" m_state="PL">
      <p sl="pl">relatore per parere della commissione per l’ambiente, la sanità pubblica e la sicurezza alimentare . – Signor Presidente, concordo con il parere di Herbert Reul per quanto riguarda la diversificazione della generazione di elettricità, la diversificazione dell’approvvigionamento e miglioramenti nell’efficienza e nell’uso di energia. Il fatto che le risorse naturali siano calando costantemente non è una novità per gli scienziati che lavorano nel settore dell’approvvigionamento energetico. Da anni, i più importanti centri di ricerca osservano il livello delle risorse naturali e hanno pubblicato relazioni allarmanti. I risultati di questa relazione mostrano, inequivocabilmente, che affidarsi di continuo solo sui metodi tradizionali di generazione di energia potrebbe portare, in futuro, l’economia globale a una crisi energetica. La diminuzione delle risorse naturali comporta che l’Europa dovrà importare sempre più dai paesi vicini, il che può provocare una graduale dipendenza dai fornitori. Abbiamo già visto le conseguenze negative di tale politica in una serie di occasioni nei paesi vicini.</p>
      <p sl="pl">Per questo motivo, una delle sfide principali che l’Unione europea deve affrontare è diversificare le fonti energetiche nonché lavorare per creare nuove tecnologie di generazione di energia. Le politiche positive in questi campi saranno utili non solo per la società e l’economia, ma anche per l’ambiente naturale. A questo punto, tuttavia, vorrei sottolineare che non tutti i paesi saranno in grado di attuare questa politica a breve termine. Ciò dipende dalle condizioni storiche che hanno provocato un ritardo di molti anni del settore energetico rispetto ai paesi della vecchia UE. Per questo motivo, dalla prospettiva di un cittadino di uno di questi paesi, vorrei sottolineare che, come ho detto, la Polonia o gli altri paesi di quest’area geografica dovranno recuperare più terreno rispetto ai paesi dell’Europa occidentale per ammodernare il settore energetico. Vi prego di tenere conto di questo punto particolare. Tenendo conto del cambiamento climatico, l’UE dovrebbe partecipare di più ai lavori sulla tecnologia del carbone pulita quale soluzione ottimale per l’ambiente naturale, specialmente in quei paesi in cui il settore energetico dipende in larga misura dall’uso di carbone.</p>
    </intervention>
    <intervention id="1-168" speaker_id="23816" name="András GYÜRK" is_mep="True" mode="spoken" nationality="Hungary" m_state="HU">
      <p sl="hu">a nome del gruppo PPE-DE . – Grazie per l’opportunità di parlare. Signor Presidente, signor Commissario, onorevoli colleghi, la relazione di cui stiamo discutendo non nasconde il fatto che vi sono importanti argomenti contro le forme convenzionali di energia. La questione più discussa al giorno d’oggi è quella del cambiamento climatico. Non solo le fonti energetiche fossili contribuiscono al cambiamento climatico globale, ma rendono anche l’Europa più dipendente dai fornitori esterni.</p>
      <p sl="hu">Consentitemi di citare un esempio dell’Ungheria per illustrare la mia opinione. In un paese dove le materie prime sono scarse, il gas costituisce il 50 per cento del mix energetico, l’80 per cento del quale deriva da un’unica fonte esterna, vale a dire la Russia. Questo comporta un livello di dipendenza che non solo ha profonde conseguenze sociali ed economica, ma può anche esercitare una notevole influenza sulle relazioni internazionali dell’Ungheria. Nello stesso tempo, tuttavia, queste cifre e altri simili mostrano che le fonti energetiche convenzionali svolgeranno inevitabilmente un ruolo importante nell’approvvigionamento energetico dell’Europa nei prossimi decenni, anche se le energie rinnovabili acquistano terreno. Affermare il contrario equivarrebbe a nascondere le nostre teste sotto la sabbia.</p>
      <p sl="hu">Onorevoli colleghi, la contraddizione fra la necessità delle fonti convenzionali e i rischi che sono loro associati deve essere comunque risolta. Credo che la relazione dell’onorevole Reul presenti gli strumenti necessari per farlo. Concordo con il relatore che l’Unione europea deve incentrarsi su tre obiettivi fondamentali in sede di elaborazione della politica sulle fonti energetiche convenzionali: aumentare l’efficienza e, a questo riguardo, sfruttare il potenziale di ricerca e sviluppo, e ridurre la dipendenza dalle fonti esterne. L’esempio migliore di quest’ultimo punto è il progetto Nabucco; la costruzione di questo gasdotto rappresenterebbe un significativo passo verso la diversificazione ed è quindi nell’interesse della Comunità fare in modo che si realizzi. La ringrazio, signor Presidente.</p>
    </intervention>
    <intervention id="1-169" speaker_id="28379" name="Adam GIEREK" is_mep="True" mode="spoken" nationality="Poland" birth_date="17-04-1938" birth_place="Zwartberg" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">a nome del gruppo PSE . – Signor Presidente, signor Commissario, l’energia è un fattore cruciale per la competitività del mercato e per la qualità di vita dei cittadini dell’UE. Per questo motivo, quindi, gli obiettivi politici ed economici fondamentali devono essere l’efficienza nella generazione sostenibile di energia in termini di riduzione dell’uso globale, nonché l’affidabilità e la sicurezza dell’approvvigionamento energetico. Il raggiungimento di questi obiettivi favorirà anche una società sicura. Non possiamo dimenticare quando pagano i nostri cittadini, direttamente o indirettamente, per ogni unità di energia. La competitività delle economie degli Stati membri dell’UE dipende, fra gli altri fattori, da un migliore uso delle risorse regionali sotto forma di combustibili fossili. Tuttavia, questo accadrà solo quando la Commissione darà garanzie che il sistema di scambio delle emissioni non ostacolerà la sostituzione delle centrali energetiche esistenti, ad esempio le centrali elettriche a carbone, con sistemi più moderni con ridotte emissioni di CO2 . la Polonia ha già ridotto le emissioni del 32 per cento dal 1988, mentre, nello stesso periodo, i paesi della vecchia UE hanno fatto molto di meno. L’attuale cifra riguardo alle emissioni per abitante in Polonia è di 7 tonnellate l’anno, mentre nei vecchi paesi dell’UE è di due volte maggiore. In tali circostanze, non sarebbe giusto che la Polonia riducesse le emissioni di CO2 drasticamente di un ulteriore 30 per cento a partire dall’anno Questa è una decisione della Commissione che avrebbe conseguenze sociali fortemente sfavorevoli.</p>
      <p sl="pl">Il mio paese non può essere sacrificato alle politiche dell’isteria climatica. E’ ben noto che il clima è cambiato, sta cambiando e continuerà a cambiare e che dobbiamo controbilanciare le conseguenze di questi cambiamenti, ovvero siccità, inondazioni e carenza di acqua potabile. La giustizia, tuttavia, impone che la riduzione delle emissioni di CO2 sia collegata a una cifra pro capite nei paesi dell’UE. E’ importante che i costi di emissione non siano decisi arbitrariamente sulla base di riduzioni e principi equivoci. La competitività non può essere una funzione di falsi incentivi di mercato, e il prezzo dell’energia deve essere inserito nel costo reale. Sarebbe sensato usare tutti metodi possibili che sono stati testati per assorbire il biossido di carbonio, fra cui metodi biologici, e assorbire il metano. Attualmente, tuttavia, la priorità dovrebbe andare decisamente ai metodi che migliorano l’efficienza della conversione dell’energia primaria in altre forme basate su impianti tecnologici pilota per la gassificazione e la liquefazione del carbone, nonché per la creazione di idrogeno.</p>
      <p sl="pl">In conclusione, vorrei ringraziare il relatore, l’onorevole Reul per la fruttuosa cooperazione nella preparazione di questa relazione, che presenta un approccio globale, equilibrato e di lungo periodo per i problemi dei combustibili fossili e dell’energia atomica.</p>
    </intervention>
    <intervention id="1-170" speaker_id="28216" name="Šarūnas BIRUTIS" is_mep="True" mode="spoken" nationality="Lithuania" birth_date="20-09-1961" birth_place="Šlauliar" p_group="Group of the Alliance of Liberals and Democrats for Europe" m_state="LT">
      <p sl="lt">a nome del gruppo ALDE. – Innanzi tutto vorrei congratularmi con l’onorevole Reul e gli altri deputati che hanno presentato validi emendamenti, per la loro relazione equilibrata e per l’impegno che hanno profuso nella sua elaborazione.</p>
      <p sl="lt">Tutte le fonti energetiche coperte nella relazione hanno ricevuto parecchia attenzione, e nello stesso tempo si è data la dovuta importanza alle fonti energetiche alternative e alle nuove tecnologie energetiche.</p>
      <p sl="lt">La diversificazione energetica è di grande importanza per garantire l’a sicurezza energetica, che è vitale per il mio paese, la Lituania. Questo settore è vulnerabile, dato che il mio paese è totalmente dipendente da un fornitore, senza altre alternative fino ad ora. Una soluzione possibile potrebbe essere la costruzione di una centrale nucleare moderna e sicura. Sarebbe la base per la sicurezza politica e la stabilità economica.</p>
      <p sl="lt">La discussione su questa relazione ha visto anche lo scambio di opinioni diverse sul futuro dell’energia nucleare.</p>
      <p sl="lt">Pur dovendo riconoscere l’importanza delle fonti energetiche alternative e il loro possibile ruolo predominante nel futuro, dovremmo tuttavia sviluppare un approccio concreto per l’energia nucleare e affrontare il fatto che il 30 per cento dell’energia prodotta nell’UE è generata da centrali nucleari. Questa energia contribuisce all’attuazione degli obiettivi di Kyoto nonché all’aumento della sicurezza dell’approvvigionamento energetico.</p>
      <p sl="lt">Ritengo che gli emendamenti, presentati con tanta energia dai politici “verdi” che condannano l’energia nucleare nel nome della sicurezza dei cittadini dell’Unione europea, siamo ipocriti, perché potrebbero contribuire ad aumentare l’insicurezza di altri cittadini europei.</p>
      <p sl="lt">Vorrei incoraggiare i miei colleghi a essere tolleranti e a sostenere le disposizioni che consentono a ciascuna nazione di decidere a favore o contro l’uso dell’energia nucleare sicura. Solo condividendo le nostre idee e ascoltando le diverse opinioni potremo pervenire alla giusta decisione.</p>
    </intervention>
    <intervention id="1-171" speaker_id="28389" name="Zbigniew KUŹMIUK" is_mep="True" mode="spoken" nationality="Poland" birth_date="19-09-1956" birth_place="Komorowo" m_state="PL">
      <p sl="pl">a nome del gruppo UEN . – Signor Presidente, intervenendo a nome del gruppo dell’Unione per l’Europa delle nazioni in questo dibattito sulle fonti energetiche convenzionali e sulla tecnologia energetica, correi ringraziare Herbert Reul per avere elaborato sull’argomento una relazione completa.</p>
      <p sl="pl">Innanzi tutto,l’autore della relazione ha ragione a notare che la questione più importante, anche in termini del futuro dell’energia generata da combustibili convenzionali, è che i paesi dell’Unione europea lavorino insieme in questo settore.</p>
      <p sl="pl">In secondo luogo, per quanto riguarda il fatto che la dipendenza dell’Unione europea dalle importazioni di combustibili fossili aumenterà del 70 per cento circa per il 2030 e, nel caso delle importazioni di petrolio, in quel caso, fino al 94 per cento, è essenziale utilizzare al massimo i combustibili fossili nei paesi dell’Unione europea.</p>
      <p sl="pl">In terzo luogo, il carbone è proprio una risorsa di questo tipo: la Germania detiene il 7 per cento delle riserve mondiali e la Polonia il 2 per cento. E’ importante non mettere in discussione l’estrazione di questo combustibile e la generazione di energia da esso, dato che l’elettricità generata da combustibili fossili costa ancora la metà del prezzo dell’elettricità generata da fonti rinnovabili.</p>
      <p sl="pl">In quarto luogo, a causa dei rischi ecologici associati alla generazione di elettricità dal carbone, sono necessari investimenti europei comuni nella ricerca sulle nuove tecnologie in questo settore, finanziata a titolo del bilancio dell’Unione europea.</p>
      <p sl="pl">Infine, è necessario sostenere i paesi dell’Unione europea che investono nell’energia atomica. In questo contesto vorrei attirare la vostra attenzione sull’accordo raggiunto per la costruzione di una centrale nucleare moderna a Ignalin, che è un progetto comune fra Polonia, Lituania, Estonia e Lettonia.</p>
    </intervention>
    <intervention id="1-172" speaker_id="28233" name="Rebecca HARMS" is_mep="True" mode="spoken" nationality="Germany" birth_date="07-12-1956" birth_place="Hambrock bei Uelzen" p_group="Group of the Greens/European Free Alliance - Co" m_state="DE">
      <p sl="de">a nome del gruppo Verts/ALE. – Signor Presidente, signor Commissario, vorrei dire all’onorevole Reul che, poiché è già stato detto che i Verdi non approveranno questa relazione, intendo soffermarmi sui punti che ho trovato più inquietanti e che sono riflessi anche negli emendamenti che abbiamo presentato.</p>
      <p sl="de">Durante l’elaborazione della relazione, è stato impossibile impegnarsi in una qualsiasi riflessione critica sull’energia nucleare. Tutti i problemi dell’Europa associati con il declino della cultura della sicurezza delle nostre centrali nucleari sono stati tabù, sebbene gli incidenti accaduti in Germania con i reattori gestiti dalla società Vattenfall ne avevano proprio fornito un evidente esempio negativo. Anche la discussione sulla difficoltà di finanziare lo smaltimento delle scorie è stata tabù, così come la crescente minaccia di un abuso del materiale nucleare per costruire bome o possibilmente per fini terroristici.</p>
      <p sl="de">Ma devo dirle, onorevole Reul, che vi è una cosa che mi ha davvero portato alla follia, e lo dico prima della riunione di Bratislava, ed è il fatto che adesso, nel 2007, in Slovacchia la società italiana ENEL sta progettando di completare un impianto nucleare che era stato sviluppato nell’Unione sovietica prima di Chernobyl. La costruzione era iniziata in Cecoslovacchia all’inizio degli anni ‘80, e due terzi dei lavoro erano stati completati. Adesso ENEL intende completare la costruzione dell’impianto senza una nuova procedura di autorizzazione e senza realizzare test di conformità dei piani alle norme europee. E’ una vergogna.</p>
      <p sl="de">Le persone che tessono le lodi dell’energia nucleare non dovrebbero continuare a ignorare questa vergogna.</p>
    </intervention>
    <intervention id="1-173" speaker_id="2304" name="Esko SEPPÄNEN" is_mep="True" mode="spoken" nationality="Finland" birth_date="15-02-1946" birth_place="Oulu" p_group="Confederal Group of the European United Left - Nordic Green Left" m_state="FI">
      <p sl="fi">a nome del gruppo GUE/NGL . – Signor Presidente, signor Commissario, il petrolio greggio è più costoso che mai. E questo si ripercuote anche sul prezzo di altri combustibili fossili, il costo di tutte le forme di energia sta aumentando, mentre i quattro quindi del consumo totale di energia nell’UE è basato su combustibili fossili.</p>
      <p sl="fi">Le persone non sono disposte a ridurre i consumi, quindi sono necessarie nuove tecnologie, una maggiore efficienza energetica, la tecnologia di cattura e di stoccaggio del carbonio (CCS) e una nuova tecnologia nucleare, compresa la ricerca sulla fusione nucleare.</p>
      <p sl="fi">Dopo il voto della relazione in commissione, le speranze e i sogni per le principali alternative sono legati alla tecnologia CCS e all’energia nucleare. Non vi sono garanzie, tuttavia, che il biossido di carbonio liquefatto possa essere stoccato in sicurezza per l’eternità. Non vi sogno indicazioni che si potrebbe investire nell’economia a idrogeno nel contesto delle infrastrutture di trasporto, per non parlare dell’uso delle automobili elettriche azionate da elettricità senza biossido di carbonio, come è definita nella relazione, Ci vorrà probabilmente mezzo secolo per padroneggiare la fusione nucleare.</p>
      <p sl="fi">Dopo tutto, la proposta della Commissione che per il 2020 il 20 per cento dell’energia consumata nell’UE dovrebbe essere prodotta con combustibili rinnovabili non è credibile. Non sarà possibile, almeno non con i combustibili rinnovabili prodotti nel territorio dell’UE o nei grandi Stati membri dell’UE.</p>
      <p sl="fi">La relazione di cui stiamo discutendo presenta una visione troppo ottimista perché suggerisce che i combustibili fossili continueranno a esser usati, senza una reale alternativa e senza limitazioni. Si smetterà di usarli solo se qualcosa fa precipitare la situazione. Saremmo obbligati a farlo se le risorse naturali si esauriranno prima del 2020, ma non accadrà a seguito di un effetto sistematico da parte degli Stati membri dell’UE o di una dichiarazione dell’UE. Infatti, non saranno necessarie soltanto volontà, belle parole e pie speranze, sarà necessaria anche un’azione concreta che metta in discussione il nostro stile di vita attuale.</p>
      <p sl="fi">Inoltre, il sistema dei prezzi dell’elettricità, in cui i prezzi all’ingrosso dell’energia elettrica sono determinati dagli scambi di energia, dovrebbe essere rivisto. Il prezzo è stabilito sempre dall’elettricità prodotta ai costi di produzione più costosi nonché da quella prodotta sulla base delle autorizzazioni più dispendiose. Si tratta del prezzo che tutti i produttori ottengono. Purtroppo, non vi sono garanzie che le società spenderanno i profitti in eccesso per la ricerca sull’energia, dato che è nello spirito dei tempi in cui viviamo distribuire i loro profitti sotto forma di dividenti ai loro azionisti. Lo scambio di quote di emissione è anche un modo per aumentare i profitti delle società elettriche piuttosto che per ridurre le emissioni.</p>
    </intervention>
    <intervention id="1-174" speaker_id="28211" name="Lydia SCHENARDI" is_mep="True" mode="spoken" nationality="France" birth_date="27-06-1952" birth_place="Montreuil s/Bois" p_group="Non" m_state="FR">
      <p sl="fr">a nome del gruppo ITS . – Signor Presidente, onorevoli colleghi, il relatore ha ragione quando sottolinea che, per alcuni decenni ancora, le energie convenzionali rimarranno indispensabili. Ha altresì ragione di chiedere una diversificazione delle fonti energetiche e degli approvvigionamenti, una produzione più sicura e più rispettosa dell’ambiente e un uso più efficace dell’energia.</p>
      <p sl="fr">Siamo più scettici, comunque, sulle motivazioni. Innanzi tutto perché gran parte di quelle espresse tendono a ripetere il mito del riscaldamento climatico dovuto all’emissione di biossido di carbonio da parte dell’uomo. Sempre più scienziati rimettono in discussione non il cambiamento climatico – il clima è sempre stato in costante evoluzione – ma il riscaldamento globale, la responsabilità del CO2 in questo cambiamento e la sua origine antropica. La famosa tecnologia CSC, cattura e stoccaggio di CO2, che occupa molto spazio nella relazione, ma di cui non si conoscono i rischi a lungo termine, sembra essere in queste condizioni una sorta di gadget .</p>
      <p sl="fr">In secondo luogo, e nonostante le consuete allusioni alla responsabilità primaria degli Stati membri per le loro scelte energetiche, il relatore non può fare a meno di dare loro una certa direzione. Penso allo spazio lasciato al nucleare nella relazione che resta una scelta eminentemente sovrana di ciascuno Stato membro e che non può essere valutata solo sotto il profilo delle emissioni di CO2.</p>
      <p sl="fr">Infine, in nessun momento si è menzionata la globalizzazione come fattore di eccesso d’uso dei combustibili fossili. Non è irrilevante, da questo punto di vista, privilegiare gli scambi internazionali di merci a detrimento dei brevi circuiti di approvvigionamento, locali e nazionali. Quello che fa la Commissione da anni, attraverso la sua politica commerciale ultralibérale e che apre i nostri mercati alla concorrenza mondiale, rifiutando la minima protezione delle nostre economie, indipendentemente dal motivo, contribuisce in larghissima misura a creare i problemi che oggi predente di volere risolvere.</p>
    </intervention>
    <intervention id="1-175" speaker_id="4516" name="Roger HELMER" is_mep="True" mode="spoken" nationality="United Kingdom" birth_date="25-01-1944" birth_place="London" p_group="Europe of Freedom and Direct Democracy Group" m_state="GB">
      <p sl="en">Signor Presidente, questa relazione è lodevole. Ovviamente, fa la rituale genuflessione all’isteria del cambiamento climatico, nonostante serpeggino sempre più dubbio sul presunto collegamento fra CO2 e clima. Tuttavia, riconosce anche l’importanza di diversificare gli approvvigionamenti energetici e di usare i combustibili fossili, compreso il carbone, nel mix energetico. Sottolinea la necessità della sicurezza energetica, e in questo contesto evidenzia, giustamente, la necessità dell’efficienza energetica, dell’uso continuo delle risorse nazionali, compreso il carbone, e dell’energia nucleare – sia l’uso attuale della fissione sia la vitale ricerca sulla fusione, che offre grandi speranze per il futuro.</p>
      <p sl="en">Il fattore più rilevante nel dibattito sull’energia è il modo in cui i Verdi e i loro seguaci si tormentino sulle emissioni di carbonio, ma poi si oppongano all’unica tecnologie integrata di generazione a basse emissioni di carbonio. Con il prezzo del petrolio a 90 dollari al barile, è tempo che l’onorevole Harms riconosca che l’energia nucleare è la tecnologia di generazione di base più economica, più sicura, più pulita, più sostenibile e più prevedibile a nostra disposizione. Come ha affermato l’onorevole Vidal-Quadras, lo smaltimento delle scorie nucleari è solo un problema tecnico che adesso è stato risolto.</p>
    </intervention>
    <intervention id="1-176" speaker_id="28354" name="Jan BŘEZINA" is_mep="True" mode="spoken" nationality="Czechia" birth_date="14-04-1954" birth_place="Konice" p_group="Group of the European People's Party (Christian Democrats)" m_state="CZ">
      <p sl="cs">Onorevoli colleghi, vorrei riconoscere innanzi tutto il lavoro del relatore, che ha preparato una relazione equilibrata e realistica, che riflette gli ultimi sviluppi. Apprezzo anche quest’iniziativa del Parlamento, perché è una delle poche relazioni che riguarda le fonti energetiche convenzionali.</p>
      <p sl="cs">Sono convinto che nei prossimi decenni i combustibili fossili continueranno a essere insostituibili nel mix energetico: dovrebbero quindi ricevere la dovuta attenzione. Le fonti energetiche rinnovabili sono importanti, sebbene non possano sostituire le fonti convenzionali. Come dichiarato nella relazione, i nostri sforzi dovrebbero mirare a sviluppare nuove tecnologie che consentano la produzione di energia con minore impatto ambientale, come la tecnologia pulita del carbone. Oggi, mentre si registra una continua crescita del consumo di energia, da un lato e la mancanza di tecnologie per sostituire le fonti energetiche esistenti dall’altro, un orientamento oltremodo unidirezionale verso le fonti rinnovabili potrebbe paradossalmente accelerare la crescita della dipendenza degli Stati membri dalle importazioni di energia da altri paesi. Poiché l’energia è diventato il bene di consumo più strategico, il dibattito sulla sostituzione completa delle fonti convenzionali può essere popolare, ma molto irresponsabile.</p>
      <p sl="cs">Considero un trionfo del buon senso il fatto che questa relazione dedichi sufficiente attenzione all’energia nucleare. Se vogliamo agire seriamente con la strategia per la riduzione dei livelli di emissioni di CO2 vicino a zero, non possiamo rigettare l’energia nucleare, che è senza dubbio una delle fonti energetiche più pulite. Non dovremmo rimanere da soli nel nostro sforzi di riduzione delle emissioni di CO2 , ma dovremmo lottare per convincere altre superpotenze a unirsi a noi. Se paesi come gli USA, la Cina e l’India non adottano misure simili, le nostre misure non avranno alcun impatto reale su scala mondiale perché possono influenzare all’incirca solo un settimo della produzione globale di CO2 .</p>
      <p sl="cs">In conclusione, vorrei suggerire al relatore di studiare con più attenzione le differenze fra i reattori nucleari. Non vi è paragone fra il reattore che è esploso a Chernobyl e quelli installati nella Repubblica ceca.</p>
    </intervention>
    <intervention id="1-177" speaker_id="2301" name="Reino PAASILINNA" is_mep="True" mode="spoken" nationality="Finland" birth_date="05-12-1939" birth_place="Arctic Ocean" p_group="Socialist Group in the European Parliament" m_state="FI">
      <p sl="fi">Signor Presidente, signor Commissario, la relazione dell’onorevole Reul pone l’importante domanda di quale direzione stanno prendendo l’Europa e il mondo nella questione energetica. I conflitti continuano. Quanto a lungo potremo controllarli?</p>
      <p sl="fi">Non vi è un’alternativa facile all’energia fossile, date le attuali condizioni, nemmeno se facessimo il nostro possibile per risparmiare più energia di adesso. Il petrolio rappresenta circa il 37 per cento dell’energia che usiamo, il gas il 2 per cento e il carbone il 16 per cento. I combustibili fossili, quindi, rappresentano il 77 per cento ti tutte la nostra energia. Sappiamo che l’Agenzia internazionale per l’energia prevede che il consumo mondiale di energia crescerà di più di 1,5 punti l’anno. Il consumo di energia fossile dovrebbe aumentare ancora di più perché i grandi paesi in via di sviluppo confidano sulle centrali eoliche. I paesi in via di sviluppo rappresentano il 70 per cento della crescita del consumo energetico, e la Cina da sola il 30 per cento. Le riserve di combustibili fossili si stano quindi esaurendo e son concentrate in sempre meno posti.</p>
      <p sl="fi">Ci vorranno decenni per cambiare il sistema energetico. Il tempo vola, quindi è realmente una lotta contro il tempo. Se non riusciamo a risolvere i problemi ambientali ed energetici, non possiamo garantire la pace.</p>
      <p sl="fi">Vorrei menzionare alcuni settori di azione: ci occorrono una ricerca intensiva, lo sviluppo di prodotti e nuove tecnologie, e dobbiamo anche cambiare il nostro comportamento. In Europa non realizziamo neppure la ricerca intensiva, anche se siamo destinati a una maggiore dipendenza, all’aumento dei prezzi e al conflitto. Ho appena sentito che gli Stati Uniti d’America spendono cinque volte di più per la ricerca ambientale dell’Unione. Come è possibile che l’economia basata sulla conoscenza di Lisbona funziona in questo modo?</p>
      <p sl="fi">Infine, va detto che l’energia ha la sua dimensione sociale. I prezzi sono aumentati del 50 per cento in pochissimi anni.</p>
    </intervention>
    <intervention id="1-178" speaker_id="28209" name="Anne LAPERROUZE" is_mep="True" mode="spoken" nationality="France" birth_date="04-07-1956" birth_place="Puylaurens" p_group="Group of the Alliance of Liberals and Democrats for Europe" m_state="FR">
      <p sl="fr">Signor Presidente, signor Commissario, onorevoli colleghi, la relazione dell’onorevole Reul è un’ottima relazione, completa, e me ne congratulo. Tuttavia, sono stupita dello spazio dedicato al carbone in questa relazione.</p>
      <p sl="fr">Certo, il carbone è una fonte abbondante di energia. Inoltre, è la fonte di energia fossile più diffusa nel mondo. Ma sono preoccupata dal suo ruolo sempre più preminente nella produzione di elettricità. Sembra che con la tecnologia di cattura e di stoccaggio di CO2, le emissioni dei gas serra delle centrali a carbone sarebbero risolte. Confesso che sono scettica. Mente nel mondo fioriscono le centrali a carbone, è possibile dotare le centrali di cattura di CO2 ovunque? Come arriveremo a impedire le emissioni di CO2 con centrali a carbone detto “pulito”? Dopo l’era dell’energia del legno, dopo l’era del carbone, e poi l’era del petrolio, non si rischia di tornare all’era del carbone?</p>
      <p sl="fr">Per concludere in modo più ottimista, direi che il punto forte della relazione è la proposta del piano strategico europeo per le tecnologie energetiche. Questo piano deve tenere conto della necessaria diversificazione delle fonti energetiche per il 2020, 2030, 2050, nonché dell’importanza dell’uso regionale delle risorse.</p>
    </intervention>
    <intervention id="1-179" speaker_id="28374" name="Wiesław Stefan KUC" is_mep="True" mode="spoken" nationality="Poland" birth_date="02-09-1949" birth_place="Sokołow Podlaskí" p_group="Non" m_state="PL">
      <p sl="pl">Signor Presidente, delle fonti energetiche elencate in questa relazione, solo il carbone, che sia carbone duro o carbone marrone, è disponibile in grandi quantità nell’Unione europea. Nel complesso, dobbiamo importare gli altri combustibili energetici. Il fabbisogno energetico aumenterà in linea con la crescita. Attualmente non è chiaro come riusciremo a sviluppare la produzione da fonti energetiche o da batterie a idrogeno, ma anche queste ultime necessitano di energia. Per questo motivo, nonostante gli enormi sforzi, non dovremmo rinunciare al carbone troppo velocemente come fonte energetica accessibile. Non stiamo facendo abbastanza per sviluppare energia pulita dal carbone. Dovrebbero essere destinate più ricorse nella lavorazione del carbone e nel miglioramento dell’efficienza delle caldaie e dei generatori. Dobbiamo mantenere la sicurezza energetica e uno degli elementi è il carbone, che è disponibile in quasi tutti i paesi dell’UE. Non possiamo permetterci di snobbare le nostre ricchezze.</p>
      <p sl="pl">Per finire, vorrei congratularmi con Herbert Reul e i suoi colleghi per una relazione eccellente e equilibrata, che sostengo del tutto.</p>
    </intervention>
    <intervention id="1-180" speaker_id="28508" name="Alyn SMITH" is_mep="True" mode="spoken" nationality="United Kingdom" birth_date="15-09-1973" birth_place="Glasgow" p_group="Group of the Greens/European Free Alliance - First Vice" m_state="GB">
      <p sl="en">Signor Presidente, signor Commissario, è bello vederla bruciare il petrolio di mezzanotte insieme a noi.</p>
      <p sl="en">In Europa, abbiamo un vasto potenziale di energia rinnovabile. In Scozia, lo sappiamo meglio degli altri. Come ha affermato l’onorevole Harms, il mio gruppo ha una serie di difficoltà con gli aspetti pro nucleare della relazione. Il mio parere è che dobbiamo assicurare la ricerca su altre fonti, non nucleari, di energia e la ricerca sul loro miglioramento.</p>
      <p sl="en">Al paragrafo 47, la cattura del carbonio è sperimentale, ma promettente, e nello stesso paragrafo chiediamo alla Commissione di elaborare quanto prima chiari indirizzi politici in materia di ulteriore promozione della ricerca nel settore della tecnologia CCS. Signor Commissario, sono lieto di sentire che lei lo farà. E’ importante perché, se lasciati da soli, gli Stati membri non ci riusciranno.</p>
      <p sl="en">In Scozia, a Peterhead abbiamo avuto una proposta a livello mondiale per un sito di dimostrazione. A causa dell’incertezza, di cui è totalmente responsabile il governo di Londra che non ne ha fatta una priorità, il progetto andrà avanti – e non andrà avanti in California.</p>
      <p sl="en">L’Europa può essere leader in questo campo; possiamo avere un’importanza a livello globale nel potenziale di ricerca che abbiamo, ma dobbiamo procedere con azioni concrete. Sono lieto di sentire che questa relazione contiene alcune idee che la Commissione sta facendo proprie.</p>
    </intervention>
    <intervention id="1-181" speaker_id="23706" name="Miloslav RANSDORF" is_mep="True" mode="spoken" nationality="Czechia" birth_date="15-02-1953" birth_place="Rakovník" p_group="Confederal Group of the European United Left - Nordic Green Left" m_state="CZ">
      <p sl="cs">Vorrei sottolineare 10 punti concernenti la relazione dell’onorevole Reul. E’ una relazione eccellente e ben equilibrata che, a mio avviso, è stata scritta con lo spirito delle parole di Antoine de Saint Exupéry sul nostro futuro: il nostro compito non è prevederlo, ma fare in modo che ci sia.</p>
      <p sl="cs">La relazione elenca praticamente tutte le fonti energetiche convenzionali, ad eccezione, forse, per il piacere dei Verdi qui in Aula, dei bastoni di ebanite e delle code di volpe. Scherzi a parte. Riconosco la maniera esaustiva con cui la relazione abbraccia i regolamenti generali del settore energetico. Come confermano le scoperte storiche del professore Semjonov, sin dalla preistoria e dai temi antichi si sono applicate sempre le stesse leggi di base: da un lato gli umani hanno cercato di ridurre l’intensità energetica delle tecnologie, mentre dall’altro hanno lottato per produrre più energia.</p>
      <p sl="cs">A mio avviso, oggi sono necessarie una combinazione efficace delle fonti energetiche delle importazioni di gas. Il peso del mercato unico europeo andrebbe rafforzato come fattore per garantire la stabilità e l’affidabilità degli approvvigionamenti.</p>
      <p sl="cs">Vi sono ovviamente rischi ambientali, che dovrebbero essere valutati con attenzione. Il relatore, l’onorevole Reul, fa riferimento, ad esempio, alle piattaforme artiche che, secondo alcune stime, rappresentano fino al 25 per cento delle nuove fonti di gas e di petrolio.</p>
      <p sl="cs">La Commissione sarà temuta, indubbiamente, a prendere misure per ridurre l’intensità di energia per unità di PIL. Un altro compito essenziale è l’elaborazione di una politica di trasferimento tecnologico ragionevole.</p>
      <a text="(Il Presidente toglie la parola all’oratore)"/>
    </intervention>
    <intervention id="1-182" speaker_id="28180" name="Ján HUDACKÝ" is_mep="True" mode="spoken" nationality="Slovakia" birth_date="24-02-1959" birth_place="Vranov nad Topľou" p_group="Group of the European People's Party (Christian Democrats) and European Democrats" m_state="SK">
      <p sl="sk">Vorrei congratularmi con il relatore, l’onorevole Reul, per la sua eccellente relazione. Essa illustra la situazione del settore delle fonti energetiche e delle tecnologie convenzionali, e nello stesso tempo attira l’attenzione, in modo complesso, sui numerosi aspetti del loro ulteriore uso nel contesto della sicurezza dell’approvvigionamento energetico e della necessità di aumentare continuamente le emissioni.</p>
      <p sl="sk">Poiché si ha sempre più bisogno di energia su scala globale, l’Unione europea non può permettersi di eliminare completamente i combustibili fossili dato che svolgono una parte importante nella produzione energetica generale, sebbene le loro riserve continuino a diminuire. Nonostante il fatto che l’Unione europea sia in media relativamente efficace nella produzione di energia da queste fonti convenzionali, alcuni Stati membri potrebbero fare ancora di più per quanto riguarda l’introduzione e il sostegno di tecnologie nuove, più efficaci, e dello sviluppo di nuove unità di cooperazione, più efficienti. Né gli Stati membri dovrebbero creare ostacoli inutili a novi investimenti nell’uso delle riserve fossili attraverso le tecnologie disponibili più avanzate.</p>
      <p sl="sk">Un’altra questione sulla quale vorrei soffermarmi è l’energia nucleare. Come sappiamo, l’energia, in pratica, non genera emissioni di CO2 e sono convinto che prima o poi troverà il suo posto anche in quegli Stati membri che finora sono stati contrari, più per motivi ideologici che pragmatici. Poiché le nuove tecnologie, come i reattori di quarta generazione, so evolvono costantemente (anche in Russia, onorevole Harms), esistono opzioni per ulteriori miglioramenti alla loro sicurezza operativa e allo stoccaggio sicuro del combustibile nucleare usato.</p>
      <p sl="sk">Pr concludere, vorrei dire che apprezzo il fatto che il lavoro della Commissione mostri un’inclinazione tangibile verso una visione e una valutazione aperta e obiettiva dei vantaggi dell’energia nucleare, concretizzatesi in iniziativa come il forum europeo per l’energia nucleare, la cui riunione inaugurale sarà tenuta a Bratislava, a novembre di quest’anno, come è già stato detto nell’Aula. L’Europa è stata a lungo priva di una piattaforma permanente di discussione di questo tipo, che contribuisca allo scambio di conoscenza, di informazioni e di opinioni. Tale scambio sarà utile sia per gli esperti, sia per il vasto pubblico, e credo che sarà utile anche per i Verdi.</p>
    </intervention>
    <intervention id="1-183" speaker_id="2295" name="Hannes SWOBODA" is_mep="True" mode="spoken" nationality="Austria" birth_date="10-11-1946" birth_place="Bad Deutsch Altenburg" p_group="Group of the Progressive Alliance of Socialists and Democrats in the European Parliament - Vice" m_state="AT">
      <p sl="de">Signor Presidente, vorrei affrontare due punti. Il primo, sul quale spero e credo siamo uniti, è l’idea che le fonti e le orme di energia convenzionali continueranno a svolgere un ruolo di rilievo nel futuro. L’idea che possiamo sostituire ogni cosa con l’energia di fonti alternative è illusoria. Tuttavia, dobbiamo rendere più ecologica la tecnologia tradizionale – è assolutamente necessario – e dobbiamo anche far sì che le forme di tecnologia convenzionali diventino più efficienti. Queste sono le opinioni che condividiamo e al riguardo la relazione può essere decisamente sostenuta.</p>
      <p sl="de">La situazione, forse, è alquanto diversa per quanto riguarda la tecnologia nucleare. Deve essere assolutamente chiaro, senza se e senza ma, che ogni paese sceglie la sua forma di tecnologia, in altre parole può scegliere l’energia nucleare o decidere di non fare ricorso all’opzione nucleare.</p>
      <p sl="de">Un altro principio che deve essere comune per noi tutti è la priorità della sicurezza – non solo sicurezza nel processo di produzione energetico, ma anche, ovviamente, la sicurezza nello smaltimento finale, cosa molto importante nel mondo di oggi, dove l’importanza della dimensione globale è sempre maggiore, la non proliferazione dell’energia nucleare che può essere usate per fini militari.</p>
      <p sl="de">Avrei voluto che la relazione si incentrasse più acutamente su tali questioni. Certo, li abbiamo affrontati in altre relazioni, e credo che l’Europa debba dare il migliore degli esempi in questo campo. Indipendentemente da quella che può essere definita posizione ideologica – se siamo pro o contro la tecnologia nucleare – la sicurezza deve essere assolutamente prevalente. Mi auguro che quest’Assemblea e, ovviamente, la Commissione saranno sempre più vigilanti ad assicurare che tutte le questioni collegate alla sicurezza, compresa la non proliferazione, rimangano al centro dell’attenzione, altrimenti rinunceremo alla nostra responsabilità nei confronti dell’umanità e della pace nel mondo. Spero che questo messaggio possa farsi strada ancora più chiaramente domani in alcuni emendamenti che nella relazione dell’onorevole Reul.</p>
    </intervention>
    <intervention id="1-184" speaker_id="38606" name="Mariela Velichkova BAEVA" is_mep="True" mode="spoken" nationality="Bulgaria" birth_date="22-10-1964" birth_place="Sofia" p_group="Group of the Alliance of Liberals and Democrats for Europe" m_state="BG">
      <p sl="bg">Gli interessi geopolitici e il raggiungimento di equilibri, il livello di sviluppo tecnologico e il suo impatto sull’economia creano le condizioni necessarie per una seconda possibilità per l’energia nucleare quale elemento importante del mix energetico. Questo tema è molto importante e rilevante sullo sfondo dell’acceso dibattito sul cambiamento climatico, la sicurezza degli approvvigionamenti energetici e la soluzione alternativa per la generazione di energia.</p>
      <p sl="bg">Nel mio paese, la Bulgaria, l’impianto nucleare Kozlodui ha fornito il 43 per cento della generazione totale di energia nel paese, contribuendo allo sviluppo sostenibile dell’economia nel t 2006. Ovviamente, queste cifre riguardano il periodo anteriore alla chiusura delle unità tre e quattro dell’impianto nucleare il 31 dicembre 2006. Le analisi rivelano che nei prossimi decenni il consumo di elettricità raddoppierà a livello globale. In tutto il mondo, sono in fase di costruzione 31 reattori e altri sono nella fase di progettazione. Questo processo dinamico dimostra che sono compiuti sforzi attivi per cercare soluzioni al fine di superare le sfide delle economie moderne, fornire energia a poco prezzo e pulita, affrontare il cambiamento climatico, osservare le quote di emissione dei gas serra nell’ambito del protocollo di Kyoto, salvaguardare la sicurezza degli approvvigionamenti e ridurre la dipendenza da gas e petrolio. E se cito ancora un altro fatto, ovvero che attualmente gli impianti nucleari generano un terzo dell’elettricità nell’Unione europea, concluderei che forse è giunto il momento del rinascimento nucleare.</p>
    </intervention>
    <intervention id="1-185" speaker_id="28330" name="Vladimír REMEK" is_mep="True" mode="spoken" nationality="Czechia" birth_date="26-09-1948" birth_place="České Budějovice" p_group="Confederal Group of the European United Left - Nordic Green Left" m_state="CZ">
      <p sl="cs">Onorevoli colleghi, la relazione va lodata perché ha incluso tutti i settori del mix energetico, guardando in particolare alle fonti convenzionali. Dobbiamo certamente rafforzare l’efficienza dell’uso di combustibili fossili.</p>
      <p sl="cs">Sono convinto, tuttavia, che vi siano diversi motivi per cui non possiamo fare a meno dell’energia nucleare. Lo sviluppo sostenibile, il mantenimento della competitività nel senso più ampio del termine, la protezione ambientale e la riduzione delle emissioni sono solo alcuni di questi motivi. Finalmente stiamo iniziando a discutere dell’energia nucleare senza farci guidare da sentimenti e da emozioni non giovevoli, sebbene alcuni degli emendamenti presentati e persino alcuni dei contributi ancora non lo dimostrino.</p>
      <p sl="cs">Sono quindi lieto di sentire le voci realistiche della Commissione e di altre istituzioni dell’UE che dicono che dobbiamo incorporare l’energia nucleare anche nel futuro. In molti paesi, l’energia nucleare già rappresenta una fonte chiave, ed è una garanzia della nozione molto discussa di indipendenza e sicurezza energetica. Sembra alla fine che prevedendo quote e percentuali non smetteremo di fare quello che un proverbio ceco descrive, in modo colorito, come “gettare il bambino insieme all’acqua sporca”</p>
    </intervention>
    <intervention id="1-186" speaker_id="4308" name="Alejo VIDAL-QUADRAS" is_mep="True" mode="spoken" nationality="Spain" birth_date="20-05-1945" birth_place="Barcelona" p_group="Group of the European People's Party (Christian Democrats)" m_state="ES">
      <p sl="es">Signor Presidente, la relazione di propria iniziativa che voteremo domani è la terza e ultima elaborata da quest’Assemblea, che completa la risposta del Parlamento alla revisione presentata dalla Commissione all’inizio dell’anno.</p>
      <p sl="es">Il collega Herbert Reul ha svolto un lavoro eccellente durante l’intero dibattito in commissione, ed ha elaborato un testo solido e coerente che racchiude tutte le inquietudini della maggior parte dei deputati.</p>
      <p sl="es">Per molto tempo i combustibili fossili e l’energia nucleare continueranno a costituire la maggior parte del nostro mix energetico e, nonostante gli ambiziosi obiettivi che si siamo proposti in materia di energie rinnovabili, il contributo di queste ultime non sarà realmente significativo per vari decenni. Pertanto, non dobbiamo rallentare gli sforzi per la ricerca, lo sviluppo e l’innovazione nelle fonti convenzionali, dato che il rispetto dei nostri impegni nel settore del cambiamento climatico, della sicurezza degli approvvigionamenti e della competitività implica il conseguimento di un uso più sostenibile di tali fonti.</p>
      <p sl="es">Il risultato del voto in commissione è stato eccellente, dato che ha messo in evidenza i progressi compiti nel settore della cattura del biossido di carbonio, del miglioramento dell’efficienza energetica nella generazione di elettricità, del contributo che possono dare i combustibili sintetici ai trasporti, nonché la competitività del nucleare.</p>
      <p sl="es">Un gruppo di quest’Assemblea ha presentato quasi 40 emendamenti sul nucleare per modificare tutti i riferimenti oggettivi e realisti al riguardo con menzioni alle fonti rinnovabili. Vi ricordo che questo tema era già stato votato in una precedente plenaria e – consentitemi di dirlo a questo gruppo – che è libero di vivere negando la realtà, ma che tutti pagheremo le conseguenze se le loro ossessioni, alla fine, prevarranno sui testi. La maggioranza dei membri di quest’Aula preferisce lavorare con i fatti e usarli per elaborare politiche sensate che non portino la nostra società al fallimento collettivo.</p>
    </intervention>
    <intervention id="1-187" speaker_id="34229" name="Atanas PAPARIZOV" is_mep="True" mode="spoken" nationality="Bulgaria" birth_date="05-07-1951" birth_place="Sofia" p_group="Socialist Group in the European Parliament" m_state="BG">
      <p sl="bg">Vorrei ringraziare, innanzi tutto, il relatore, l’onorevole Reul, per la sua relazione obiettiva ed equilibrata. Un’importante caratteristica distintiva della relazione è la chiara descrizione del ruolo delle fonti energetiche convenzionali, la necessità di un loro uso sempre più efficiente attraverso nuove tecnologie al fine di ottenere la sicurezza energetica dell’Unione europea con il massimo rispetto per gli obiettivi di sviluppo sostenibile per la lotta contro il cambiamento climatico. Vorrei sostenere la conclusione che l’aumento degli investimenti nelle tecnologie energetiche a livello europeo e nazionale non solo contribuirebbe al raggiungimento degli obiettivi energetici dell’UE, ma ne migliorerebbe la capacità di esportare strutture nel rispetto di standard più elevati di efficienza e di sicurezza.</p>
      <p sl="bg">Vorrei mettere in evidenza quella sezione della relazione che tratta dell’energia nucleare, non solo per il suo posto di rilievo nella generazione di energia da fonti convenzionali, ma anche per la sua importanza nel rispetto da parte dell’energia nucleare dei massimi standard di sicurezza nucleare. In questo senso, il sostegno all’appello della Commissione di introdurre livelli di riferimento comuni alla sicurezza nucleare nell’Unione europea è un aspetto cruciale della relazione. Vorrei sottolineare, in particolare, il fatto che la Bulgaria, che intende costruire un nuovo impianto nucleare, ha un grande interesse in un ruolo rafforzato dell’Unione europea nel rispetto di elevati standard di sicurezza nucleare, nonché nella creazione di condizioni di investimento favorevoli per questi progetti su larga scala che richiedono grandi risorse finanziarie, materiali e intellettuali. Il lavoro dell’Unione europea, compreso il gruppo ad alto livello per la sicurezza nucleare e la gestione dei rifiuti e l’esistente forum per la sicurezza nucleare, contribuirà all’incorporazione dell’energia nucleare nelle politiche comunitarie in modo più oggettivo.</p>
    </intervention>
    <intervention id="1-188" speaker_id="28224" name="Markus PIEPER" is_mep="True" mode="spoken" nationality="Germany" m_state="DE">
      <p sl="de">Signor Presidente, per quanto sia necessario attuare misure per combattere contro il cambiamento climatico e promuovere le energie rinnovabili, è estremamente importante che il Parlamento si occupi anche del futuro delle fonti energetiche convenzionali. La relazione Reul sottolinea l’enorme importanza del carbone e dell’energia Solo in Europa abbiamo 300 000 posti di lavoro nell’estrazione del carbone. Un’ulteriore forza economica è fornita dagli impianti elettrici e da gettito fiscale. Circa il 60 per cento della nostra produzione di elettricità è basata sul carbone o sull’energia nucleare europei. Ovviamente, dobbiamo aumentare l’efficienza e la sicurezza di queste fonti energetiche. Ovviamente dobbiamo anche cercare di proteggere l’ambiente elaborando ulteriori disposizioni di legge su questioni come le emissioni di carbonio.</p>
      <p sl="de">D’altro canto, non dobbiamo applicare una normativa talmente severa da far perdere al carbone la sua competitività. Il fatto è che le fonti energetiche rinnovabili non son in grado di crescere così rapidamente come vorremmo. Ci troviamo di fronte alla minaccia di limitazioni alla nostra indipendenza in materia di politica estera e di azioni arbitrarie da parte dei nostri fornitori di energia. L’unico modo per evitare quella minaccia in futuro è un mix energetico strategico che includa anche il carbone e l’energia nucleare.</p>
    </intervention>
    <intervention id="1-189" speaker_id="28980" name="Andres TARAND" is_mep="True" mode="spoken" nationality="Estonia" birth_date="11-01-1940" birth_place="Tallinn" p_group="Socialist Group in the European Parliament" m_state="EE">
      <p sl="et">Se il cambiamento climatico deve essere tenuto sotto controllo, è importante ridurre le emissioni di carbonio derivanti dalla combustione di fossili quasi a zero. Tuttavia, per impedire e mitigare gli effetti indesiderati del cambiamento climatico dobbiamo agire adesso. La tecnologia pulita del carbone può dimostrarsi attuabile, ma non possiamo riporre tutte le nostre speranze su di essa al momento. L’Unione europea deve ridurre in misura significativa le attuali emissioni dei gas serra e questo deve rimanere l’essenza della nostra politica climatica. Sono lieto che la commissione temporanea sul cambiamento climatico del Parlamento europeo abbia approvato di recente una linea dura per i nostri negoziati alla conferenza su clima che si terrò a Bali a dicembre.</p>
      <p sl="et">Per quanto riguarda la tecnologia pulita del carbone, i fondi attualmente disponibili per la ricerca necessaria possono essere aumentati dato che la questione va studiata. Tuttavia, non possiamo perdere decenni in attesa dei risultati della ricerca senza fare nient’altro e quindi dobbiamo concentrarci su misure che vanno attuate immediatamente, ovvero la riduzione delle emissioni di CO2 , misure per il risparmio energetico e una transizione generale alle fonti energetiche rinnovabili.</p>
      <p sl="et">Il voto della commissione ITRE ha rispecchiato un’eccessiva enfasi sull’energia nucleare nella relazione Reul e si è discusso poco delle energie rinnovabili. Sostengo appieno quindi gli emendamenti presentati in Aula, perché contribuiscono a equilibrare la relazione. In particolare, vi chiedo di sostenere gli emendamenti che raccomandano che la Commissione europea metta le energia rinnovabili al centro di attenzione del suo piano strategico europeo per le tecnologie energetiche.</p>
    </intervention>
    <intervention id="1-190" speaker_id="38601" name="Vladimir URUTCHEV" is_mep="True" mode="spoken" nationality="Bulgaria" birth_date="01-10-1954" birth_place="Bukovo" p_group="Group of the European People's Party (Christian Democrats)" m_state="BG">
      <p sl="en">Signor Presidente, vorrei lodare, innanzi tutto, l’onorevole Reul per avere saputo far passare abilmente la sua relazione attraverso i circa 200 emendamenti presentati in commissione e per avere offerto a quest’Aula una relazione molto equilibrata, coerente e onesta, altamente rilevante per le sfide che affrontiamo oggi e affronteremo nel futuro. Molti di quegli emendamenti respinti sono riapparsi all’ultimo minuto, e in plenaria dobbiamo rigettarli di nuovo. Questi emendamenti non solo danneggiano la relazione, ma alla fine danneggiano l’ambiente che alcune delle proposte intendono rappresentare.</p>
      <p sl="en">Uso la parola “onesta” deliberatamente, perché l’onorevole Reul ha usato parole reali come “carbone” e “nucleare”, piuttosto che nascondersi dietro le generalità di quello che potrebbe o meno essere sostenibile o rinnovabile, ed è chiaro che continueremo a fare affidamento sulla combustione dei combustibili fossili per le generazioni future. Ovviamente siamo favorevoli alle energie rinnovabili. Lo siamo perché forniscono l’energia pulita necessaria. Tuttavia, in molti Stati membri le energie rinnovabili non possono soddisfare i nostri obiettivi ambientali né le nostre crescenti richieste di energia, né la nostra esigenza di rimanere competitivi sui mercati globali. Quali politici responsabili, dobbiamo abbandonare i dogmi del passato e riconoscere che tutte le tecnologie hanno un proprio ruolo. Molto semplicemente, dobbiamo mantenere e fare avanzare la quota nucleare – e tuttora non lo stiamo facendo abbastanza. Nel mio paese, la Bulgaria, abbiamo dovuto chiudere inutilmente 2 000 MW di energia nucleare sicura e pulita.</p>
    </intervention>
    <intervention id="1-191" speaker_id="28322" name="Joan CALABUIG RULL" is_mep="True" mode="spoken" nationality="Spain" birth_date="24-05-1960" birth_place="Valencia" p_group="Socialist Group in the European Parliament" m_state="ES">
      <p sl="es">Signor Presidente, nonostante gli ambiziosi obiettivi che si siamo prefissati, sembra che siamo tutti d’accordo che le fonti energetiche convenzionali continuano a essere una parte importante del nostro mix energetico. Pertanto, anche l’energia nucleare continuerà a svolgere un ruolo chiave, perché continua a essere necessaria per garantire la sicurezza e la stabilità dell’approvvigionamento di molti paesi.</p>
      <p sl="es">In questo senso, è logico studiare quei settori in cui la sua debolezza è più evidente, come la sicurezza o lo smaltimento delle scorie, ma va ricordato che la relazione dice con chiarezza che l’opzione nucleare è di competenza esclusiva degli Stati membri, come ha ricordato all’inizio l’onorevole Reul.</p>
      <p sl="es">Tuttavia, sembra che alcuni vogliano che l’Europa affidi il suo futuro in modo quasi esclusivo all’energia nucleare, subordinando a questa fonte lo sviluppo delle energie rinnovabili, l’aumento dell’efficienza o la ricerca. C’è un piccolo dettaglio sui cui vorrei fare una domanda: qual è il parere dei cittadini sulla questione?</p>
      <p sl="es">Teniamo sì conto della realtà, ma, proprio per questo, dobbiamo avere priorità chiare e, al riguardo, va segnalato che l’importanza del piano strategico per le tecnologie energetiche, che la Commissione dovrebbe presentare a breve, è un elemento molto importante.</p>
      <p sl="es">Crediamo che l’obiettivo prioritario debba essere la riduzione dei costi delle energie rinnovabili, il miglioramento dell’efficienza energetica degli edifici, l’industria e i trasporti, e i progressi tecnologici che consentono un basso livello di emissioni di carbonio. E’ su questi obiettivi che l’Unione europea e gli Stati membri devono dare la priorità politica e concentrare gli sforzi per elaborare una politica energetica per il futuro.</p>
    </intervention>
    <intervention id="1-192" speaker_id="36281" name="Silvia-Adriana ȚICĂU" is_mep="True" mode="spoken" nationality="Romania" birth_date="14-11-1970" birth_place="Galaţi" p_group="Group of the Progressive Alliance of Socialists and Democrats in the European Parliament" m_state="RO">
      <p sl="ro">La produzione energetica lorda nell’Unione europea è ottenuta sulla base di diverse fonti energetiche: 31 per cento energia nucleare, 29 per cento carbone, 19 per cento gas, 14 per cento fonti rinnovabili e 5 per cento petrolio.</p>
      <p sl="ro">La Romania produce il 13,5 per cento della sua energia dal petrolio, il 15,3 per cento dal carbone e dal coke e il 5,9 per cento è energia idroelettrica e nucleare-elettrica. Per quanto riguarda l’energia nucleare, è essenziale garantirne la sicurezza e, in particolare, un adeguato smaltimento delle scorie. I sistemi di energia nucleare di quarta generazione consentiranno una migliore gestione delle scorie nucleari e ne ridurranno la quantità. Tuttavia, un elemento estremamente importante per la protezione ambientale dovrebbe riguardare il trattamento delle acque usate nei reattori a carbonio. Per questo motivo, gli investimenti nella sicurezza e nel trattamento delle scorie radioattive dovrebbe essere la priorità per i paesi che generano energia nucleare. La regione del Mar Nero è estremamente importante per diversificare le fonti energetiche dell’Unione europea. La regione ha un’importanza strategica, non solo per il trasporto di idrocarburi dalla regione del Mar Caspio all’Unione europea, ma anche per le risorse di carbonio esistenti in Romania, Bulgaria, Turchia, Ucraina e Russia. E’ importante che l’industria carbonifera garantisca la sicurezza sul lavoro e condizioni salubri. Nella misura in cui il carbone è una fonte di energia, è importante avere gli investimenti necessari per garantire la sicurezza nei luoghi di lavoro.</p>
    </intervention>
    <intervention id="1-193" speaker_id="28155" name="Edit HERCZOG" is_mep="True" mode="spoken" nationality="Hungary" birth_date="05-05-1961" birth_place="Budapest" p_group="Group of the Progressive Alliance of Socialists and Democrats in the European Parliament" m_state="HU">
      <p sl="hu">Signor Presidente, onorevoli colleghi, mi congratulo con il relatore e i relatori ombra. E’ un successo particolare di questa relazione che il Parlamento abbia realizzato, senza ombra di dubbio, e accettato, che i timori ideologici non possono superare la necessità ambientale e economica. Alcuni degli attuali Stati membri hanno cercato di farlo negli ultimi cinquant’anni ma, come sappiamo, non hanno avuto successo. Era il 1956 quando l’Ungheria ha abbandonato la vana nozione politica che poteva essere un paese di ferro e di acciaio. Fortunatamente, l’Unione europea non p dovuta arrivare a questo estremo per rendersi conto e riconoscere che avremo bisogno di tutta la nostra conoscenza e di tutte le nostre risorse se cogliamo soddisfare i nostri requisiti energetici con sicurezza nel XXI secolo. Questo richiede la diversificazione massima possibile in termini sia di fonti che di tecnologie. L’ideologia non può decidere su quale base poggerà l’approvvigionamento energetico dell’Europa fra 10, 20 o 50 anni; è la scienza che deve decidere. Il ruolo dei politici è chiedere sicurezza, fonti coordinate e accettazione pubblica. Per questo compito auguro a tutti noi – come direbbero i minatori ungheresi – “jó szerencsét ”, possiamo arrivare in sicurezza alla fine della giornata!</p>
    </intervention>
    <intervention id="1-194" speaker_id="photo_generic" name="Andris Piebalgs" is_mep="True" mode="spoken">
      <p sl="en">Membro della Commissione . − Signor Presidente, come è già stato detto, si tratta della terza relazione sulla decisione della Commissione e la successiva decisione del Consiglio europeo. La relazione Vidal-Quadras ci ha aiutati a formulare il pacchetto per il mercato interno. La relazione Thomsen avrà un’enorme influenza sulle nostre proposte sulle energie rinnovabili. Posso anche promettervi che seguiremo il voto sulla relazione Reul con molta attenzione, perché il risultato di quella relazione influenzerà l’approccio alla CCS – prima di tutto le proposte legislative e anche la relazione – e anche il piano strategico sulle tecnologie energetiche e la nostra politica futura, nella misura in cui il Trattato Euratom ci dà il mandato per l’energia nucleare. Ecco perché questo voto sarà seguito attentamente dalla Commissione.</p>
      <p sl="en">Nello stesso tempo, vorrei sottolineare una serie di punti. E’ stato detto che dobbiamo ammodernare il settore energetico. Se ricordo – adesso, nel 2007 – il primo dibattito nel 2004, credo che abbiamo fatto molto. La sicurezza dell’approvvigionamento e il cambiamento, forse con una sola importante differenza in questa fase, che è il costo della cattura del carbonio, ma credo che gli sviluppi del prezzo del petrolio aiuteranno.</p>
      <p sl="en">Sono state anche menzionate le sfide climatiche. Non investiamo in risorse sufficienti. Dovemmo decidere realmente le nostre priorità. Senza investimenti massicci nella ricerca e sviluppo nel settore energetico, non avremo successo. Ritengo che il dibattito triennale è stato utilissimo per preparare il terreno. Ma adesso è tempo di affrontare le questioni. Come si può dire, ad esempio, che alcuni Stati membri dipendono da paesi terzi quando i Fondi strutturali non sono usati completamente per l’energia, o quasi per niente!</p>
      <p sl="en">Direi che anche la parte ei bilanci nazionali destinata a ricerca ed è troppo piccola. Sono queste, quindi, le questioni fondamentali da trattare. Temo che non passerà molto tempo prima di avere gravi perturbazioni nel mercato. Dobbiamo agire, allora, e agire sulla base sulla quale il Parlamento ha lavorato finora.</p>
      <p sl="en">E’ stata sollevata anche una questione particolare: che ci servono sufficienti risorse energetiche. Risorse sufficienti richiedono domanda di energia. E anche in questo campo il Parlamento è andato avanti e la Commissione è andata avanti, e nello stesso tempo devo avviare 12 casi di infrazione per mancata comunicazione di piani d’azione sull’efficienza energetica, la base per agire sulla domanda di energia.</p>
      <p sl="en">Per quanto riguarda la domanda e la dipendenza dai paesi terzi, è qualcosa che dovrebbe essere superato. Credo che la relazione Saryusz-Wolski sia stata un tentativo coraggioso in tal senso. Se uno Stato membro è ricattato da un fornitore, dovrebbe denunciarlo. Perché la ragione fondamentale p che abbiamo una politica estera e di sicurezza comune (PESC) che potrebbe offrire i motivi necessari per un’azione comune, e credo che ogni paese che abbia il coraggio sufficiente per ricattare uno di paesi dell’UE ci penserà due volte, o non penserà affatto di ricattarlo, se questo fatto viene denunciato e discusso nel Consiglio.</p>
      <p sl="en">L’ultima parte del mio intervento riguarderà l’energia nucleare. E’ evidente, nell’ambito del trattato di riforma, che il mix energetico rientra nel processo decisionale nazionale. Questo significa che la decisione sull’energia nucleare deve essere presa da ogni singolo Stato membro. Ma si deve anche comprendere che adesso le condizioni impongono, senz’altro, che la legislazione vigente assicuri la trasparenza e la prevedibilità, perché è un investimento a lungo termine.</p>
      <p sl="en">L’onorevole Swoboda ha anche menzionato le questioni della non proliferazione. Le stiamo prendendo in considerazione, ma, a mio avviso, è chiarissimo che la PESC ha la priorità e che l’Euratom dovrebbe inserirsi e aiutare. Sarò decisamente la PESC a giurare le nostre attività sulla non proliferazione.</p>
      <p sl="en">Due risposte molto concrete. Innanzi tutto Mochovce. Slovenské Elektrárne ha infatti notificato la sua intenzione di costruire un impianto nucleare. E’ per il reattore VVR 440/213, ma non del tipo di Chernobyl. La Commissione, conformemente all’articolo 41 del Trattato Euratom, preparerà un parere, tenendo conto di tutte le sfide che comporta questa decisione. Ci vorrà del tempo, ma potete essere sicuri che la Commissione realizzerò la giusta valutazione e non esiterà se avessimo dubbi sulla sicurezza dell’impianto.</p>
      <p sl="en">Sulla questione di venire qui a parlare della chiusura di alcune unità nucleari, un dibattito sull’argomento non sarebbe produttivo. La questione è stata concordata dagli esperti che hanno preparato il terreno. E’ stata discussa a livello politico e concordata a livello governativo, e sigillata con un referendum in tutti gli Stati membri, compresi i paesi in cui si trovano questi reattori. Vi prego di non tornare sull’argomento perché ci distrae dagli sviluppi futuri. Non vi è modo che questi reattori ottengano l’autorizzazione a prolungare il loro periodo di funzionamento. E’ un vicolo cieco. Cercate di capire che non c vi saranno sviluppi.</p>
      <p sl="en">Conosco, probabilmente, le sue idee personali al riguardo, ma non vi saranno sviluppi, almeno non da parte della Commissione europea. L’opinione è stata formata. E’ stata concordata democraticamente, cerchiamo di rispettarla e di onorare l’impegno.</p>
      <p sl="en">Apprezzo molto la relazione che è stata elaborata. E’ una relazione particolarmente difficile e credo che abbia i toni giusti. Mi auguro che il voto ci aiuterà in modo decisivo a completare il documento che dobbiamo preparare per la fine dell’anno.</p>
    </intervention>
    <intervention id="1-195" speaker_id="28380" is_mep="True" mode="spoken" role="Presidente" name="Marek SIWIEC" nationality="Poland" birth_date="13-03-1955" birth_place="Piekary Sląskie" p_group="Group of the Progressive Alliance of Socialists and Democrats in the European Parliament" m_state="PL">
      <p sl="unknown">La discussione è chiusa.</p>
      <p sl="unknown">La votazione si svolgerà mercoledì 24 ottobre.</p>
    </intervention>
  </section>
  <section id="creitem18" title="18. Comitato consultivo europeo per la governance statistica - Comitato consultivo europeo della politica dell’informazione statistica comunitaria (discussione)">
    <intervention id="1-197" speaker_id="28380" is_mep="True" mode="spoken" role="Presidente" name="Marek SIWIEC" nationality="Poland" birth_date="13-03-1955" birth_place="Piekary Sląskie" p_group="Group of the Progressive Alliance of Socialists and Democrats in the European Parliament" m_state="PL">
      <p sl="unknown">L’ordine del giorno reca, in discussione congiunta:</p>
      <p sl="unknown">la relazione di Sharon Bowles, a nome della commissione per i problemi economici e monetari, sulla proposta di decisione del Parlamento europeo e del Consiglio che istituisce il Comitato consultivo europeo per la governance statistica [COM(2006)0599 – C6-0348/2006 – 2006/0199(COD) A6-0327/2007 ], e</p>
      <p sl="unknown">la relazione di Ieke van den Burg, a nome della commissione per i problemi economici e monetari, sulla proposta di decisione del Parlamento europeo e del Consiglio che istituisce un comitato consultivo europeo della politica dell’informazione statistica comunitaria [COM(2006)0653 – C6-0379/2006 – 2006/0217(COD) A6-0328/2007 ].</p>
    </intervention>
    <intervention id="1-198" speaker_id="photo_generic" name="Joaquín Almunia" is_mep="True" mode="spoken">
      <p sl="es">Membro della Commissione . − Signor Presidente, onorevoli deputati, nel 2005 la Commissione, con il sostegno del Consiglio e Parlamento, ha avviato un processo di riforma della governance statistica dell’Unione europea, al fine di rafforzare l’indipendenza, l’integrità e la responsabilità degli istituti nazionali di statistica di tutti gli Stati membri dell’Unione e, ovviamente, di Eurostat, l’Ufficio europeo di statistica.</p>
      <p sl="es">Il primo elemento di questo processo è stato l’adozione, nel maggio 2005, di un codice di condotta per le statistiche europee. L’attuazione di detto codice ha comportato una collaborazione più stretta fra Eurostat e gli istituti nazionali di statistica, e un miglioramento dl’affidabilità dei dati statistici raccolti per moti fini; ma, in particolare, vorrei menzionare un obiettivo che è stato discusso qui in questi anni, ovvero la procedura in caso di eccessivo disavanzo pubblico.</p>
      <p sl="es">Proponendo il codice di condotta, la Commissione ha raccomandato altresì di equilibrare l’attenzione di autoregolamentazione con la creazione di un sistema di notifica che consentisse di controllare il rispetto dello stesso codice. In questo contesto, è scaturita l’idea della creazione di un organo consultivo esterno che contribuisse, con un parere indipendente e autorizzato, l’applicazione effettiva del codice di condotta nel sistema statistico europeo nel suo insieme.</p>
      <p sl="es">La Commissione, nello stesso tempo, ha preso nota dell’opportunità di riformare il funzionamento e la composizione del comitato consultivo europeo dell’informazione statistica nei settori economico e sociale, per renderlo più efficiente e consentirgli di svolgere un ruolo più strategico. Il Consiglio ECOFIN e, in generale, le autorità statistiche nazionali hanno accolto con favore entrambe le raccomandazioni e la Commissione le ha concretizzate in due proposte, nell’ottobre dell’anno scorso, che oggi discutiamo con la prospettiva, e spero che potrete confermarmi se siete d’accordo, di adottarle in prima lettura.</p>
      <p sl="es">In questo senso, desidero congratularmi espressamente con le due relatrici, le onorevoli Bowles e Van den Burg, per i loro sforzi e la qualità delle relazioni.</p>
      <p sl="es">Questo processo di rafforzamento della governance statistica europea è completato da una nuova proposta della Commissione, approvata lo scorso 16 ottobre, alcuni giorni fa, per la revisione del regolamento sulla produzione delle statistiche in Europa. Anche questa proposta è stata sottoposta alla procedura di codecisione fra Parlamento e Consiglio, e quindi avremo modo di discuterla nuovamente nei prossimi mesi.</p>
      <p sl="es">Con queste iniziative, l’Unione avrà un sistema europeo statistico moderno, affidabile, efficiente, in grado di migliorare la fiducia dei cittadini nei dati statistici ufficiali. Mi riferisco ancora una volta ai dibattiti che abbiamo avuto in quest’Aula in numerose occasioni negli ultimi anni, sull’importanza di avere dati di bilancio affidabili, o dati affidabili per le altre politiche nazionali, il PIL, o la necessità di avere un indice dei prezzi sul quale i nostri cittadini possano fare pieno affidamento.</p>
      <p sl="es">Sulle relazioni che stiamo discutendo questa sera, vorrei segnalare soltanto che, dal nostro punto di vista, sarebbe stato preferibile rispettare meglio l’equilibrio istituzionale, come previsto, secondo noi, dalla mia proposta originaria, per quanto riguarda la nomina dei membri del comitato consultivo europeo per la governance statistica e l’elaborazione e la trasmissione delle relazioni di detto comitato. Ad ogni modo, la Commissione riconosce che gli emendamenti alle proposte originarie hanno un valore innegabile, hanno il sostegno del Consiglio e del Parlamento, e non alterano il contenuto essenziale delle nostre proposte iniziali.</p>
      <p sl="es">Per tutto questo, signor Presidente, vorrei concludere ribadendo il mio ringraziamento alle relatrici, alla commissione per i problemi economici e monetari per l’eccellente lavoro svolto e per il costante sostegno dato alla Commissione nei suoi sforzi volti ad ammodernare il nostro sistema statistico e a renderlo più affidabile e robusto.</p>
    </intervention>
    <intervention id="1-199" speaker_id="33570" name="Sharon BOWLES" is_mep="True" mode="spoken" role="relatore" nationality="United Kingdom" birth_date="12-06-1953" birth_place="Oxford" p_group="Group of the Alliance of Liberals and Democrats for Europe" m_state="GB">
      <p sl="en">Signor Presidente, questa decisione riguarda la creazione del comitato consultivo europeo per la governance statistica. Le statistiche sono usate dagli Stati membri, dall’UE, a livello internazionale e a molte altre parti interessate per tutta una serie di finalità. Sono usate, ad esempio, dalla Banca centrale europea per analisi economiche; la Commissione, attraverso Eurostat, elabora statistiche che sono compilate a partire dai dati prodotti dagli Stati membri.</p>
      <p sl="en">Alcuni anni fa sono sorte questioni sulla credibilità delle statistiche fornite da alcuni Stati membri alle istituzioni dell’UE, ed è quindi risultato chiaramente che erano necessario un certo tipo di controllo di qualità. Come ha detto il Commissario, è stato elaborato, in risposta, un codice di condotta per le procedure statistiche. Per realizzare un controllo sulla coerenza e sul rispetto del codice di condotta, ogni istituto nazionale di statistica è controllato attraverso una revisione tra pari cui partecipano un altro Stato membro e Eurostat. Quale ulteriore controllo, è stato proposto di introdurre un organo consultivo indipendente, di alto livello. E proprio quell’organo, chiamato adesso comitato consultivo europeo per la governance statistica, è l’oggetto di questa proposta.</p>
      <p sl="en">E’ giusto dire che vi è un alto livello di suscettibilità da parte di tutti gli interessati sulla portata del ruolo del comitato. Sono grata all’attuale Presidenza portoghese, e, prima di essa, alla Presidenza tedesca, e anche alla Commissione, per avermi parlato con franchezza di queste suscettibilità. Il Parlamento, ovviamente, era deciso a rendere il comitato non un semplice organo di consulenza nella relazione della Commissione. Tuttavia, abbiamo raggiunto un accordo su una proposta equilibrata e attuabile che include la maggior parte degli emendamenti presentati da quest’Assemblea in una forma o un’altra. Sono particolarmente lieta che abbiamo potuto concordare con il Consiglio che andrebbe incoraggiato il dialogo, non solo fra questo comitato, il comitato del programma statistico e il comitato consultivo europeo dell’informazione statistica nei settori economico e sociale, ma anche con gli istituti interessati degli Stati membri.</p>
      <p sl="en">Il comitato farà riferimento al Parlamento e al Consiglio e includerà, nella sua relazione, una valutazione della loro attuazione del codice di condotta nel sistema statistico europeo nel suo insieme. Il comitato fornirà inoltre pareri alla Commissione su misure adeguiate al facilitare l’attuazione del codice di condotta per quanto riguarda Eurostat e il sistema statistico europeo nel suo insieme. Fornirà inoltre pareri sulla comunicazione del codice di condotta agli utenti e ai fornitori di dati e sull’aggiornamento del codice di condotta. Devono essere incluse misure per garantire l’indipendenza del comitato e la partecipazione del Parlamento nelle nomine. Quindi, dopo avere consultato la Commissione, il Consiglio selezione e il Parlamento europeo approva la nomina del presidente del comitato. Il Parlamento e il Consiglio nominano ciascuno tre membri del comitato. Il presidente non deve essere un membro attuale di un istituto nazionale di statistica, o della Commissione, o avere tenuto tale posizione negli ultimi due anni. Avevamo preso in considerazione esclusioni simili per tutti i membri, ma non è realmente pratico. Tuttavia, abbiamo aggiunto il requisito che il comitato fornisca una vasta gamma di abilità e di esperienze complementari. Nel caso in cui non fossimo riusciti a sistemare tutto, il comitato stesso dovrebbe essere nella posizione di sapere se è stato frustrato o no, per questo esiste una clausola di revisione dopo tre anni. Darà al comitato e ad altri interessati il tempo di potere indicare se le procedure funzionano e sono efficaci, o se vi sono necessari cambiamenti, e deve trattarsi di una revisione seria.</p>
      <p sl="en">Il Parlamento, la Presidenza portoghese e la Commissione hanno avuto un dialogo efficacissimo sulla questione e io li ringrazio. Sono lieta di potere fare avanzare questa proposta in una sola lettura con il sostegno dei relatori, ai quali va il mio ringraziamento.</p>
    </intervention>
    <intervention id="1-200" speaker_id="4483" name="Ieke van den BURG" is_mep="True" mode="spoken" role="relatore" nationality="Netherlands" birth_date="06-03-1952" birth_place="Apeldoorn" p_group="Socialist Group in the European Parliament" m_state="NL">
      <p sl="en">Signor Presidente, inizierei con due osservazioni preliminari. La prima è ovviamente, che questo argomento delle statistiche non è molto sexy ed è sempre inserito alla fine dell’ordine del giorno. Ma quello che mi preoccupa un poco è che sono i politici, gli eurodeputati e altri che spesso amano lamentarsi sulla produzione di statistiche. Ma poi, se vi è un’opportunità di migliorare realmente qualcosa, non sono coinvolti attivamente nel miglioramento della situazione.</p>
      <p sl="en">La seconda osservazione è che il Commissario, almeno, apprezzerà il fatto che stiamo svolgendo questo dibattito. L’onorevole Bowles e io abbiamo detto che per noi non è realmente necessario avere il dibattito. Ma è importante sottolineare il fatto che lei ha fatto qualcosa sulle statistiche e che la questione merita una certa attenzione. Mi auguro quindi che non ci accuserà di tenerla qui a quest’ora.</p>
      <p sl="en">Vorrei quindi congratularmi con lei per le misure molto concrete che ha adottato per questi problemi con le statistiche, che sono sorti diverse negli ultimi tempi. So che lei ha dovuto farlo nello spazio di manovra politica che vi concede il Consiglio, perché siamo consapevoli che la Commissione europea non può obbligare gli Stati membri a creare istituti di statistica indipendenti e prescrivere loro come debbano funzionare o come debbano trattare le cifre e i dati.</p>
      <p sl="en">I ministri e gli eurodeputati che sono quelli che si lamentano a gran voce e con fermezza della mancanza di affidabilità delle cifre di altri sono anche quelli che non vogliono che nessuno si immischi nei loro affari e intervenga nella loro autonomia o nel loro modo di trattare le statistiche. Questo è il problema che si deve affrontare.</p>
      <p sl="en">Ma, in questo contesto, creso che sia stato saggio da parte sua, signor Commissario, assumere un approccio pragmatico, dal basso verso l’alto, incentrarsi sulle revisioni tra pari e su un codice di condotta, e riformare la governance del sistema statistico creando un nuovo organo di governance ad alto livello, di cui ha parlato l’onorevole Bowles, e trasformando l’attuale comitato consultivo europeo dell’informazione statistica nei settori economico e sociale (CEIES), che trattava le statistiche economiche e sociali, in un comitato consultivo più dinamico e più piccolo, con un mandato più vasto.</p>
      <p sl="en">Nelle relazione dell’onorevole Bowles e nella mia, abbiamo cercato di migliorarlo ancora di più e di rafforzare l’approccio della Commissione. Nello stesso tempo, abbiamo anche assicurato – conformemente alla sua proposta – che questi due nuovi organi della famiglia europea potessero funzionare adeguatamente e con maggiore indipendenza dalla Commissione e da Eurostat.</p>
      <p sl="en">Questo può non essere stato completamente conforme alle intenzioni della Commissione; tuttavia, vorrei ringraziare il Direttore generale di Eurostat per avere accettato molto generosamente il fatto che abbiamo eliminato il suo diritto di voto nel sistema che abbiamo progettato.</p>
      <p sl="en">Vorrei inoltre esprimere il mio apprezzamento per la Presidenza portoghese, e alla signora Cordeiro, per l’efficienza con cui ha presieduto il gruppo di lavoro del Consiglio e negoziato con noi un accordo in prima lettura sulla questione. E’ stata una procedura molto efficiente, che ha fatto risparmiare tempo e burocrazia. Così l’onorevole Hans-Peter Martin, che ha chiesto di parlare, può vedere un esempio di come possiamo trattare con efficienza questo tipo di procedura di codecisione.</p>
      <p sl="en">Vorrei illustrare brevemente alcuni elementi del comitato statistico, e lo farà per iscritto. Se leggete il fascicolo, potete dove ho apportato le modifiche, quindi non le ripeterò qui, ma rimarrà fedele al mio desidero che i due organi offriranno davvero una certe consapevolezza e miglioramenti nel modo in cui funzionano i sistemi statistici, e ci aiuteranno ad avere cifre realmente affidabili e basare le nostre attività economiche su dati affidabili.</p>
    </intervention>
    <intervention id="1-201" speaker_id="28193" name="Jean-Paul GAUZÈS" is_mep="True" mode="spoken" nationality="France" birth_date="01-10-1947" birth_place="Toulouse" p_group="Group of the European People's Party (Christian Democrats)" m_state="FR">
      <p sl="fr">a nome del gruppo PPE-DE . – Signor Presidente, signor Commissario, onorevoli colleghi, il miglioramento del sistema statistico europeo si inserisce nel contesto più generale della governance economica dell’Unione e, in particolare, dell’adeguamento del patto per la stabilità e la crescita. Condivido la preoccupazione, espressa sia dalla Commissione sia dagli Stati membri, di migliorare la qualità dei dati statistici. Ritengo infatti che dall’affidabilità dei dati dipenda in particolare la qualificazione del disavanzo eccessivo. In mancanza di questa affidabilità, il patto di stabilità e di crescita nel suo insieme è messo in pericolo.</p>
      <p sl="fr">La flessibilità introdotta nell’attuazione dei patti in occasione della riforma adottata dal Consiglio europeo del marzo 2005 impone, come contropartita, che le cifre siano incontestabili e verificabili. Questa affidabilità è importante anche nel contesto dell’allargamento della zona euro. Conviene imparare dal passato. L’Unione europea è già stata portata a rivedere le statistiche relative al disavanzo di bilancio e al debito di uno Stato membro: oggi che diversi Stati membri sono candidati a entrare nella zona euro, il numero di dati statistici da trattare e i vari interlocutori aumenteranno.</p>
      <p sl="fr">Il miglioramento proposto del sistema statistico europeo mira a rispondere ai timori legittimi sollevati sulla validità e sul controllo dei dati forniti dagli Stati membri. Occorre evitare che il sospetto colpisca l’insieme del sistema statistico e la capacità dell’Europa di controllare la validità dei dati di bilancio comunicati dagli Stati membri.</p>
      <p sl="fr">Per questo motivo approvo la riforma che conduce, da un lato, a creare un comitato consultivo europeo della politica dell’informazione statistica comunitaria e, dall’altro, un comitato consultivo europeo per la governance statistica, in grado di svolgere un ruolo attivo nel controllo dell’attuazione del codice di condotta dall’insieme del sistema statistico europeo.</p>
      <p sl="fr">Sostengo ovviamente le proposte delle due eccellenti relatrici.</p>
    </intervention>
    <intervention id="1-202" speaker_id="28244" name="Wolf KLINZ" is_mep="True" mode="spoken" nationality="Germany" birth_date="13-09-1941" birth_place="Wien" p_group="Group of the Alliance of Liberals and Democrats for Europe" m_state="DE">
      <p sl="de">a nome del gruppo ALDE . – Signor Presidente, signor Commissario, onorevoli colleghi, come lei ha già sottolineato, signor Commissario, le statistiche sono di vitale importanza sia per l’Unione europea sia per gli Stati membri in molti settori politici. Se vogliamo evitare decisioni errate e sviluppi non graditi, le statistiche devono essere sensate, aperte a una sola interpretazione e quindi anche comparabili. Purtroppo non è sempre stato così. Accolgo quindi con favore la creazione del comitato consultivo europeo della politica dell’informazione statistica comunitaria e del comitato consultivo europeo per la governance statistica. Gli emendamenti presentati dall’Assemblea conferiranno, mi auguro, a entrambi gli organi l’autorità di cui hanno bisogno.</p>
      <p sl="de">Vorrei sottolineare innanzi tutto che il comitato consultivo europeo della politica dell’informazione statistica comunitaria sarà indipendente e che in esso saranno rappresentati tutti i gruppi interessati. Il comitato avrà meno membri del suo predecessore, il comitato consultivo europeo dell’informazione statistica nei settori economico e sociale (CEIES), e la riduzione da 79 a 24 membri lo renderà molto più efficiente. Gradisco il fatto che il garante europeo per la protezione dei dati sarà un membro con diritto di voto del comitato consultivo, mentre il Direttore generale di Eurostat è un membro senza diritto di voto. Questo sottolinea l’indipendenza del comitato.</p>
      <p sl="de">In secondo luogo, il comitato consultivo europeo per la governance statistica, è un complemento utile del comitato consultivo. Il consiglio d’amministrazione monitorerà e, mi auguro, incoraggerà attivamente l’applicazione del codice di condotta in tutte le questioni statistiche europee.</p>
      <p sl="de">Si può solo sperare che, con l’ausilio di questi due organi, le esigenze degli utenti avranno maggiore impatto sul programma di lavoro statistico e che il codice di condotta si radicherà talmente che cattive informazioni, diffuse deliberatamente o accidentalmente, o dati inaccurati apparteranno solo al passato.</p>
      <p sl="de">Concluderei ringraziando entrambi i relatori per il loro lavoro e per la loro disponibilità a discutere punti controversi in modo franco e costruttivo.</p>
    </intervention>
    <intervention id="1-203" speaker_id="28355" name="Mieczysław Edmund JANOWSKI" is_mep="True" mode="spoken" nationality="Poland" birth_date="16-11-1947" birth_place="Zduńska Wola" p_group="Union for Europe of the Nations Group" m_state="PL">
      <p sl="pl">a nome del gruppo UEN . – Signor Presidente, vorrei esprimere il mio apprezzamento agli onorevoli Bowles e van den Burg per le loro relazioni.</p>
      <p sl="pl">Dovremmo prestare attenzione al ruolo svolto dal sistema statistico europeo, che può essere il sistema migliore del mondo. Stiamo parlando qui non solo di chiarezza degli elenchi di cifre, delle tabelle o dei diagrammi, la questione più importante ì l’affidabilità e la completezza dei dati statistici a livello di Unione europea, di Stati membri, e anche, vorrei sottolinearlo, di regioni. Per quel motivo, è essenziale assicurare la continuità delle informazioni, ma anche l’accesso. Aggiungerei che solo i dati statistici che sono stati raccolti nello stesso modo, conformemente a principi statistici, possono essere affidabili e trasparenti, e non saranno colpiti da interessi a breve termine o da priorità transitorie. La mia esperienza di politica regionale ha mostrato chiaramente che tali rischi esistono.</p>
      <p sl="pl">Per questo motivo dovremmo essere lieti di avere un programma statistico per l’UE per il periodo 2008-2012. Per farlo funzionare, tuttavia, saranno necessari finanziamenti appropriati e, soprattutto, un’adeguata consulenza, il controllo del codice delle procedure statistiche e gestione delle statistiche. E’ molto importante, alla luce dei diversi sistemi usati negli Stati membri, la necessitò di coordinarli e di unificarli a livello dei 27 paesi i istituti statistici e di Eurostat. In questo contesto sosterrei entrambe le relazioni.</p>
    </intervention>
    <intervention id="1-204" speaker_id="4238" name="Hans-Peter MARTIN" is_mep="True" mode="spoken" nationality="Austria" birth_date="11-08-1957" birth_place="Bregenz" p_group="Non" m_state="AT">
      <p sl="de">Signor Presidente, vi è un accordo generale sull’importanza delle statistiche, non solo fra le persone che sono riuscite a essere qui presenti a quest’ora tarda. La questione è se l’obiettivo che io presumo stiamo perseguendo sarà raggiunto con le misure avviate qui. Non mi sono meravigliato, signor Commissario, quando lei ha parlato di un altro nuovo regolamento che doveva essere negoziato con noi. Forse può dirmi se le disposizioni incideranno anche su questi organi consultivi.</p>
      <p sl="de">La seconda questione è che vi è sempre stato un grande pericolo insito negli organi consultivi che diventano autonomi e tirano le cose per le lunghe. Non sarebbe stato più sensato, alla fine, valutare brevemente, in modo conciso e chiaro, con consulenti di gestione esterni laddove necessario, i problemi che si sono verificati con Eurostat e poi pervenire a un rapido accordo con il Parlamento piuttosto che lavarsene le mani e accantonare la questione? Dopo, sappiamo tutti che l’essenza del problema è l’interfaccia fra Eurostat e gli istituti nazionali di statistica. La cosa migliore che possa fare un organo consultivo è riproporre il problema all’ordine del giorno, ma non potrà stabilire una reale trasparenza ed efficienza.</p>
    </intervention>
    <intervention id="1-205" speaker_id="photo_generic" name="Joaquín Almunia" is_mep="True" mode="spoken">
      <p sl="es">Membro della Commissione . − Signor Presidente, ringrazio, per prima cosa, voi tutti, in particolare i relatori, ma anche gli altri oratori intervenuti al dibattito, per la partecipazione e la cooperazione ai fini del miglioramento della governance statistica nell’Unione europea e del rafforzamento, attraverso la riforma del secondo comitato, della partecipazione degli utenti alla vita sociale ed economica europea per avere un migliore sistema statistico, un sistema più credibile.</p>
      <p sl="es">Stiamo parlando di un sistema, come ha detto l’onorevole Burg, sia l’Ufficio statistico europeo (Eurostat) sia gli istituti nazionali di statistica dei 27 Stati membri devono esser all’altezza delle richieste e delle aspettative che riponiamo in loro; devono cooperare, lavorare in modo coordinato, stimolarsi reciprocamente. Ed ecco perché il codice di buone pratiche e la relativa modalità di attuazione costituiscono, dal mio punto di vista, elementi molto positivi. Mi auguro che il nuovo organo sia in grado di valutare il proprio valore e anche di stimolare il proprio funzionamento di fronte al futuro, perché è importante disporre di buone statistiche in diversi campi.</p>
      <p sl="es">L’onorevole Gauzès ha accennato al patto per la stabilità e la crescita, Anch’io l’ho fatto nel mio intervento iniziale. E’ molto importante per noi avere cifre affidabili quando controlliamo la disciplina di bilancio in questo quadro multilaterale. Ma è altrettanto importante avere cifre affidabili sul prodotto nazionale per finanziare l’Unione europea; è altresì molto importante avere un indice dei prezzi affidabile; ed anche avere statistiche sul commercio estero, statistiche degli investimenti all’estero o dei flussi commerciali o finanziari.</p>
      <p sl="es">Pertanto, in tutti gli aspetti che stavamo discutendo, o ascoltando, per quanto mi riguarda, nel precedente dibattito sull’energia, le statistiche energetiche sono straordinariamente importanti, al pari delle statistiche relative all’immigrazione o ai temi collegati con quello che finora è stato conosciuto come terzo pilastro. Vi sono tantissimi settori di attività – praticamente tutti i settori di attività dell’Unione europea – che richiedono buone statistiche, e l’importanza di questa discussione . sebbene, come dice l’onorevole van den Burg, non sia molto sexy — è evidente e mi auguro che questi due organi siano all’altezza di quello che chiediamo loro attraverso queste due decisioni.</p>
      <p sl="es">Sarà adottata una norma, anch’essa molto importante, definita “legge statistica”. Spero che, grazie alla combinazione di questo pacchetto e degli sforzi meritevoli di lode che stanno compiendo sia Eurostat sia tutti i funzionari dell’Ufficio statistico europeo, così come gli istituti nazionali di statistica del 27 Stati membri, nei prossimi anni i dubbi sulla qualità delle statistiche diminuiranno fino a scomparire, se possibile, e che questo favorisca una maggiore efficacia e una maggiore sintonia delle nostre politiche e delle nostre decisioni con le richieste e le aspirazioni dei cittadini europei, perché in fondo è di questo che si tratta quando parliamo di statistiche.</p>
    </intervention>
    <intervention id="1-206" speaker_id="28380" is_mep="True" mode="spoken" role="Presidente" name="Marek SIWIEC" nationality="Poland" birth_date="13-03-1955" birth_place="Piekary Sląskie" p_group="Group of the Progressive Alliance of Socialists and Democrats in the European Parliament" m_state="PL">
      <p sl="unknown">La discussione è chiusa.</p>
      <p sl="unknown">La votazione si svolgerà mercoledì 24 ottobre.</p>
    </intervention>
  </section>
  <section id="creitem19" title="19. Ordine del giorno della prossima tornata: vedasi processo verbale"/>
  <section id="creitem20" title="20. Chiusura della seduta"/>
</text>
