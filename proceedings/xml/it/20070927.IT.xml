<?xml version='1.0' encoding='utf-8'?>
<text id="20070927.IT" lang="it" date="2007-09-27" place="Strasburgo" edition="Edizione GU">
  <section id="creitem1" title="1. Apertura della seduta"/>
  <section id="creitem2" title="2. Presentazione di documenti: vedasi processo verbale"/>
  <section id="creitem3" title="3. Applicazione della direttiva sulla parità di trattamento indipendentemente dalla razza e dall’origine etnica (discussione)">
    <intervention id="4-007" speaker_id="28380" is_mep="True" mode="spoken" role="Presidente" name="Marek SIWIEC" nationality="Poland" birth_date="13-03-1955" birth_place="Piekary Sląskie" p_group="Group of the Progressive Alliance of Socialists and Democrats in the European Parliament" m_state="PL">
      <p sl="unknown">L’ordine del giorno reca la relazione presentata dall’onorevole Kathalijne Maria Buitenweg, a nome della commissione per le libertà civili, la giustizia e gli affari interni, sull’applicazione della direttiva 2000/43/CE del 29 giugno 2000 che attua il principio della parità di trattamento fra le persone indipendentemente dalla razza e dall’origine etnica [2007/2094(INI) ] (A6-0278/2007).</p>
    </intervention>
    <intervention id="4-008" speaker_id="4504" name="Kathalijne Maria BUITENWEG" is_mep="True" mode="spoken" nationality="Netherlands" birth_date="27-03-1970" birth_place="Rotterdam" p_group="Group of the Greens/European Free Alliance" m_state="NL">
      <p sl="nl">relatrice . – Signor Presidente, desidero innanzi tutto ringraziare i molti colleghi che hanno contribuito alla stesura di questo documento. Sette anni fa, sono stata corelatrice per la direttiva e oggi stiamo discutendo la relazione sulla sua applicazione. La posizione del Parlamento è sempre stata unanime, a parte il dissenso di uno o due parlamentari i quali, come potrà ben presto constatare, hanno presentato emendamenti. Abbiamo avuto lunghe e spesso accese discussioni per quanto riguarda, ad esempio, la condivisione dell’onere della prova, ma fortunatamente non abbiamo mai perso di vista l’obiettivo comune e quindi spero che anche per lei questa relazione possa rappresentare un’impresa comune.</p>
      <p sl="nl">Nel 2000 una larga maggioranza votò in favore di questa direttiva che può giustamente essere descritta come rivoluzionaria. La discriminazione è stata così bandita da tutt’Europa – per quanto riguarda il lavoro, la sicurezza sociale e l’edilizia abitativa – e la parità di trattamento è stata resa obbligatoria. Questo è stato ed è per me motivo di immensa fierezza. La Commissione, il Consiglio e il Parlamento europeo hanno fatto veramente un buon lavoro. Tuttavia, ciò non significa, ovviamente, che le cose siano molto cambiate in pratica perché esistono ancora molte forme di discriminazione.</p>
      <p sl="nl">Negli ultimi anni gli episodi di discriminazione e razzismo sono addirittura aumentati, sia per numero che per gravità. Nella maggior parte dei paesi la disoccupazione è significativamente più alta tra i migranti che nel resto della popolazione in età lavorativa. Si registrano sempre più atti di violenza su base razziale. La legislazione è estremamente importante per arginare la discriminazione, perché stabilisce delle regole. Indica alla popolazione quali siano i principi dell’Unione europea, come ci si debba comportare gli uni nei confronti degli altri e che cosa non possa essere tollerato. La legislazione fornisce inoltre alla popolazione lo strumento per accedere alla giustizia in caso di discriminazione.</p>
      <p sl="nl">La Commissione europea sta attualmente verificando se gli Stati membri abbiano correttamente recepito le norme europee nei loro rispettivi ordinamenti nazionali. Ho parlato della questione proprio questa settimana con il Commissario Špidla ed è emerso chiaramente che le intenzioni della Commissione sono serie in proposito – la Commissione vuole assicurare, d’accordo con gli Stati membri, che la legislazione sia attuata e colgo l’occasione per congratularmene.</p>
      <p sl="nl">Tuttavia, non posso esimermi dal pensare che occorra un po’ più di energia, un po’ più di verve . Queste leggi avrebbero dovuto essere attuate nel 2004. Si è molto parlato degli aspetti sensibili e dei dettagli difficili ma quando questa Commissione si è insediata, ha annunciato che le misure contro la discriminazione sarebbero state al centro della vostra politica e oggi siamo già oltre la metà del vostro mandato. Nutro la più grande ammirazione per quanto avete fatto sin qui, ma mi auguro che riusciate ad essere un po’ più forti e persuasivi con gli Stati membri. Ciò è vitale.</p>
      <p sl="nl">Meno della metà degli Stati membri ha recepito appieno la direttiva. Molti di loro non hanno correttamente recepito la definizione di discriminazione diretta e indiretta, d’intimidazione e di onere della prova. Vi sono Stati membri che certo hanno vietato la discriminazione per quanto riguarda l’accesso all’occupazione ma che hanno ritenuto eccessivo vietarla nelle norme sull’accesso ai beni e servizi. Eppure, sono proprio queste le aree in cui si registrano maggiori problemi.</p>
      <p sl="nl">Si prenda l’istruzione, ad esempio. Stando alla nuova Agenzia dell’Unione europea per i diritti fondamentali, i bambini delle famiglie Rom vengono inopportunamente messi in scuole per bambini mentalmente minorati. Oppure, si prenda l’edilizia abitativa; gli annunci per gli appartamenti riportano comunemente la dicitura “niente stranieri”. Ciò è inaccettabile.</p>
      <p sl="nl">Il divieto di discriminazione in aree diverse dall’occupazione deve essere reso immediatamente effettivo. Una legge ha effetto, signor Presidente, solo a condizione che la popolazione conosca i propri diritti, ma stando all’Eurobarometro solo il 35 per cento degli intervistati pensa che vi siano leggi contro la discriminazione nel proprio paese. Una percentuale ancora più esigua dichiara di sapere cosa fare nel caso sia a sua volta vittima di discriminazione. In che modo la Commissione intende garantire che la normativa divenga realtà nella vita delle persone? L’informazione della popolazione è un obbligo sancito dalla direttiva, ma come intende la Commissione assicurare che tale obbligo sia applicato?</p>
      <p sl="nl">Signor Presidente, quand’anche le persone sappiano dell’esistenza di una legge, il loro cammino può comunque essere irto di ostacoli perché vi sono talvolta norme e requisiti problematici. In taluni paesi, ad esempio, il termine per sporgere denuncia è molto breve, in alcuni casi di soli 30 giorni. Al contrario, il resto della procedura può essere assurdamente lungo e farraginoso. L’inosservanza delle leggi antidiscriminazione deve essere punita con sanzioni effettive, proporzionate e dissuasive. Questo concetto è stato ottimamente espresso nella direttiva e tutti vi abbiamo concordato. Tuttavia, pochissimi sono i paesi che hanno disposto sanzioni adeguate.</p>
      <p sl="nl">Ed ora, una nota positiva, forse. L’aspetto positivo è che la quasi totalità degli Stati membri ha oggi istituito organi di parità. Si tratta di un risultato importante: in molti paesi tali organi si occupano sia della discriminazione basata sulla razza che di quella basata su altri fattori. Ciò è per me motivo di soddisfazione. Tuttavia, non tutti dispongono dei fondi necessari per svolgere le loro attività e quindi chiedo alla Commissione di considerare anche questo aspetto nella sua valutazione dello stato di attuazione delle leggi antidiscriminazione. Può la Commissione pronunciarsi al riguardo?</p>
      <p sl="nl">Per concludere, signor Presidente, sono orgogliosa di questa normativa. Quanto al suo recepimento, sono stati compiuti progressi, ma non a sufficienza. Molti paesi non hanno ancora recepito la normativa in toto . Ma anche nei casi in cui la normativa è stata recepita alla lettera, dobbiamo ancora avere la certezza che la popolazione sia adeguatamente informata dei propri diritti, perché se non si conoscono i propri diritti non si può nemmeno invocarli e farli rispettare. E ciò è di vitale importanza per la lotta contro la discriminazione.</p>
    </intervention>
    <intervention id="4-009" speaker_id="photo_generic" name="Louis Michel" is_mep="True" mode="spoken">
      <p sl="fr">Membro della Commissione . − Signor Presidente, onorevole Buitenweg, onorevoli deputati, la Commissione accoglie con favore questa relazione sull’applicazione della direttiva 2000/43/CE del 29 giugno 2000 che attua il principio della parità di trattamento fra le persone indipendentemente dalla razza e dall’origine etnica.</p>
      <p sl="fr">La Commissione prende atto delle preoccupazioni espresse dal Parlamento in merito a diversi aspetti e desidera attirare la vostra attenzione sui punti seguenti. Per quanto riguarda il controllo dell’attuazione della direttiva da parte degli Stati membri, a fine giugno la Commissione ha avviato procedure d’infrazione nei confronti di quattordici Stati membri che non hanno correttamente recepito la direttiva nel diritto nazionale. Tengo a precisare che in risposta alle sollecitazioni della Commissione alcuni Stati hanno già provveduto a modificare la propria legislazione o hanno indicato di essere disposti a farlo.</p>
      <p sl="fr">Per quanto riguarda informazioni dettagliate in merito al recepimento della direttiva da parte degli Stati membri, come già indicato nella nostra comunicazione del 2005 relativa a una strategia quadro per la non discriminazione e le pari opportunità per tutti, ogni anno pubblichiamo una relazione riassuntiva redatta dal gruppo di esperti giuridici consultabile on line unitamente alle diverse relazioni nazionali.</p>
      <p sl="fr">La relatrice, onorevole Buitenweg, indica giustamente che gli organi di parità di trattamento svolgono una funzione chiave nella lotta contro la discriminazione. D’altronde, è proprio per questo che finanziamo la rete EQUINET, cui fanno capo gli organi degli Stati membri per lo scambio delle esperienze e delle buone prassi.</p>
      <p sl="fr">Come indica la relazione, la raccolta dei dati è un aspetto sensibile. Tuttavia, senza di essa non è possibile valutare l’ampiezza delle discriminazioni e capire se le misure adottate siano efficaci. Poiché in gran parte le informazioni raccolte possono essere dati personali attinenti all’origine razziale o etnica della persona, o anche relativi alle sue convinzioni religiose o alla sua vita sessuale, esse devono essere trattate nel rispetto delle disposizioni applicabili in conformità della direttiva 95/46/CE sulla protezione dei dati.</p>
      <p sl="fr">In linea di massima, la direttiva vieta il trattamento dei dati sensibili di carattere personale. Tuttavia, essa prevede alcune deroghe a questa regola, segnatamente nel caso in cui la persona interessata abbia fornito il suo esplicito consenso o nel caso in cui – e cito – “il trattamento sia necessario, per assolvere gli obblighi e i diritti specifici in materia di diritto del lavoro”.</p>
      <p sl="fr">Inoltre, purché siano previste le opportune garanzie, gli Stati membri possono stabilire deroghe per motivi di interesse pubblico rilevante. Spetta quindi agli Stati membri decidere se convenga raccogliere dati relativi all’origine etnica per compilare statistiche al fine di lottare contro la discriminazione a condizione che siano rispettate le garanzie previste dalla direttiva in materia di trattamento dei dati.</p>
      <p sl="fr">L’inchiesta Eurobarometro sulla discriminazione nell’Unione europea ha evidenziato che nel complesso molti cittadini europei sono disposti a fornire anonimamente informazioni di carattere personale nell’ambito di un’indagine per lottare contro la discriminazione. Nell’Unione europea, tre cittadini su quattro sarebbero pronti a comunicare informazioni personali relative alla loro origine etnica, alla loro religione o alle loro convinzioni.</p>
      <p sl="fr">Questo tipo d’informazioni è particolarmente importante nel contesto dell’azione positiva che mira a eliminare discriminazioni e svantaggi profondamente radicati. Nel febbraio scorso, la Commissione europea ha pubblicato una guida europea relativa ai dati in materia di uguaglianza, con l’intento di aiutare gli Stati membri a migliorare la raccolta dei dati.</p>
      <p sl="fr">La stessa inchiesta Eurobarometro del gennaio 2007 ha rivelato che i cittadini non hanno la sensazione di conoscere sufficientemente i loro diritti qualora siano vittime di discriminazione. Benché il grado di conoscenza sia considerevolmente diverso tra la Finlandia, ad esempio, dove il 65 per cento degli intervistati afferma di conoscere i propri diritti, e l’Austria, dove solo il 17 per cento degli intervistati dichiara di esserne al corrente, il tasso medio, che corrisponde a un esiguo 32 per cento, mostra chiaramente – come d’altra parte lei ha ben evidenziato – che le azioni di sensibilizzazione restano tutt’ora più che mai necessarie.</p>
      <p sl="fr">Sono persuaso che le nostre attuali attività, sostenute dalla celebrazione dell’Anno europeo delle pari opportunità per tutti nel 2007, con le sue circa 430 azioni a livello degli Stati membri nonché dalla campagna per la diversità contro le discriminazioni, possano contribuire a colmare questa lacuna a livello d’informazione.</p>
      <p sl="fr">Tengo in particolare a indicare che finanziamo programmi di formazione destinati alle ONG, ai sindacati, agli avvocati e alle imprese.</p>
      <p sl="fr">La Commissione è fermamente decisa a utilizzare tutti gli strumenti disponibili per migliorare la situazione dei Rom nell’Unione europea. Si tratta segnatamente di badare a che sia applicata la direttiva 2000/43/CE, di far sì che vengano utilizzati i Fondi strutturali comunitari, in particolare il Fondo sociale europeo, e di sensibilizzare sia i Rom che la popolazione in generale in merito a diritti e obblighi.</p>
      <p sl="fr">Un gruppo consultivo di esperti di alto livello sull’integrazione sociale e professionale delle minoranze etniche, compresi i Rom, presenterà una relazione e una serie di raccomandazioni agli inizi di dicembre. Obiettivo del gruppo è individuare gli eventuali ostacoli all’integrazione e proporre l’applicazione delle buone prassi da parte delle autorità pubbliche e delle imprese.</p>
      <p sl="fr">In questo contesto, accogliamo con favore l’interesse dimostrato dal Parlamento europeo per la questione delle discriminazioni multiple e sono ovviamente ansioso di conoscere, alla fine di quest’anno, i risultati dello studio realizzato per la Commissione. E’ chiaro che la non discriminazione non basta da sola a offrire pari opportunità a taluni gruppi più svantaggiati di altri sul piano sociale: la Commissione ha pertanto richiesto un’analisi approfondita delle buone prassi applicate negli Stati membri, soprattutto per quanto concerne la politica in materia di occupazione.</p>
      <p sl="fr">La Commissione ritiene inoltre estremamente importante che gli Stati membri applichino correttamente il quadro giuridico, anche se è evidente che la legislazione da sola non basta. Noi auspichiamo completarla tramite la ricerca, la formazione e lo scambio delle buone prassi, in modo da prevenire la discriminazione e da offrire un adeguato risarcimento alle vittime, laddove ciò non sia possibile.</p>
    </intervention>
    <intervention id="4-010" speaker_id="28183" name="Patrick GAUBERT" is_mep="True" mode="spoken" nationality="France" birth_date="06-07-1948" birth_place="Paris" p_group="Group of the European People's Party (Christian Democrats) and European Democrats" m_state="FR">
      <p sl="fr">a nome del gruppo PPE-DE . – Signor Presidente, onorevoli colleghi, desidero ringraziare l’onorevole Buitenweg per l’ottimo lavoro svolto. Questa relazione contiene riflessioni giuste ed equilibrate e illustra in modo esauriente i problemi più rilevanti relativi all’applicazione della direttiva.</p>
      <p sl="fr">Vero è che pochissimi dei nostri concittadini hanno una chiara conoscenza dei loro diritti qualora dovessero essere vittime di discriminazioni. A tal proposito, è assolutamente necessario garantire una migliore diffusione delle informazioni pertinenti presso i nostri concittadini soprattutto quest’anno, Anno europeo delle pari opportunità. In particolare, sono favorevole all’idea di concedere risorse sufficienti agli organi di parità, i quali svolgono un ruolo determinante in questo ambito e, come giustamente precisato dalla relazione, devono imperativamente restare indipendenti.</p>
      <p sl="fr">Ma la constatazione più allarmante è senz’altro il mancato recepimento, o il recepimento incompleto, della direttiva in taluni Stati membri. Noi dobbiamo assolutamente mobilitarci affinché tutti gli Stati membri si dotino delle disposizioni legislative necessarie a far sì che ognuno possa beneficiare della protezione indispensabile, a prescindere dallo Stato di residenza.</p>
      <p sl="fr">Per quanto riguarda l’aspetto più sensibile, la raccolta dei dati, la relazione precisa che questa deve essere effettuata nel rispetto della privacy e al solo scopo di individuare le discriminazioni di cui possono essere vittime le minoranze. In nessun caso si potrà trattare di costituire pericolosamernte una base per tracciare un profilo etnico, al contrario si tratterà di disporre finalmente di dati che permettano di valutare l’entità di questo fenomeno e di mettere a punto soluzioni appropriate.</p>
      <p sl="fr">Trattandosi di un principio così fondamentale come quello della parità di trattamento, l’Europa non può semplicemente sostenere a parole, l’Europa non può accontentarsi di una legislazione di eccessiva tenuità, l’Europa non può accontentarsi di stare a guardare. Noi dobbiamo stare attenti, ma dobbiamo anche agire, andare avanti e fare in modo che l’Europa sia esemplare in questo ambito: più lo sarà, più sarà ineccepibile.</p>
    </intervention>
    <intervention id="4-011" speaker_id="4313" name="Martine ROURE" is_mep="True" mode="spoken" nationality="France" birth_date="28-09-1948" birth_place="Lyon" p_group="Socialist Group in the European Parliament" m_state="FR">
      <p sl="fr">a nome del gruppo PSE . – Signor Presidente, signor Commissario, desidero ringraziare l’onorevole Buitenweg per il suo eccellente lavoro. Diamo il nostro pieno appoggio alla sua relazione. In effetti, i dati più recenti indicano purtroppo che la discriminazione resta un problema di grande attualità in molti Stati europei.</p>
      <p sl="fr">La prima relazione dell’Agenzia dell’Unione europea per i diritti fondamentali dell’agosto 2007 mostra infatti che i crimini razzisti sono in aumento al meno in otto paesi dell’Unione. Questo dato è ancor più inquietante se si considera che l’Unione europea dispone di una legislazione estremamente avanzata in materia di discriminazioni. Tuttavia, è innegabile che il recepimento della normativanon sia adeguato e che la sua attuazione sia incompleta negli Stati membri. I cittadini europei sono male informati e non sanno di avere la possibilità di ricorrere a questa legislazione per far valere i propri diritti qualora siano vittime di discriminazioni.</p>
      <p sl="fr">Come relatrice per l’Anno europeo delle pari opportunità per tutti e per la decisione quadro sulla lotta contro il razzismo e la xenofobia, penso che gli Stati membri debbano compiere uno sforzo aggiuntivo per garantire la corretta applicazione della legislazione europea. E’ anche necessario dare ampia diffusione ai nostri testi affinché i cittadini europei li facciano propri.</p>
      <p sl="fr">D’altra parte, il principale progresso di questa direttiva sulla parità razziale è in effetti il rovesciamento dell’onere della prova. Dobbiamo dunque insistere affinché vengano istituiti strumenti concreti per garantire tale progresso in tutti gli Stati europei.</p>
      <p sl="fr">Infine, penso che sia necessario rafforzare il quadro giuridico europeo in materia di lotta contro le discriminazioni con l’adozione di una direttiva orizzontale che copra tutto l’insieme delle discriminazioni elencate dall’articolo 13 del Trattato e, a tale proposito, desidero chiedere alla Commissione quale sia lo stato di avanzamento dello studio di fattibilità della direttiva in parola.</p>
    </intervention>
    <intervention id="4-012" speaker_id="28266" name="Sophia in 't VELD" is_mep="True" mode="spoken" nationality="Netherlands" birth_date="13-09-1963" birth_place="Vollenhove" m_state="NL">
      <p sl="nl">a nome del gruppo ALDE . – Signor Presidente, noi qui nel Parlamento europeo facciamo le leggi, ma le leggi da sole non bastano a eliminare il razzismo e la xenofobia. Le dichiarazioni degli uomini politici e degli opinionisti contribuiscono a fomentare un clima di odio e d’intolleranza in cui la discriminazione diventa un fatto normale e così la legge resta lettera morta.</p>
      <p sl="nl">Mi farebbe davvero piacere vedere la Commissione combattere la discriminazione in Europa con la stessa coerenza con cui persegue le violazioni delle norme che regolano il mercato, per esempio. L’Europa dovrebbe tutelare il capitale umano con la stessa forza con cui tutela il capitale finanziario. Se possiamo sfidare Bill Gates, possiamo certamente affrontare le società e le autorità che discriminano. Sappiamo che 14 governi non hanno ancora ottemperato alla direttiva sulla parità razziale per quanto riguarda uno o due aspetti, ma la Commissione non sembra aver troppa fretta di far rispettare le norme e sta concedendo fin troppo tempo agli Stati membri per mettersi in riga. Questa normativa avrebbe dovuto essere attuata anni fa; se si fosse trattato di Bill Gates, non avremmo lasciato correre.</p>
      <p sl="nl">Nella lotta contro il terrorismo e il crimine, non possiamo permettere che si spostino i paletti. Certe misure si applicano solo ad alcuni gruppi e sembrano legittimare la discriminazione. Si prendano, ad esempio, le pratiche di fermi e perquisizioni (stop-and-search), oppure i metodi di profiling e così via. Anche le misure d’integrazione possono a volte essere discriminatorie e in tal senso mi compiaccio che le misure in materia d’integrazione, che il precedente governo aveva cercato d’introdurre nel mio paese, siano state successivamente abolite dai giudici in quanto discriminatorie.</p>
      <p sl="nl">Tra i vari emendamenti, uno in particolare ha attirato la mia attenzione, l’emendamento n. 4, in base al quale la protezione delle minoranze e la conformità alla legislazione antidiscriminazione sono di competenza dei singoli Stati membri. Tuttavia, se esiste qualcosa che è al di sopra della competenza nazionale, si tratta proprio dei nostri valori comuni europei; pertanto è una responsabilità precipua dell’Europa garantire la parità di trattamento per ogni cittadino europeo, perché essa rappresenta il fine dell’integrazione europea mentre il mercato è soltanto un mezzo per raggiungere tale fine.</p>
      <p sl="nl">Infine, la libertà di religione è un grande e fondamentale diritto, ma non bisogna abusarne per giustificare la discriminazione su base etnica. Ad esempio, una scuola cattolica non deve usare la libertà di religione come pretesto per escludere i bambini con un determinato background etnico, con il reale intento di riservare quella scuola ai bianchi. E d’altro canto non è automaticamente razzista criticare l’islam .</p>
      <p sl="nl">Concludendo, signor Presidente, le leggi sono importanti e questa normativa è per noi un’ottima cosa. Tuttavia, siamo tutti estremamente desiderosi di mantenere un clima in cui non avvengano mai più discriminazioni.</p>
    </intervention>
    <intervention id="4-013" speaker_id="1941" name="Roberta ANGELILLI" is_mep="True" mode="spoken" nationality="Italy" birth_date="01-02-1965" birth_place="Roma" p_group="Group of the European People's Party (Christian Democrats)" m_state="IT">
      <p sl="it">a nome del gruppo UEN . – Signor Presidente, onorevoli colleghi, innanzitutto voglio ringraziare la collega per il lavoro svolto. Come relatrice al Parlamento europeo sui diritti dei minori, io vorrei innanzitutto sottolineare una parte importante di questa relazione e cioè, quella relativa ai bambini rom. Vorrei infatti richiamare l’attenzione dei presenti sul fatto che a fare le spese più gravi della discriminazione e dell’esclusione sociale, sono proprio i minori.</p>
      <p sl="it">In Europa ci sono molti, troppo bambini di strada, spesso di origini rom, ai quali è negato un futuro perché non hanno una formazione scolastica adeguata, in molti casi sono del tutto analfabeti. Questi bambini non ricevono cure mediche adeguate, né le necessarie vaccinazioni. Sono, quindi, bambini che non hanno un futuro, perché hanno un’infanzia negata, perché spesso sono costretti all’accattonaggio, a raccogliere l’elemosina, quasi sempre durante l’orario scolastico, o sono destinati al lavoro nero.</p>
      <p sl="it">Così come è scritto anche nella relazione, occorre impegnare gli Stati membri nella realizzazione di politiche positive contro la discriminazione. In questo specifico caso, politiche che garantiscano il diritto allo studio ai bambini e che impegnino le famiglie degli stessi bambini rom al rispetto dell’obbligo scolastico. Occorre inoltre organizzare adeguate campagne rivolte ai cittadini per incoraggiarli a collaborare con le istituzioni, per evitare che a danno dei minori si consumino episodi di discriminazione, di sfruttamento e di esclusione sociale.</p>
      <p sl="it">Concludo anch’io dicendo che è inaccettabile che ancora troppi Stati membri, e tra questi purtroppo il mio paese l’Italia, non hanno trasposto adeguatamente le disposizioni della direttiva nelle legislazioni nazionali.</p>
    </intervention>
    <intervention id="4-014" speaker_id="28619" name="Tatjana ŽDANOKA" is_mep="True" mode="spoken" nationality="Latvia" birth_date="08-05-1950" birth_place="Rīga" m_state="LV">
      <p sl="en">a nome del gruppo Verts/ALE . – Signor Presidente, vorrei ringraziare l’onorevole Buitenweg per la sua relazione, che attira l’attenzione su una delle questioni più gravi relative al problema della discriminazione etnica e razziale in Europa.</p>
      <p sl="en">Signor Commissario, a mio parere la Commissione dovrebbe essere più attiva nel promuovere il recepimento della direttiva sulla parità razziale. Ogni giorno emergono nuovi casi in cui è necessario un corretto recepimento della norma per proteggere le vittime. Vorrei anche ricordare che ai sensi della direttiva alcune prassi relative alla politica linguistica possono essere considerate forme di discriminazione indiretta. Ad esempio, nel mio paese, la Lettonia, come pure nella vicina Estonia, che hanno un’alta percentuale di minoranze etniche, esistono grandi sperequazioni quanto ai criteri linguistici per l’assunzione e quanto all’obbligo di usare una sola lingua a livello di comunicazione con le autorità. Credo che tali prassi portino a una sottorappresentazione delle minoranze etniche e razziali in diversi ambiti della vita sociale e che pertanto gli Stati membri abbiano il dovere di elaborare politiche volte a garantire pari accesso e a evitare la discriminazione.</p>
      <p sl="en">Vi è un altro motivo di preoccupazione. Talvolta la differenza di trattamento fondata sulla nazionalità può essere considerata una forma indiretta di discriminazione etnica. Ciò si verifica quando la politica in materia di cittadinanza è tesa a escludere chi appartiene a una minoranza – Rom o russi, per esempio.</p>
      <p sl="en">Spero che i giudici europei, come pure la Corte interamericana dei diritti dell’uomo, che ha statuito che non debbano esistere discriminazioni su base razziale o etnica per l’accesso alla cittadinanza, non siano meno progressisti e controllino attentamente l’impatto della politica in materia di cittadinanza sulle persone appartenenti a gruppi etnici diversi.</p>
    </intervention>
    <intervention id="4-015" speaker_id="28975" name="Vittorio AGNOLETTO" is_mep="True" mode="spoken" nationality="Italy" birth_date="06-03-1958" birth_place="Milano" p_group="Confederal Group of the European United Left - Nordic Green Left" m_state="IT">
      <p sl="it">a nome del gruppo GUE/NGL . – Signor Presidente, onorevoli colleghi la direttiva antidiscriminazione è una direttiva molto buona e di alto valore etico, ma in Europa diversi paesi non solo stanno facendo poco o nulla per recepire la direttiva e i suoi contenuti nella propria legislazione, ma di fatto gli abusi razziali o etnici sono all’ordine del giorno. L’Italia, ad esempio, è sotto procedura d’infrazione da parte dell’Unione europea per non aver recepito la suddetta direttiva.</p>
      <p sl="it">In particolare, l’Unione europea contesta all’Italia il non recepimento nella legislazione nazionale del concetto di molestia su base razziale, l’assenza di una legge che prevede il rovesciamento dell’onere della prova e la mancanza di norme precise sulla protezione contro gli abusi razziali o etnici. Lo scorso dicembre nel comune di Opera, vicino a Milano, un gruppo di cittadini guidati dai dirigenti della Lega di Alleanza nazionale hanno letteralmente cacciato e bruciato le tende con dentro una trentina di minorenni rom. A Pavia decine di rom sono stati scacciati al grido “camere a gas”. Alla periferia di Roma, solo qualche giorno fa, 40 incappucciati armati di bastoni, coltelli e bottiglie incendiarie hanno assaltato nella notte un campo rom di Ponte Mammolo.</p>
      <p sl="it">In Italia, quasi ogni giorno, uno o più campi nomadi vengono sgomberati dalle amministrazioni comunali senza garantire ai rom i più elementari diritti. E’ questa la protezione sociale particolare richiesta dalla relazione, soprattutto in seguito all’allargamento nei confronti dei rom? Mi associo nel sottolineare che le sanzioni applicabili a violazioni di disposizioni nazionali adottate conformemente alla direttiva devono essere effettive, proporzionate e dissuasive. Ricordo inoltre che il 25 aprile abbiamo approvato ….</p>
      <a text="(Il Presidente toglie la parola all’oratore)"/>
    </intervention>
    <intervention id="4-016" speaker_id="1956" name="Frank VANHECKE" is_mep="True" mode="spoken" nationality="Belgium" birth_date="30-05-1959" birth_place="Brugge" p_group="Non" m_state="BE">
      <p sl="nl">a nome del gruppo ITS . – Signor Presidente, temo che il mio parere su questa relazione sia abbastanza in contrasto con quanto fin qui dichiarato in quest’Aula. Trovo, infatti, strana questa relazione, la trovo strana per un’istituzione che si dice democratica, perché sulla base di una direttiva assai discutibile vengono formulate raccomandazioni che a mio avviso sono in conflitto con i diritti e le libertà fondamentali e che per alcuni versi vanno contro i principi fondamentali dello Stato di diritto.</p>
      <p sl="nl">La verità è che in Europa una reale discriminazione contro le minoranze o un reale razzismo sono fortunatamente fenomeni estremamente marginali che vengono già combattuti in modo adeguato e assolutamente appropriato. La relazione riguarda qualcosa di abbastanza diverso. Si tratta dell’ennesimo tentativo di introdurre regole che imbavagliano e mettono a repentaglio la libertà di espressione, creando un clima di crescente terrore mentale per cui i cittadini di un determinato paese si ritrovano a dover discriminare positivamente coloro che non vi sono nati. Questa è ancora un’altra relazione che discrimina contro i non migranti.</p>
      <p sl="nl">Pertanto, ritengo in particolare che l’inversione dell’onere della prova nei casi di discriminazione e di contenzioso, soprattutto in quelli riguardanti l’occupazione, sia estremamente riprovevole nei paesi che si fondano sullo Stato di diritto, dove si è considerati innocenti fino a prova contraria.</p>
      <p sl="nl">In sintesi, questa relazione non riguarda la discriminazione; è una sorta di legislazione sulla correttezza politica.</p>
    </intervention>
    <intervention id="4-017" speaker_id="23894" name="Anna ZÁBORSKÁ" is_mep="True" mode="spoken" nationality="Slovakia" birth_date="07-06-1948" birth_place="Zürich" p_group="Group of the European People's Party (Christian Democrats)" m_state="SK">
      <p sl="sk">Permettetemi innanzi tutto di ringraziare l’onorevole Buitenweg per il lavoro svolto con questa relazione. Permettetemi inoltre di considerare la questione da un altro punto di vista.</p>
      <p sl="sk">La crescente mobilità delle persone ci costringe a essere più aperti nei confronti di coloro che vengono nei nostri paesi. Tuttavia, quest’apertura inizia con l’educazione familiare. E’ nell’ambito della famiglia che i bambini imparano più facilmente a rispettare gli altri. La famiglia è la prima comunità che dovrebbe insegnare l’apertura, il rispetto e la solidarietà. L’educazione contro l’intolleranza razziale ed etnica deve diventare un caposaldo visibile dei vari aspetti dell’educazione, sia a scuola che nell’insieme della società. L’educazione deve essere imperniata sui fondamenti etici che rafforzano l’unità familiare.</p>
      <p sl="sk">Per questo motivo, l’interazione tra le culture, come quella tra pace e rispetto della diversità, si è oggi trasformata in una questione politica e di sicurezza di grande rilevanza. La lotta contro la discriminazione s’incentra soprattutto sul modo in cui desideriamo garantire la coesistenza tra i popoli e le nazioni all’inizio del nuovo secolo e del millennio. Naturalmente, sono necessarie delle normative, ma la nostra società dovrebbe affrontare la questione della discriminazione razziale ed etnica valutando il passato con onestà e cercando di garantire un futuro a ogni essere umano nel rispetto della dignità e dei diritti intrinseci della persona.</p>
    </intervention>
    <intervention id="4-018" speaker_id="23807" name="Magda KÓSÁNÉ KOVÁCS" is_mep="True" mode="spoken" nationality="Hungary" birth_date="04-11-1940" birth_place="Budapest" p_group="Socialist Group in the European Parliament - Vice" m_state="HU">
      <p sl="hu">Grazie, signor Presidente. Se il 60 per cento delle persone intervistate ritiene di essere oggetto di una qualsiasi forma di ingiusta discriminazione, ebbene ciò rappresenta un monito per gli Stati membri e per l’Europa tutta.</p>
      <p sl="hu">La discriminazione su base etnica o razziale è ancora viva e c’è da temere che continui a esserlo ancora per molto tempo giacché l’Europa si sta sempre più diversificando, le differenze diventano sempre più visibili e anche i paesi che si considerano monoetnici si stanno aprendo a culture sempre più variegate.</p>
      <p sl="hu">L’eccellente relazione dell’onorevole Buitenweg fornisce uno spunto di riflessione e di valutazione. Al contempo, la Commissione si è oggi impegnata a progredire in questo senso dal momento che diversi paesi non hanno attuato la direttiva in modo appropriato, il che giustifica il monito e rende assolutamente necessaria un’azione di sostegno. Quasi tutti gli onorevoli colleghi hanno affermato che se i cittadini ignorano il loro diritto a essere protetti dalla discriminazione, essi non sono nemmeno in grado di esercitarlo.</p>
      <p sl="hu">La discriminazione su base razziale o etnica solleva problemi anche in un contesto più ampio, poiché l’appartenenza a una minoranza etnica è soprattutto una questione d’identità. Noi dell’Europa orientale e centrale non abbiamo avuto un’esperienza molto positiva per quanto riguarda la raccolta dei dati, al punto che una persona è uno “zingaro” se l’entourage lo considera tale, riducendo la questione a un fattore di stile di vita piuttosto che di vera e propria identità razziale. L’Agenzia per i diritti fondamentali potrà far molto per migliorare questa situazione.</p>
      <p sl="hu">Ho altri due commenti da formulare. Primo, l’attuazione della direttiva può fornire un notevole contributo per far sì che la comunità Rom non si disperda al di fuori dell’Europa. Secondo, con i nuovi Stati membri nuovi gruppi etnici sono entrati a far parte del panorama storico dell’Europa. Purtroppo, questa triste eredità del XX secolo e delle due guerre mondiali continua a sopravvivere e le ferite non si sono ancora rimarginate. Noi tutti ne siamo responsabili. Grazie, signor Presidente.</p>
    </intervention>
    <intervention id="4-019" speaker_id="4529" name="Baroness Sarah LUDFORD" is_mep="True" mode="spoken" nationality="United Kingdom" birth_date="14-03-1951" birth_place="Halesworth" p_group="Group of the Alliance of Liberals and Democrats for Europe" m_state="GB">
      <p sl="en">Signor Presidente, sono molto soddisfatta che la Commissione abbia avviato procedure d’infrazione contro quattordici Stati membri per la loro inadempienza nell’attuare la direttiva.</p>
      <p sl="en">Sono spiacente di vedere che il mio paese, il Regno Unito, figuri in elenco. Uno dei problemi per quanto riguarda il mio paese è che la definizione di discriminazione indiretta non è conforme. Chiaramente, non c’è posto per l’autocompiacimento, anche se si tratta di un paese che ha una legislazione contro la discriminazione razziale da oltre 40 anni.</p>
      <p sl="en">Occorre una forte volontà politica in tale ambito e ciò rende ancor più deludente il fatto che il Consiglio non abbia considerato questa discussione abbastanza importante da essere presente.</p>
      <p sl="en">E’ stato molto interessante sapere che, in base alle statistiche citate dal Commissario Michel, tre europei su quattro siano favorevoli alla raccolta dei dati riguardanti l’origine etnica su base anonima e mi compiaccio del grande lavoro recentemente svolto dalla Commissione in questo ambito con la stesura di una guida delle migliori prassi. Abbiamo percorso molta strada dal 1999, quando osai scrivere le parole “controllo etnico” nel mio progetto di relazione sull’Anno europeo contro il razzismo e fui sommersa da una valanga di obiezioni.</p>
      <p sl="en">Sono ovviamente d’accordo con l’onorevole Gaubert che dobbiamo badare attentamente a che i dati riguardanti l’etnia e la razza, raccolti per evidenziare e combattere la discriminazione, non diventino a loro volta uno strumento di discriminazione tramite attività di profiling razziale o etnico.</p>
      <p sl="en">Vorrei chiedere al Commissario fino a che punto, a parte la salvaguardia della protezione dei dati, le attività della polizia – che consistono, ovviamente, nel fornire un servizio – rientrino nel campo d’applicazione del divieto di discriminazione, come per esempio le operazioni fermo e perquisizione . Gli agenti di polizia, in quanto impiegati, rientrano chiaramente nel campo d’applicazione della direttiva, ma non mi è mai stato ben chiaro fino a che punto vi rientrino le operazioni di polizia.</p>
      <a text="(Il Presidente toglie la parola all’oratore)"/>
    </intervention>
    <intervention id="4-020" speaker_id="28371" name="Marek Aleksander CZARNECKI" is_mep="True" mode="spoken" nationality="Poland" birth_date="22-03-1959" birth_place="Chorzów" p_group="Non" m_state="PL">
      <p sl="pl">Signor Presidente, se si analizza lo stato di attuazione delle direttive dell’Unione europea, compresa quella che introduce il principio della parità di trattamento tra le persone indipendentemente dalla razza e dall’origine etnica, si constata – come ha osservato la relatrice – che molti Stati membri hanno accolto questa direttiva in larga misura, anche al di là del campo d’applicazione che essa ricopre. Tranne alcune insignificanti eccezioni, gli Stati membri hanno rivolto una considerevole attenzione a tutto lo spettro della parità di trattamento tra le persone. Restano alcune sviste e lacune da colmare. Talvolta le norme sono suddivise in diversi atti legislativi, ma ciò non dovrebbe rappresentare un ostacolo all’attuazione della legge a livello nazionale.</p>
      <p sl="pl">Ritengo che il quadro legislativo dell’Unione europea sia a un ottimo livello. Il problema è piuttosto costituito dalla consapevolezza delle persone che possono discriminare a danni di terzi. Per adesso, comunque, dobbiamo dare una risposta al seguente interrogativo: come sviluppare la consapevolezza e la sensibilità delle persone nel nostro mondo globale? In un mondo nel quale per molte ragioni diverse le persone cambiano in continuazione il luogo di residenza …</p>
      <a text="(Il Presidente toglie la parola all’oratore)"/>
    </intervention>
    <intervention id="4-021" speaker_id="24030" name="Philip CLAEYS" is_mep="True" mode="spoken" nationality="Belgium" birth_date="24-05-1965" birth_place="Gent" p_group="Non" m_state="BE">
      <p sl="nl">Signor Presidente, il problema di una relazione come quella dell’onorevole Buitenweg è che si parte da validi principi e da buone intenzioni, ma purtroppo tra questi e la realtà scorre un mare infinito. Va da sé che la discriminazione fondata sulla razza o sull’origine sia da biasimare. Il problema è stabilire se tale discriminazione sia così diffusa come ci si vorrebbe far credere. L’ultima relazione annuale dell’EUCM, Osservatorio europeo dei fenomeni di razzismo e xenofobia, parla di un aumento del fenomeno, ma non fornisce dati concreti a sostegno di tale affermazione. L’EUMC non è nemmeno in grado di fornire una definizione generalmente accettata di cosa sia la discriminazione.</p>
      <p sl="nl">Troppo spesso si presume che praticamente tutti i problemi che riguardano gli immigrati siano il risultato di una presunta discriminazione ai loro danni. Questo atteggiamento produce effetti disastrosi, perché esime interi gruppi della popolazione dalla responsabilità personale. Questa politica buonista e la cultura del vittimismo hanno solo peggiorato il problema ed io sono lieto di sostenere la posizione di minoranza espressa dall’onorevole Koenraad Dillen.</p>
    </intervention>
    <intervention id="4-022" speaker_id="33964" name="Roberta Alma ANASTASE" is_mep="True" mode="spoken" nationality="Romania" birth_date="27-03-1976" birth_place="Ploieşti" p_group="Group of the European People's Party (Christian Democrats) and European Democrats" m_state="RO">
      <p sl="ro">Signor Presidente, onorevoli colleghi, innanzi tutto vorrei esprimere il mio apprezzamento per la coerenza e la qualità di questa relazione che evidenzia l’importanza della questione per un miglioramento della qualità della vita delle persone e per lo sviluppo delle comunità. Nel mio intervento vorrei attirare l’attenzione sull’importanza dell’istruzione per l’attuazione dei principi europei e delle norme in materia di parità di trattamento.</p>
      <p sl="ro">La relazione evidenzia giustamente il fatto che le leggi sono efficaci, solo se i cittadini sono al corrente dei loro diritti. Resta quindi imprescindibile informare i cittadini, ma anche educarli a reagire in modo che si possano difendere. Il fenomeno della discriminazione potrà essere arginato solo se le persone avranno il coraggio di parlare, scrivere e far valere i loro diritti.</p>
      <p sl="ro">Allo stesso tempo, è importantissima l’educazione alla tolleranza per la sopravivenza di ogni comunità. Imparare a vivere insieme ad altre persone, accettare le differenze non come una fatalità ma come un’opportunità per costruire un tutto, significa essere sulla strada giusta per debellare questo tipo di fenomeni.</p>
    </intervention>
    <intervention id="4-023" speaker_id="23717" name="Genowefa GRABOWSKA" is_mep="True" mode="spoken" nationality="Poland" birth_date="01-01-1944" birth_place="Przystań" p_group="Socialist Group in the European Parliament" m_state="PL">
      <p sl="pl">Signor Presidente, l’Unione europea ha buone leggi, dispone di norme antidiscriminazione e sta elaborando direttive in materia. Desidero congratularmi con la collega per la relazione che oggi ci ha presentato. A loro volta, gli Stati membri devono attuare quanto previsto qui. Le loro costituzioni contengono disposizioni antidiscriminazione e vi sono intere sezioni del corpus legislativo che dovrebbero proteggere i cittadini dalla discriminazione. Allora perché la situazione attuale è così negativa? Perché esistono ancora così tanti esempi di discriminazione che non riusciamo a combattere?</p>
      <p sl="pl">A me sembra che il problema si articoli su due livelli: primo, l’informazione; secondo, l’attuazione. Vorrei concentrarmi sull’informazione. L’informazione non è solo responsabilità dei governi. Come risulta, i governi non informano sufficientemente il semplice cittadino sulla natura della discriminazione. A me sembra che questa funzione dovrebbe essere svolta maggiormente da organizzazioni non governative, che sono in una buona posizione per trattare con settori specifici della società, con gruppi specifici di cittadini, e che possono fornire loro tutte le informazioni su cosa significhi l’immigrazione. Provate a chiedere agli immigrati, alle donne anziane, alle madri nubili se si sentano vittime di discriminazione. Essi vi risponderanno: “No, è il nostro destino. E’ solo sfortuna”. Hanno bisogno di essere aiutati per trovare se stessi; hanno bisogno di procedure e autorità appropriate.</p>
      <p sl="pl">Mi piacerebbe anche che il Parlamento europeo si attivasse per elaborare un codice di condotta da distribuire alle diverse organizzazioni. Vorrei aggiungere un’ultima cosa. Spero che il progetto della Commissione europea che prevede di far viaggiare in tutt’Europa il camion giallo che pubblicizza la mostra antidiscriminazione e l’Anno europeo delle pari opportunità non rappresenti la massima realizzazione di cui siamo capaci. Facciamo di più per aiutare chi è vittima di discriminazione.</p>
    </intervention>
    <intervention id="4-024" speaker_id="28374" name="Wiesław Stefan KUC" is_mep="True" mode="spoken" nationality="Poland" birth_date="02-09-1949" birth_place="Sokołow Podlaskí" p_group="Non" m_state="PL">
      <p sl="pl">Signor Presidente, l’attuazione di un principio come quello della parità di trattamento tra le persone indipendentemente dalla razza e dalle origini etniche, anche a prescindere dal colore della pelle, dal credo e dalla religione, necessita in genere di un’azione continua ed incessante. Ogni passo verso il raggiungimento dell’obiettivo può essere considerato un grande successo. Non possiamo illuderci di cambiare l’atteggiamento delle persone dall’oggi all’indomani, che ognuno possa liberarsi della propria condizione naturale, che consiste nel migliorare la propria vita e lottare contro qualsiasi cosa possa pregiudicare tale obiettivo. Tuttavia, dobbiamo fare tutto il possibile per eliminare le barriere giuridiche, sociologiche ed economiche, dobbiamo educare, creare le condizioni per una coesistenza armoniosa e modificare il nostro atteggiamento negativo nei confronti degli altri, indipendentemente dalle differenze che ci separano. Infine, vorrei dire che non concordo assolutamente con quanto dichiarato dall’onorevole Vanhecke in merito agli atteggiamenti.</p>
    </intervention>
    <intervention id="4-025" speaker_id="4533" name="Neena GILL" is_mep="True" mode="spoken" nationality="United Kingdom" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Signor Presidente, nel prendere favorevolmente atto della presente comunicazione della Commissione, devo lamentare il fatto che nonostante l’attuale legislazione la discriminazione in Europa non sia diminuita, bensì sia terribilmente aumentata.</p>
      <p sl="en">Vorrei rispondere agli esponenti dell’estrema destra che contestano questo fatto e dir loro che solo quest’anno ho incontrato circa 500 appartenenti alla comunità Sikh di Francia, Belgio, Italia e Germania i quali mi hanno tutti citato casi scioccanti di inaccettabile discriminazione nei loro confronti a causa del loro aspetto: perché tutti indossano un turbante.</p>
      <p sl="en">Dal 2004 in Francia, sono state segnalate un certo numero di espulsioni scolastiche ai danni di studenti che si sono rifiutati di togliere il turbante. Casi simili sono stati registrati in Belgio e in Germania.</p>
      <p sl="en">Mentre la Corte suprema francese ha statuito che gli uomini potessero indossare il turbante sulle fotografie della patente di guida, solo 24 ore dopo la pronuncia di questa sentenza il ministro francese lo ha espressamente vietato.</p>
      <p sl="en">Nell’aeroporto di Bruxelles agli uomini Sikh viene regolarmente chiesto di togliersi il turbante, che è considerato un grave insulto.</p>
      <p sl="en">Inoltre, ogni settimana ricevo telefonate dall’Italia da parte di persone che non riescono a svolgere le loro attività quotidiane perché sono Sikh. Quindi, tutti questi casi sono chiare violazioni di quanto richiesto dalla presente relazione e di quanto propugnato dalla Commissione.</p>
      <p sl="en">Pertanto, vorrei chiedere al Commissario cosa stia facendo la Commissione per metter fine a questi casi di discriminazione. Non possiamo parlare di unità e di diversità e poi ignorare le pratiche messe in atto dai governi di molti Stati membri.</p>
      <p sl="en">Vorrei congratularmi con la relatrice, onorevole Buitenweg, per aver proposto misure che spero possano permettere di ottenere riparazione a chi viene emarginato per ignoranza e per mancanza di consapevolezza e di rispetto per la cultura altrui.</p>
      <p sl="en">Infine, spero sinceramente che nel corso di quest’anno, in cui si celebrano le pari opportunità, e nel corso del prossimo, in cui si celebrerà il dialogo interculturale, riusciamo a dar seguito alle nostre parole con azioni concrete.</p>
    </intervention>
    <intervention id="4-026" speaker_id="28375" name="Jan Tadeusz MASIEL" is_mep="True" mode="spoken" nationality="Poland" birth_date="28-03-1963" birth_place="Siemiatycze" p_group="Non" m_state="PL">
      <p sl="pl">Signor Presidente, è chiaro che nel XXI secolo nessuno può esimersi dal sostenere la lotta alla discriminazione. Anch’io sono favorevole alla presente relazione, benché ritenga che i pregiudizi si fondino sulla cultura, la civiltà e la religione e non sulla razza e sull’appartenenza etnica. Vorrei aggiungere a tale proposito che sarebbe più facile rispettare i principi della non discriminazione se in Europa vi fossero politiche per un controllo dell’immigrazione che ci consentissero di decidere chi vogliamo nei nostri paesi, poiché in linea di massima nessuno agisce in modo aggressivo e non amichevole verso un partner che si è scelto di sua spontanea volontà.</p>
      <p sl="pl">La relazione tratta essenzialmente dei diritti degli immigrati. Tuttavia, consideriamo anche le loro responsabilità. Sarebbe più facile non discriminare gli stranieri e gli appartenenti ad altre culture se questi mostrassero rispetto per la cultura e per le tradizioni del paese in cui si sono stabiliti, se si mostrassero desiderosi di integrarsi e se non creassero uno Stato nello Stato in questa nostra Europa che, dobbiamo ammettere la realtà, affonda le sue radici nel Cristianesimo.</p>
    </intervention>
    <intervention id="4-027" speaker_id="28171" name="Emine BOZKURT" is_mep="True" mode="spoken" nationality="Netherlands" birth_date="09-08-1967" birth_place="Zaandam" p_group="Group of the Progressive Alliance of Socialists and Democrats in the European Parliament" m_state="NL">
      <p sl="nl">Signor Presidente, sono grata all’onorevole Buitenweg per l’eccellente lavoro da lei svolto con questa relazione. La discriminazione e il razzismo in tutti i loro aspetti, sia sul mercato del lavoro, che in ambito sportivo e all’interno della scuola, ledono i valori che sono cari a noi europei. Occorre un approccio combinato a tutti i livelli, europeo, nazionale e locale. I legislatori, i politici e le vittime della discriminazione hanno tutti un importante ruolo da svolgere in questo campo. Dobbiamo far sì che i cittadini europei vengano a conoscenza dei loro diritti e dei mezzi di cui dispongono per insistere su tali diritti.</p>
      <p sl="nl">Invito la Commissione ad assumersi le proprie responsabilità e a far sì che la direttiva sulla parità razziale venga prontamente ed appropriatamente attuata. La direttiva rappresenta un passo avanti nella giusta direzione ma la sua efficacia dipende dalla sua buona applicazione da parte degli Stati membri. Invito inoltre la Commissione a dar prova della sua leadership morale, annunciata dallo stesso Barroso nel 2004 e oggi più che mai necessaria. Nel 2007, l’Anno europeo delle pari opportunità per tutti, la discriminazione è ancora un fatto di routine in Europa. Soprattutto oggi, in un momento in cui alcuni gruppi non se la passano certo bene – penso, in particolare, alla situazione dei musulmani in Europa – occorrono persone che si ergano contro la discriminazione e si facciano valere in ogni ambito.</p>
      <p sl="nl">Gradirei che la Commissione estendesse le misure antidiscriminazione a ogni possibile forma di discriminazione.</p>
    </intervention>
    <intervention id="4-028" speaker_id="28279" name="Justas Vincas PALECKIS" is_mep="True" mode="spoken" nationality="Lithuania" birth_date="01-01-1942" birth_place="Samara " p_group="Group of the Progressive Alliance of Socialists and Democrats in the European Parliament" m_state="LT">
      <p sl="lt">Signor Presidente, vorrei congratularmi con la relatrice per la stesura di questa relazione, che spero contribuisca a proteggere le persone contro la discriminazione razziale ed etnica e permetta loro di ottenere maggiore successo nella riparazione giuridica.</p>
      <p sl="lt">V’è ancora molto da fare per attuare efficacemente le direttive sulla parità razziale e occupazionale. I cittadini degli Stati membri dell’UE (soprattutto quelli dei nuovi Stati membri) non conoscono ancora i propri diritti; spesso non hanno abbastanza tempo oppure denaro a sufficienza per difendere tali diritti. Nella maggior parte dei paesi le vittime della discriminazione non riescono a unire le forze e a rivolgersi ad associazioni più potenti che difendano collettivamente i loro diritti. E’ difficile raccogliere informazioni su questioni spinose come il fatto d’individuare le forme indirette di discriminazione o quello di valutare l’entità della discriminazione nella società. E’ per questo che la Commissione incontra problemi nel controllare l’attuazione delle direttive e nel determinare le ragioni delle situazioni miserevoli in cui si manifesta la discriminazione.</p>
      <p sl="lt">Appoggio le raccomandazioni degli onorevoli colleghi al fine di stanziare maggiori risorse a favore di organizzazioni non governative che informino i cittadini e offrano assistenza giuridica alle vittime della discriminazione. Anche il ruolo dei mezzi d’informazione di massa è estremamente importante.</p>
      <p sl="lt">Ora vorrei rivolgermi agli onorevoli colleghi. Abbiamo tutti delle strutture nei paesi nei quali siamo stati eletti. In tali sedi potremmo fornire e finanziare un’iniziale consulenza giuridica volta a informare le persone delle leggi che vietano la discriminazione e della possibilità che hanno di esercitare il diritto alla riparazione. In breve, potremmo aiutare le persone in modo diretto.</p>
      <p sl="lt">Potremmo inoltre mobilitare più attivamente la volontà politica per rendere più efficace la lotta contro la discriminazione razziale e contro la disparità di trattamento in materia disoccupazione.</p>
    </intervention>
    <intervention id="4-029" speaker_id="photo_generic" name="Louis Michel" is_mep="True" mode="spoken">
      <p sl="fr">Membro della Commissione . − Signor Presidente, onorevoli deputati, vorrei dire innanzi tutto che non mancherò di trasmettere al collega Špidla gli apprezzamenti ampiamente positivi che sono stati qui espressi nei confronti della sua azione. Credo che egli meriti pienamente tali apprezzamenti e pertanto gliene farò parte. Gli comunicherò, ovviamente, anche le osservazioni e le richieste pressanti, o le aspettative, del Parlamento europeo rispetto al lavoro che resta da svolgere.</p>
      <p sl="fr">Per cominciare, vorrei fare una piccola precisazione. Non condivido assolutamente, e tanto meno la Commissione, talune espressioni che sanno di emarginazione proferite in questa sede – fortunatamente si tratta di episodi marginali. Allo stesso modo non posso passare sotto silenzio che vi sarebbe un rischio di creazione di uno Stato all’interno dello Stato cristiano o dell’Europa cristiana. Va da sé che rispetto pienamente le persone, i cittadini che la pensano così, tuttavia mi corre l’obbligo – si tratta di un dovere, mi pare – di ricordare che l’Europa non è religiosamente o filosoficamente o politicamente univoca. Credo che valga la pena in taluni casi ricordare questo tipo di ovvietà.</p>
      <p sl="nl">Le onorevoli Buitenweg e In ‘t Veld hanno giustamente evidenziato un problema fondamentale, ossia la trasposizione delle direttive negli ordinamenti giuridici nazionali. La Commissione è pienamente conscia della necessità di continuare a far pressione sugli Stati membri che non si sono ancora conformati alla legislazione europea. La Commissione condivide tale preoccupazione con gli organi preposti al controllo di tali importanti questioni all’interno degli Stati membri; come ovviamente sapete, forniamo un deciso e fattivo sostegno a tali organi e organismi di parità.</p>
      <p sl="fr">A proposito della nuova iniziativa, è attualmente in corso un’analisi d’impatto: lo studio sull’incidenza delle discriminazioni è già stato avviato. Occorre ovviamente valutare l’ampiezza del problema. Attualmente sono in corso consultazioni presso il pubblico in generale, le ONG, le parti sociali, le imprese e presso il Parlamento europeo. La relazione sull’analisi d’impatto dovrebbe essere pronta per gennaio 2008. In seguito, nei mesi di marzo e aprile 2008, si svolgerà la consultazione interna ai servizi. Quest’iniziativa deve tra l’altro figurare nel programm di lavoro della Commissione per il 2008, che è attualmente in fase d’esame e che sarà pubblicato a fine ottobre o a inizio novembre. Successivamente, se l’iniziativa sarà adottata come noi abbiamo proposto, verrà presentata una posizione comune alla Commissione nel giugno 2008 e le cose seguiranno il loro normale corso.</p>
      <p sl="fr">Ecco, chiaramente non posso far altro che ribadire la nostra piena sintonia con le analisi e le riflessioni espresse dagli oratori – o comunque dalla maggior parte di loro – e vorrei congratularmi a nome della Commissione con la relatrice, onorevole Buitenweg, per l’eccellente lavoro svolto. Credo che questo esempio che ci è dato mostri fino a che punto il ruolo del Parlamento europeo possa essere determinante per far avanzare un’Europa dei diritti, rispettosa delle minoranze, rispettosa di tutti.</p>
    </intervention>
    <intervention id="4-032" speaker_id="28380" is_mep="True" mode="spoken" role="Presidente" name="Marek SIWIEC" nationality="Poland" birth_date="13-03-1955" birth_place="Piekary Sląskie" p_group="Group of the Progressive Alliance of Socialists and Democrats in the European Parliament" m_state="PL">
      <p sl="unknown">La discussione è chiusa.</p>
      <p sl="unknown">La votazione si svolgerà oggi, 27 settembre 2007.</p>
      <p sl="unknown">Dichiarazioni scritte (articolo 142)</p>
    </intervention>
    <intervention id="4-033" speaker_id="28141" name="Lívia JÁRÓKA" is_mep="True" mode="written" nationality="Hungary" birth_date="06-10-1974" birth_place="Tata" m_state="HU">
      <p sl="hu">Vorrei congratularmi con la collega, onorevole Kathalijne Buitenweg, per la sua relazione e attirare al contempo l’attenzione su alcuni importanti problemi.</p>
      <p sl="hu">La conoscenza della legge da parte dei cittadini europei è abbastanza limitata e proprio le persone che sono ingiustamente vittime di discriminazione, cioè le minoranze etniche e più in particolare i Rom, sono quasi completamente ignari delle pertinenti disposizioni di legge o delle strutture che offrono loro tutela giuridica. E’ per questo che nell’Unione europea così pochi casi di discriminazione finiscono dinanzi ai giudici. Inoltre, le sanzioni pecuniarie imposte in tali casi sono per lo più ridicolmente basse, specie in confronto a cause analoghe celebrate negli Stati Uniti. Gli Stati membri dovrebbero avere la responsabilità e l’obbligo di informare e di educare il pubblico in modo da garantire che il maggior numero possibile di cittadini di tutta la società sia al corrente dei propri diritti e delle possibilità loro offerte.</p>
      <p sl="hu">Gli organi di parità operano a una certa distanza dai cittadini; non sarebbe esagerato affermare che operino quasi esclusivamente sulla carta, senza la partecipazione attiva degli interessati. Un altro problema è che, per poter funzionare, tali organi dipendono in larga misura dai governi degli Stati membri in termini di finanziamenti, infrastrutture, risorse umane e politiche.</p>
      <p sl="hu">Occorre istituire un sistema efficiente di responsabilità e di monitoraggio a livello europeo ed elaborare relazioni annuali con maggior sistematicità per poter controllare se gli organi di parità funzionino davvero in modo indipendente.</p>
    </intervention>
    <intervention id="4-034" speaker_id="4412" name="Véronique MATHIEU HOUILLON" is_mep="True" mode="written" nationality="France" birth_date="28-10-1955" birth_place="Nancy" p_group="Group of the European People's Party (Christian Democrats)" m_state="FR">
      <p sl="fr">La relazione sulla parità tra donne e uomini nel 2007 rappresenta innanzi tutto l’occasione per accogliere in modo positivo l’impegno dell’Unione europea a favore dei diritti delle donne sin dal 1957. Tuttavia, come tendono a dimostrare le recenti statistiche effettuate in seguito all’adesione della Romania e della Bulgaria, non possiamo accontentarci della situazione.</p>
      <p sl="fr">In primo luogo, l’accesso e la posizione delle donne sul mercato del lavoro sono ancora troppo spesso una pura utopia. A distanza di trentadue anni dalla direttiva del Consiglio sulla parità di retribuzione tra uomini e donne, le sperequazioni restano ancora troppo grandi con una differenza media dell’ordine del 15 per cento.</p>
      <p sl="fr">In secondo luogo, l’uguaglianza di genere sarà raggiunta lottando con più determinazione contro l’esclusione e la disparità di trattamento, in particolare nelle zone rurali dove le donne che lavorano a fianco degli agricoltori – coniugi coadiuvanti – subiscono talvolta gravi ingiustizie in caso di divorzio, di successione e di accesso alla proprietà. Tra l’altro queste donne non sono tenute in conto dalle analisi statistiche.</p>
      <p sl="fr">Alcuni testi devono essere con urgenza seguiti da fatti. In questa lotta fondamentale, l’azione dell’Unione europea deve anche contribuire all’evoluzione e al ravvicinamento delle culture nazionali grazie a una maggiore sensibilizzazione e prevenzione.</p>
    </intervention>
  </section>
  <section id="creitem4" title="4. Parità tra donne e uomini nell’Unione europea (2007) (discussione)">
    <intervention id="4-036" speaker_id="28380" is_mep="True" mode="spoken" role="Presidente" name="Marek SIWIEC" nationality="Poland" birth_date="13-03-1955" birth_place="Piekary Sląskie" p_group="Group of the Progressive Alliance of Socialists and Democrats in the European Parliament" m_state="PL">
      <p sl="unknown">L’ordine del giorno reca la relazione presentata dall’onorevole Piia-Noora Kauppi, a nome della commissione per i diritti della donna e l’uguaglianza di genere, sulla parità tra donne e uomini nell’Unione europea − 2007 [2007/2065(INI) ] (A6-0290/2007).</p>
    </intervention>
    <intervention id="4-037" speaker_id="4258" name="Piia-Noora KAUPPI" is_mep="True" mode="spoken" nationality="Finland" birth_date="07-01-1975" birth_place="Oulu" p_group="Group of the European People's Party (Christian Democrats) and European Democrats" m_state="FI">
      <p sl="en">relatrice . – Signor Presidente, innanzi tutto vorrei esprimere la mia gratitudine alla Commissione per aver elaborato quest’importante relazione. La parità tra donne e uomini è una questione che continua a meritare tutta la nostra attenzione. Benché molto sia già stato fatto negli ultimi decenni, rimangono ancora aperte sfide importanti.</p>
      <p sl="en">La relazione della Commissione s’incentra su questioni relative all’occupazione. Per esempio, il divario retributivo di genere, l’insicurezza sul mercato del lavoro e la conciliazione tra vita professionale e vita familiare sono tutte questioni che hanno ripercussioni sulla vita quotidiana di milioni di donne. Inoltre, sono anche connesse alla sfida demografica che sta affrontando l’Europa. Come indica la relazione della Commissione, sei degli otto milioni di posti di lavoro creati nell’Unione europea dal 2000 sono stati occupati da donne. La maggior parte di questi sei milioni di nuovi posti di lavoro per le donne proviene dal settore dei servizi. Gli 11,7 milioni di nuovi posti di lavoro creati nel settore dei servizi sono per lo più occupati da donne. E’ per questo che il settore dei servizi, la sua crescita e il mercato interno sono di cruciale importanza per molte donne in Europa.</p>
      <p sl="en">Tuttavia, la maggior parte delle nuove opportunità di lavoro per le donne è costituita da impieghi a tempo parziale e talvolta da impieghi precari, mal retribuiti e a debole evoluzione salariale. I contratti a tempo determinato sono anche un grosso problema per molte donne europee che vorrebbero avere maggiore sostenibilità e stabilità anche nella vita familiare. Dai dati della relazione della Commissione emerge che in Europa il 32 per cento delle donne ha un lavoro a tempo parziale rispetto al 7 per cento degli uomini, per cui risulta che vi sia una chiara dimensione di genere per quanto riguarda il mercato del lavoro a tempo parziale in Europa.</p>
      <p sl="en">Il divario retributivo di genere, sul quale la Commissione ha lanciato un’iniziativa nel mese di luglio, si attesta su una media del 15 per cento in Europa e del 30 per cento in alcuni paesi europei. Il divario retributivo di genere non è diminuito nonostante la presenza di direttive che hanno introdotto il principio della parità di retribuzione per uomini e donne da più di 30 anni e quindi è assolutamente opportuno che la Commissione si interessi nuovamente della questione. D’altro canto, è noto che gli Stati membri che hanno adottato politiche atte a conciliare la vita professionale e quella familiare, sia per le donne sia per gli uomini, registrano tassi di nascita più alti, maggiori percentuali di donne che lavorano e un più forte tasso d’occupazione.</p>
      <p sl="en">In tutta l’Unione europea le donne occupano la maggior parte dei posti di lavoro altamente specializzati e svolgono lavori non manuali. Questa settimana la stampa ha molto parlato di uno studio finlandese sulle donne manager . E’ stato esaminato un totale di 14 000 società finlandesi ed è emerso che le donne manager hanno prodotto per gli azionisti un ritorno annuo superiore dell’1 per cento superiore rispetto a quello prodotto dagli uomini che occupano la stessa posizione. Ciò corrisponde a un 10 per cento in più rispetto agli uomini. Anche se il calcolo ha fatto astrazione da tutti gli altri fattori, le donne sono nettamente risultate in vantaggio per quanto riguarda le posizioni dirigenziali e quindi la Commissione dovrà tener conto anche di questo aspetto in futuro.</p>
      <p sl="en">In Finlandia come in altri paesi l’istruzione ha costituito il fattore chiave dell’avanzamento delle donne. L’innalzamento del livello d’istruzione è andato di pari passo con l’aumento dell’occupazione femminile. In Finlandia, per esempio, il 32,7 per cento delle donne è altamente specializzato rispetto ad appena il 24,3 per cento degli uomini, sempre stando allo studio realizzato dalla Commissione. Risulta evidente, quindi, che tutte le iniziative presentate dalla Commissione in materia d’istruzione e di apprendimento permanente sono assolutamente necessarie e che è di vitale importanza incentrare l’istruzione sulle politiche di genere.</p>
      <p sl="en">La mia relazione richiede misure specifiche atte a combattere le ineguaglianze causate da schemi occupazionali interrotti dovuti a congedi di maternità o per assistenza a persone a carico. Ha indotto la Commissione a sviluppare l’analisi della dimensione di genere in relazione all’impatto delle riforme pensionistiche sulla vita delle donne nell’UE, al fine di individualizzare i diritti pensionistici, i regimi di sicurezza sociale e i regimi fiscali. Ciò che trovo particolarmente degno di rilievo è che la relazione solleciti gli Stati membri a mutualizzare i costi delle indennità di maternità e di congedo parentale onde assicurare che le donne non rappresentino più una fonte più costosa di manodopera rispetto ali uomini. Auspico sinceramente che lo Stato membro al quale appartengo, che detiene il primato mondiale del 60 per cento di donne ministro, si occupi di questa questione e mutualizzi i costi dei congedi di paternità/maternità.</p>
      <p sl="en">La relazione sottolinea anche la necessità di affrontare il grave deficit democratico. Vogliamo esaminare le situazioni che ostacolano la partecipazione delle donne alla politica e la loro presenza nei quadri superiori della pubblica amministrazione a tutti i livelli e adottare misure atte a porre termine a tali situazioni. Occorre inoltre prestare attenzione specifica alla situazione delle donne appartenenti a minoranze etniche e delle donne immigrate, poiché la loro emarginazione è rafforzata dalla discriminazione multipla al di fuori e all’interno delle loro proprie comunità. Esorto la Commissione a cooperare con gli Stati membri per la raccolta di dati pertinenti e l’attuazione di misure che consentano di prevenire il traffico di esseri umani a fini di sfruttamento sessuale e di lavoro forzato.</p>
      <p sl="en">Penso che possiamo concludere con una nota molto positiva e incoraggiante. Oggi le donne hanno opportunità che le loro madri e le loro nonne non avrebbero nemmeno potuto immaginare. Le donne che stanno raccogliendo i frutti di questo fantastico nuovo mondo dovrebbero far sentire le loro voci e io penso che sia estremamente utile che la Commissione abbia preso l’iniziativa di presentare questa relazione. Continuiamo a combattere per la piena uguaglianza di entrambi i generi in Europa.</p>
    </intervention>
    <intervention id="4-038" speaker_id="photo_generic" name="Louis Michel" is_mep="True" mode="spoken">
      <p sl="fr">Membro della Commissione . − Signor Presidente, onorevole Kauppi, onorevoli deputati, la Commissione accoglie ovviamente con favore la relazione e la proposta di risoluzione sulla parità tra donne e uomini nell’Unione europea. L’adozione della relazione sottolinea l’impegno del Parlamento a favore della questione dell’uguaglianza tra donne e uomini. Trasmetto le mie congratulazioni alla relatrice, onorevole Kauppi, e la ringrazio per il sostegno espresso nel suo documento verso la strategia e le azioni messe in atto dalla Commissione europea per la promozione dell’uguaglianza tra donne e uomini.</p>
      <p sl="fr">La parità tra donne e uomini è prima di tutto uno dei valori su cui si fonda l’Unione europea. Ed è anche un ambito nel quale l’Europa ha aperto il cammino precorrendo spesso le evoluzioni sociali. Nel corso degli ultimi anni sono state lanciate iniziative importanti e ambiziose. L’adozione della tabella di marcia per la parità tra donne e uomini ha indicato il pieno impegno da parte della Commissione ad adoperarsi quanto più possibile per avanzare risolutamente verso un’effettiva uguaglianza tra donne e uomini in tutti i campi.</p>
      <p sl="fr">La Commissione accoglie con favore che la proposta di risoluzione del Parlamento ponga l’accento su alcuni temi che figurano tra le priorità della tabella di marcia, segantamente la parità dell’indipendenza economica tra donne e uomini, la conciliazione tra vita professionale e vita privata, la rappresentazione equilibrata nei posti decisionali e la lotta contro gli stereotipi.</p>
      <p sl="fr">Benché i progressi compiuti nell’ambito della parità tra donne e uomini siano innegabili, le sfide restano comunque importanti. La Commissione condivide il parere della relatrice secondo cui sono indispensabili ulteriori sforzi per consolidare l’acquis comunitario. A tale proposito, la Commissione è ben conscia dell’importanza di una buona applicazione dell’acquis comunitario ed esercita con determinazione la sua funzione di custode dei Trattati. La Commissione non esita ad avviare procedure d’infrazione quando constata che una direttiva europea non viene correttamente recepita. Attualmente sono in corso svariate procedure d’infrazione, a diversi stadi, nell’ambito della parità tra donne e uomini.</p>
      <p sl="fr">Al fine di migliorare il rispetto della legislazione comunitaria, la Commissione ha instaurato una rete di organismi che ha il compito di promuovere a livello nazionale la parità di trattamento tra gli uomini e le donne. Si tratta del Network of the Equality Bodies . La Commissione ritiene che la messa in comune delle esperienze dei vari organismi nazionali e la cooperazione rafforzata con la Commissione permettano agli Equality Bodies di meglio svolgere il loro ruolo: promuovere la parità di trattamento e garantire un’interpretazione più uniforme della legislazione da parte delle istanze nazionali.</p>
      <p sl="fr">D’altro canto, la relazione sottolinea l’importanza centrale della conciliazione tra vita professionale e vita privata in vista del raggiungimento di una vera e propria parità tra uomini e donne. La Commissione condivide tale analisi. Sappiamo bene che sono tuttora soprattutto le donne ad assumersi le responsabilità familiari e domestiche. Le donne sono più esposte degli uomini al rischio di interrompere i loro percorsi educativi e professionali, o anche di abbandonarli, il che porta inevitabilmente ad una ineguaglianza tra uomini e donne a livello della vita professionale e ad una perdita del potenziale produttivo delle donne. L’offerta di strutture per la cura dell’infanzia accessibili, abbordabili e di qualità è in tal senso fondamentale per contribuire all’aumento del tasso d’occupazione delle donne, come sottolineato dagli obiettivi di Barcellona. La Commissione presenterà una relazione nel 2008 sui progressi compiuti per il raggiungimento di tali obiettivi.</p>
      <p sl="fr">D’altra parte la Commissione ha aperto una consultazione con le parti sociali sulla conciliazione tra vita professionale e vita privata, la cui seconda fase si è appena conclusa a fine luglio. Secondo la Commissione, la questione è complessa e deve essere affrontata con l’ausilio di tutta una serie di strumenti diversificati. Tuttavia, l’attuale legislazione comunitaria potrebbe essere modificata per meglio tener conto delle nuove sfide che deve affrontare l’Europa. La Commissione sta analizzando la risposta delle parti sociali e alla luce di questa adotterà le azioni necessarie. D’altro canto, continuiamo a favorire lo scambio di buone prassi in questo ambito, come evidenziato nella proposta di risoluzione.</p>
      <p sl="fr">A tale riguardo ricordo che il rispetto della parità tra tutte le donne e tutti gli uomini è un valore fondamentale dell’Unione europea. In questo contesto la questione della partecipazione equilibrata delle donne e degli uomini al processo decisionale è assolutamente essenziale. E’ per questo che la questione rappresenta una delle priorità della tabella di marcia per la parità tra uomini e donne adottata lo scorso anno dalla Commissione.</p>
      <p sl="fr">Per finire, vorrei insistere sull’importanza della lotta contro gli stereotipi, più volte sottolineata nella relazione. Si tratterà senza dubbio dell’ostacolo più difficile da rimuovere per il raggiungimento della parità tra donne e uomini. Infatti la lotta contro gli stereotipi è qualcosa che va al di là della legislazione e degli strumenti finanziari: si tratta di cambiare comportamenti, atteggiamenti e valori che determinano e influenzano il ruolo degli uomini e delle donne nella società e le loro scelte professionali. La politica della parità è sempre stata e continuerà a essere un motore di cambiamento dei comportamenti e delle mentalità. La Commission accoglie con favore il sostegno che le offre il Parlamento con questa proposta di risoluzione.</p>
    </intervention>
    <intervention id="4-040" speaker_id="4466" name="Ilda FIGUEIREDO" is_mep="True" mode="spoken" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">relatrice per parere della commissione per l’agricoltura e lo sviluppo rurale . – Come relatrice per parere della commissione per l’agricoltura e lo sviluppo rurale, vorrei sottolineare l’importanza di approvare alcune delle proposte contenute nel nostro parere, che non sono state incluse nella relazione dell’onorevole Kauppi, e chiedere il vostro sostegno per la loro approvazione in questa plenaria alla luce dell’importanza che esse rivestono per milioni di agricoltrici e lavoratrici rurali, le cui attività necessitano di una maggiore visibilità tramite l’inclusione di queste donne nelle statistiche relative al settore agricolo anziché nella categoria delle casalinghe.</p>
      <p sl="pt">E’ essenziale che il loro status giuridico di donne che lavorano nell’agricoltura sia pienamente riconosciuto affinché vi sia un’effettiva parità di diritti e di opportunità, anche in relazione alla previdenza sociale. Occorre assicurare un effettivo livello di protezione della maternità e un migliore accesso alla sanità, all’istruzione e all’apprendimento permanente, occorrono infrastrutture di sostegno all’infanzia e alla famiglia, soprattutto asili nido, centri culturali e mercati di prossimità e tutto questo richiede maggiori investimenti e migliori servizi pubblici nelle zone rurali. Questo è l’unico modo per combattere gli elevati livelli di povertà e di isolamento delle donne in talune zone rurali e per raggiungere una più forte coesione sociale.</p>
    </intervention>
    <intervention id="4-041" speaker_id="28254" name="Karin RESETARITS" is_mep="True" mode="spoken" nationality="Austria" birth_date="15-12-1961" birth_place="Wien" p_group="Non" m_state="AT">
      <p sl="de">relatrice per parere della commissione per la cultura e l’istruzione . – Signor Presidente, le donne che lavorano sono sempre più numerose, ma purtroppo un numero troppo alto di esse ha un’occupazione precaria e insicura. Ciò significa che le donne devono essere flessibili ma sono pagate poco. I lavori “tripla C” sono per lo più riservati alle donne: C come cleaning , ovvero pulizie, C come caring , ovvero assistenza, e C come cashiering , ovvero cassiera, negli ipermercati e nei centri commerciali. Eppure noi donne vogliamo lavori “tripla M”: M come money – parità di retribuzione per lavoro di pari valore – M come management – sempre più donne sono altamente qualificate per cui non dovrebbero aver difficoltà ad accedere alle alte sfere dirigenziali – e per finire M come motherhood – sì, vogliamo poter combinare lavoro, carriera e maternità e per far ciò ci occorre un sostegno politico molto più forte.</p>
      <p sl="de">Non ci occorrono semplicemente infrastrutture di sostegno all’infanzia, come previsto dagli obiettivi di Barcellona. No, ci occorrono infrastrutture per l’infanzia della migliore qualità. Tutte le madri e tutti i padri devono poter usufruire di servizi di assistenza all’infanzia e la Comunità deve reperire gli adeguati finanziamenti. Non solo i figli dei genitori benestanti devono poter essere accuditi sin da piccoli nel migliore dei modi. Non v’è solo la necessità di una parità di diritti per donne e uomini, v’è anche quella della parità di diritti per tutti i bambini. L’istruzione e la formazione non iniziano a scuola, ma molto prima. E’ necessario cambiare il nostro modo di pensare.</p>
      <p sl="de">Molti di questi spunti figurano nell’ottima relazione dell’onorevole Kauppi. Noi l’appoggiamo pienamente. Congratulazioni alla relatrice.</p>
    </intervention>
    <intervention id="4-042" speaker_id="4423" name="Amalia SARTORI" is_mep="True" mode="spoken" nationality="Italy" birth_date="02-08-1947" birth_place="Valdastico " p_group="Group of the European People's Party (Christian Democrats)" m_state="IT">
      <p sl="it">a nome del gruppo PPE-DE . – Signor Presidente, onorevoli colleghi anch’io mi congratulo con la collega Kauppi per questa relazione, che fotografa la situazione oggi esistente in Europa nel mondo del lavoro. Noi abbiamo avuto varie occasioni all’interno della commissione per i diritti delle donne di affrontare questa questione, ma oggi la collega Kauppi ha il merito di mettere in evidenza un problema, di illuminarlo, che è quello che ci dice come ancora una volta, in Europa, nel mondo delle donne esiste una diversità di salario, una diversità di retribuzione insostenibile a parità di lavoro.</p>
      <p sl="it">E questo pur riconoscendo che la scolarizzazione femminile è una scolarizzazione alta, oggi le donne sono il 59% degli europei laureati, la presenza nel mondo del lavoro delle donne è significativamente aumentata, questa presenza vede dei riconoscimenti importanti per quanto riguarda i risultati che essa riesce ad ottenere. Però, io credo che il merito maggiore consista nell’avere evidenziato alcuni degli elementi che rendono la presenza delle donne nel mondo del lavoro ancora difficile, tanto da far sì che di fatto anche senza giustificazioni – anche di fronte a leggi europee e dei singoli Stati membri che impediscono diversi salari nel mondo del lavoro – questo avviene. Non avviene solo nel sud dell’Europa, come solitamente si suole dire, ma avviene in tutta Europa, anche nei paesi nordici, anche in quelli dove la tradizione ci porta a far riconoscere alla presenza delle donne del mondo del lavoro e delle istituzioni una presenza ormai più consolidata e più riconosciuta.</p>
      <p sl="it">Allora io credo, io punto l’attenzione su una questione di quelle sollevate dalla Kauppi, che è la scelta di generalizzare in tutti gli Stati membri di mettere totalmente a carico della comunità i costi delle indennità di maternità e di congedo parentale, perché questi costi, finché sono in parte ancora a carico delle aziende, costituiscono dei motivi che spingono a una minore assunzione di personale femminile e ne condizionano poi anche la carriera.</p>
    </intervention>
    <intervention id="4-043" speaker_id="28349" name="Teresa RIERA MADURELL" is_mep="True" mode="spoken" nationality="Spain" birth_date="13-10-1950" birth_place="Barcelona" p_group="Group of the Progressive Alliance of Socialists and Democrats in the European Parliament" m_state="ES">
      <p sl="es">a nome del gruppo PSE . – Signor Presidente, signor Commissario, nel ringraziare la relatrice per la sua buona relazione, desidero innanzi tutto sottolineare l’armonia che ha caratterizzato lo sforzo congiunto di tutte le istituzioni europee a favore delle politiche sull’uguaglianza di genere nel corso del 2007. Il forte impegno delle nostre Istituzioni per l’uguaglianza di genere, come dimostrato dal patto europeo per la parità di genere adottato dal Consiglio europeo e dalla tabella di marcia per la parità tra donne e uomini in vigore fino al 2010, è altamente encomiabile.</p>
      <p sl="es">Per quanto riguarda gli indicatori menzionati nella relazione e rispetto al testo dello scorso anno, occorre lamentare, come ha appena ricordato l’onorevole Sartori, la mancanza di un reale progresso verso una parità di retribuzione per lavoro di pari valore. Il divario retributivo di genere continua ad attestarsi a un livello del 15 per cento e per ridurlo occorre uno sforzo supplementare negli anni a venire.</p>
      <p sl="es">Un dato positivo della relazione è che sei degli otto milioni di posti di lavoro creati nell’Unione europea dal 2000 sono stati occupati da donne, benché si registrino notevoli differenze di età che devono essere corrette.</p>
      <p sl="es">Un elemento di grande rilevanza che emerge dalla relazione è l’importanza delle politiche sull’uguaglianza di genere in relazione alle sfide demografiche che deve affrontare l’Europa. E’ un dato di fatto che gli Stati membri che hanno adottato politiche atte a conciliare la vita professionale e quella familiare, sia per le donne che per gli uomini, registrano tassi di nascita più alti, maggiori percentuali di donne che lavorano e un più forte tasso d’occupazione.</p>
      <p sl="es">Desidero inoltre evidenziare che i gruppi a più alto rischio di esclusione continuano a essere rappresentati da donne anziane e da famiglie monoparentali.</p>
      <p sl="es">Per finire, tengo a segnalare che, come si evince dalla relazione, sarebbe interessante ed estremamente utile che in futuro le relazioni annue sulla parità tra donne e uomini includessero statistiche relative ai paesi candidati, che potrebbero essere utilizzate in fase di negoziato.</p>
    </intervention>
    <intervention id="4-044" speaker_id="28314" name="Anneli JÄÄTTEENMÄKI" is_mep="True" mode="spoken" nationality="Finland" birth_date="11-02-1955" birth_place="Lapua" p_group="Group of the Alliance of Liberals and Democrats for Europe" m_state="FI">
      <p sl="fi">a nome del gruppo ALDE . – Signor Presidente, onorevoli deputati, mi congratulo con l’onorevole Kauppi per la sua importante relazione.</p>
      <p sl="fi">L’uguaglianza di genere è uno dei principi fondamentali dell’UE, come ha ricordato anche il Commissario Michel, ma purtroppo è solo un principio che viene sbandierato in dichiarazioni e in discorsi ufficiali come questi. In realtà l’UE non è molto interessata all’uguaglianza tra le donne e gli uomini. Questo è emerso chiaramente anche dall’intervento del Commissario, che ha affermato che l’UE avrebbe fatto tutto il possibile. Non v’è alcuna concretezza in tali parole. Cosa farà l’UE per garantire che le direttive adottate sulla parità di retribuzione e su molte altre questioni siano veramente attuate?</p>
      <p sl="fi">A mio parere, l’UE dovrebbe davvero prendere atto del fatto che in Europa uomini e donne dovrebbero godere di una maggiore parità di status . L’UE spreca le parole, ma lesina i fatti. In effetti, questa questione non scuote le persone inducendole all’azione, per lo meno non i nostri leader europei. Suppongo che questo sia vero anche ai maggiori livelli dirigenziali e per le organizzazioni del mercato del lavoro dei nostri paesi. Vi sono molti altri elementi più importanti. Fa anche specie che il divario retributivo si situi ancora a un livello del 15 per cento nei paesi europei in generale e purtroppo a un livello del 20 per cento nel mio paese, che è uno dei più avanzati in materia di parità.</p>
      <p sl="fi">Spero che il Commissario e l’intera Commissione possano un giorno realizzare e riconoscere l’importanza di tutto ciò e facciano qualcosa per promuovere il principio europeo della parità tra donne e uomini. Per adesso si tratta solo di vane parole.</p>
    </intervention>
    <intervention id="4-045" speaker_id="28409" name="Raül ROMEVA i RUEDA" is_mep="True" mode="spoken" nationality="Spain" birth_date="12-03-1971" birth_place="Madrid" p_group="Group of the Greens/European Free Alliance - Vice" m_state="ES">
      <p sl="es">a nome del gruppo Verts/ALE . – Signor Presidente, mi congratulo con la relatrice per il testo presentato. Sono molti i punti che vorrei commentare, ma mi concentrerò sui due che mi sembrano più rilevanti.</p>
      <p sl="es">In primo luogo, accolgo con favore che la relazione della Commissione per il 2007 s’incentri su questioni occupazionali quali il divario retributivo, la conciliazione e le direttive sulla parità di trattamento, giacché l’indipendenza economica delle donne è una delle priorità della tabella di marcia per la parità tra donne e uomini.</p>
      <p sl="es">E’ effettivamente vero – come riportato dalla relazione della Commissione – che sei degli otto milioni di posti di lavoro creati nell’Unione europea dal 2000 sono stati occupati da donne. Ciò dovrebbe essere un fattore positivo, se non fosse che la maggior parte dei nuovi posti di lavoro occupati dalle donne è rappresentata da occupazioni a tempo parziale, impieghi precari, insicuri, mal remunerati e a debole evoluzione salariale.</p>
      <p sl="es">La relazione sottolinea anche che non vi sono stati notevoli progressi nel ridurre il divario retributivo di genere: ciò è motivo di preoccupazione giacché il salario medio delle donne è inferiore del 15 per cento rispetto a quello degli uomini e in alcuni paesi tale percentuale raggiunge addirittura il 30 per cento.</p>
      <p sl="es">In secondo luogo, vorrei esprimere tutta la mia preoccupazione per una particolare categoria di donne, quelle che lavorano nell’agricoltura. Occorre migliorare la situazione giuridica delle donne che lavorano in questo settore, sia per quanto riguarda la previdenza sociale, garantendo a tutte l’accesso diretto ad essa, sia per quanto riguarda il loro ruolo nell’ambito delle aziende agricole, insistendo in particolare sulla coproprietà delle aziende familiari, sull’accesso al credito e sui loro diritti in materia di successione.</p>
      <p sl="es">La Commissione dovrebbe prestare una particolare attenzione a entrambe queste questioni. In concreto, dovrebbe raddoppiare i suoi sforzi in vista di una maggiore parità di trattamento e di opportunità tra donne e uomini.</p>
    </intervention>
    <intervention id="4-046" speaker_id="28134" name="Eva-Britt SVENSSON" is_mep="True" mode="spoken" nationality="Sweden" birth_date="05-12-1946" birth_place="Värnamo" p_group="Confederal Group of the European United Left - Nordic Green Left - Vice" m_state="SE">
      <p sl="sv">a nome del gruppo GUE/NGL. – Signor Presidente, vorrei ringraziare la relatrice, onorevole Kauppi, insieme a tutti coloro che hanno contribuito alla stesura di questa relazione. Un grosso problema che vorrei evidenziare in merito al cammino verso la parità è che oggi ancora troppe persone pensano che vi siano pari opportunità. Ciò è vero solo in teoria, ma in pratica c’è ancora molta strada da percorrere per arrivare a pari opportunità. La presente risoluzione attira l’attenzione su questo dato di fatto e presenta proposte riguardo a ciò che attualmente può e deve essere fatto.</p>
      <p sl="sv">Più volte ho chiesto e ho evidenziato, anche in seno a questo Parlamento, la necessità di statistiche suddivise in base al sesso in tutti i settori. Solo se si conoscono i fatti è possibile cambiarli. Se non documentiamo, rivelando i fatti, le grandi differenze che esistono tra i sessi, tali disparità saranno ignorate. Inoltre la gente non si rende conto di quanto siano diffuse queste differenze. Pertanto formulo ancora una volta la stessa ovvia richiesta: tutte le statistiche devono essere suddivise per sesso.</p>
      <p sl="sv">Desidero anche ribadire la mia grande preoccupazione, condivisa da tutto il mio gruppo politico, riguardo alla differenza tra donne e uomini nel mondo del lavoro per quanto concerne il lavoro retribuito; sappiamo tutti, infatti, che il lavoro non retribuito viene svolto dalle donne. Inoltre, mentre da una parte i dati ci mostrano un aumento di offerte di lavoro per le donne, dall’altra si vede anche a quale tipo di occupazione si riferiscano. La maggior parte dei nuovi posti di lavoro per le donne riguarda impieghi saltuari, precari, a tempo parziale e mal remunerati. Dobbiamo porre fine a questa situazione.</p>
    </intervention>
    <intervention id="4-047" speaker_id="28334" name="Urszula KRUPA" is_mep="True" mode="spoken" nationality="Poland" birth_date="20-10-1949" birth_place="Łódź" p_group="European Conservatives and Reformists Group" m_state="PL">
      <p sl="pl">a nome del gruppo IND/DEM . – Signor Presidente, la relazione sulla parità tra donne e uomini è un’ulteriore prova che le politiche per le pari opportunità hanno un’importante funzione da compiere. Sia le donne che gli uomini hanno il diritto di svolgere un ruolo attivo in tutti i settori della vita pubblica e tale diritto deve essere loro sancito dalla legge. Tuttavia, la dignità non si ottiene solo attraverso atti di legge, bensì anche attraverso adeguati livelli di sicurezza materiale, spirituale ed emotiva, in particolare nell’ambito di una sana struttura familiare.</p>
      <p sl="pl">Purtroppo l’attuale propaganda svilisce l’importanza del matrimonio, della famiglia e della maternità e crea un senso di colpa nelle ragazze e nelle donne che desiderano occuparsi della casa e dei figli. Anziché fornire assistenza e protezione giuridica, anziché valorizzare il ruolo di moglie e madre nella crescita dei figli, la donna viene ridotta a un oggetto e oberata da aspettative, il tutto condito da opinioni largamente diffuse riguardo a contraccezione, aborto, individualismo estremo, conflittualità tra genitori e figli e persino innalzamento dell’età della pensione, che portano all’esaurimento fisico e psichico.</p>
      <p sl="pl">E’ importante ricordare costantemente che la parità tra donne e uomini, la parità dei loro diritti, non significa diventare come gli uomini. Ogni forma di mascolinizzazione della donna che compete con l’uomo a tutti i livelli impoverisce non solo le donne, ma anche tutta la società nel suo insieme stravolgendo la ricchezza e il valore intrinseco della femminilità e della mascolinità.</p>
      <p sl="pl">Occorre oggi una sensibilità particolare per evitare azioni che siano avulse dalle necessità e dalle aspirazioni reali delle persone e per superare gli eccessi di individualismo e di relativismo morale. Soprattutto in situazioni in cui non vi sono infrastrutture di base che consentano la crescita economica, è fondamentale combattere la discriminazione nei diversi ambiti della vita. Per questo motivo le organizzazioni sociali e la legislazione dovrebbero essere un ausilio per rispettare i nostri obblighi e non uno strumento di indottrinamento e di uniformazione che crea disordine e conflitto. Così si garantisce la dignità di ogni essere umano a essere rispettato, non solo per il diritto a una pari remunerazione, ma anche per il rispetto delle tradizioni, della cultura, della religione e dei valori che concorrono a definire l’identità nazionale e culturale e che sono destinati ad arricchire l’Europa contemporanea.</p>
    </intervention>
    <intervention id="4-048" speaker_id="28211" name="Lydia SCHENARDI" is_mep="True" mode="spoken" nationality="France" birth_date="27-06-1952" birth_place="Montreuil s/Bois" p_group="Non" m_state="FR">
      <p sl="fr">a nome del gruppo ITS . – Signor Presidente, onorevoli colleghi, la relazione che ci è oggi presentata sfonda per lo più una porta aperta. In effetti, vi si ritrovano le stesse cifre che figurano abitualmente nelle statistiche sul tasso d’occupazione, sul divario remunerativo o ancora sulla natura degli impieghi. Vi si ritrovano anche le sempiterne descrizioni sulla persistenza degli stereotipi connessi al genere e sulle discriminazione che ne derivano per quanto riguarda l’assenza delle donne in taluni settori del mercato del lavoro. Penso in particolare all’alta tecnologia, alle scienze, alla ricerca o ancora all’ingegneria.</p>
      <p sl="fr">Tengo comunque a sottolineare un’apparente contraddizione della presente relazione. Com’è possibile che al paragrafo 17 ci si compiaccia degli effetti positivi della globalizzazione per l’accesso delle donne all’istruzione, alla sanità e al lavoro, sia esso a domicilio, in subappalto o nelle microimprese, e che al paragrafo 18 si rilevino le conseguenze negative di questa stessa globalizzazione, che porta ad una femminilizzazione della povertà? Quale paragrafo dobbiamo prendere in considerazione?</p>
      <p sl="fr">D’altra parte si raccomanda di mettere in atto a livello europeo misure di sensibilizzazione in vista di una tolleranza zero nei confronti di insulti sessisti. Ma cos’è un insulto sessista? Ségolène Royal, ex candidata alla presidenza della Repubblica francese, è forse stata oggetto d’insulti sessisti quando un suo ex compagno socialista ha detto che non era la migliore candidata alla massima carica dello Stato? Oppure si è trattato semplicemente di una critica, o ancora di un semplice parere?</p>
      <p sl="fr">E’ pericoloso legiferare su una nozione come questa, che non è giuridicamente definita e non potrà mai esserlo. Per di più si tratta di un ambito che rientra per sua stessa natura nella sfera del soggettivo e dell’irrazionale.</p>
    </intervention>
    <intervention id="4-049" speaker_id="28359" name="Jana BOBOŠÍKOVÁ" is_mep="True" mode="spoken" nationality="Czechia" birth_date="29-08-1964" birth_place="Praha" p_group="Non" m_state="CZ">
      <p sl="cs">Onorevoli deputati, ancora una volta siamo contrariate dal fatto che le statistiche dimostrino che, benché le donne ottengano migliori risultati, i loro stipendi restino comunque più bassi del 15 per cento. Ebbene sì, le alte sfere esistono e gli uomini non gradiscono molto che le donne occupino le loro posizioni dirigenziali. Gli stereotipi esistono e le donne ne sono talvolta loro stesse vittime. Noi vogliamo che tutto questo cambi. Tuttavia, a mio parere se vogliamo cambiare qualcosa, dobbiamo cominciare da qui.</p>
      <p sl="cs">Le statistiche del Parlamento europeo e della Commissione relative all’occupazione dimostrano chiaramente che per la stragrande maggioranza sono gli uomini a occupare le posizioni meglio remunerate. Le donne prevalgono negli impieghi meno retribuiti. Vi sono moltissime linguiste estremamente efficienti con un’istruzione di livello universitario che lavorano qui per lo stipendio di una segretaria. I loro capi meglio retribuiti hanno per lo più due tipi di qualifica: sono uomini e sono qui da molto tempo.</p>
      <p sl="cs">Onorevoli deputati, è mia opinione che le raccomandazioni delle Istituzioni europee sulle questioni di genere sarebbero prese sul serio solo se facessimo un’accurata disamina della relazione che intercorre tra sistema di remunerazione e livello di istruzione e di efficienza delle persone e solo se la gestione delle risorse umane e gli schemi retributivi venissero profondamente riesaminati. A meno che ciò non accada, continueremo a essere visti come persone che predicano bene ma razzolano male.</p>
    </intervention>
    <intervention id="4-050" speaker_id="28571" name="Marie PANAYOTOPOULOS-CASSIOTOU" is_mep="True" mode="spoken" nationality="Greece" birth_date="29-07-1952" birth_place="Chios" p_group="Group of the European People's Party (Christian Democrats) and European Democrats" m_state="GR">
      <p sl="el">Signor Presidente, quest’anno si celebrano sia il cinquantesimo anniversario del Trattato costitutivo di un’Unione europea, sia il cinquantennale della garanzia di parità tra uomini e donne. Quest’ultimo culmina con il riferimento trasversale a tale principio nei vari campi d’azione della Commissione europea e nel dialogo con la società civile.</p>
      <p sl="el">Disparità sommerse tra uomini e donne continuano a sussistere nelle politiche e nelle pratiche degli Stati membri dell’UE. Occorre analizzare e valutare le circostanze negative che danno origine a tali disparità. La relazione della collega e amica, onorevole Kauppi, alla quale faccio le mie congratulazioni, enumera molte azioni per combattere la discriminazione parziale contro le donne.</p>
      <p sl="el">Vorrei enfatizzare in particolare le misure atte a promuovere un’equa partecipazione di donne e uomini a sostegno della famiglia in quanto fattore basilare di sviluppo economico, di prosperità e di coesione sociale per l’UE. L’uguaglianza di genere dovrebbe andare a vantaggio delle donne che desiderano restare a casa, per un periodo più o meno lungo, per potersi occupare dei figli, degli anziani e delle persone a carico. Il fatto che tali donne si siano allontanate dal mondo del lavoro non dovrebbe esporle a possibili discriminazioni per quanto riguarda i diritti alla pensione e alla previdenza sociale.</p>
      <p sl="el">Signor Commissario, sono profondamente delusa per la situazione delle donne in Grecia. Stando alla stampa, lei ha avviato una procedura d’infrazione contro il mio paese per eliminare le disposizioni che prevedono per le donne una maggior flessibilità riguardo all’età. Perché non è possibile concedere una pensione anticipata a madri e figlie in cambio del loro contributo alla famiglia?</p>
      <p sl="el">Parità – sì, signor Commissario, ma non equilibrio. Gli Stati membri, l’UE e le parti sociali possono fare buon uso della neonata Alleanza europea per la famiglia: potranno promuovere le migliori pratiche e nuove politiche d’avanguardia a tutela della famiglia. Andranno di pari passo con le politiche nazionali e contribuiranno così a promuovere l’uguaglianza.</p>
      <p sl="el">I problemi demografici dell’UE richiedono che siano garantite pari opportunità a uomini e donne. In merito al congedo parentale, la pertinente direttiva, approvata esclusivamente dalla Commissione e dalle parti sociali, deve essere sottoposta a revisione e lei ha promesso, signor Commissario, che tale revisione avrà luogo nel 2008.</p>
      <p sl="el">Tuttavia, è anche necessario l’impegno da parte del settore privato ad assumere giovani donne e in relazione ai licenziamenti delle giovani madri. La produttività e lo sviluppo dell’UE, signor Commissario, esigono la messa a punto di un meccanismo che permetta di monitorare questo tipo di discriminazione. Spero che mettiate in atto un’azione immediata.</p>
    </intervention>
    <intervention id="4-051" speaker_id="1061" name="Lissy GRÖNER" is_mep="True" mode="spoken" nationality="Germany" birth_date="31-05-1954" birth_place="Langenfeld" p_group="Socialist Group in the European Parliament" m_state="DE">
      <p sl="de">Signor Presidente, signor Commissario, onorevoli colleghi, posso assicurare all’onorevole Kauppi il pieno appoggio del nostro gruppo socialista su tutti i punti da lei trattati nella relazione. La relazione sulla parità è stata elaborata durante l’Anno europeo delle pari opportunità per tutti, che segna anche il cinquantennale delle politiche di parità nell’Unione europea. Se non si esercitano pressioni e non si cambiano le cose, le donne non nutriranno più alcuna fiducia nell’Unione europea.</p>
      <p sl="de">E’ stato anche annunciato che il 2007 avrebbe visto l’istituzione dell’Istituto europeo per l’uguaglianza di genere. Qual è la situazione per le nomine del consiglio? Qui il nostro Parlamento ha voce in capitolo. Cosa viene fatto attualmente per garantire che l’istituto di Vilnius divenga operativo prima della fine dell’anno?</p>
      <p sl="de">L’UE non ha saputo mettere a frutto le sue competenze chiave in materia di parità di remunerazione – un ambito importantissimo, del quale si sono occupate molte colleghe. Trovo scandaloso che il 15 per cento delle donne riceva tuttora una retribuzione inferiore a quella degli uomini. La Svezia è l’unico paese dove le cose sembrano andare meglio, con un dato del 10 per cento. Nel mio paese, la Germania, si arriva al 26 per cento e non sono più disposta a tollerarlo. Questo è un caso per il quale la Commissione deve fare appello a tutto il suo coraggio per far pressione sugli Stati membri.</p>
      <p sl="de">Conciliazione tra vita professionale e vita privata: il Commissario Špidla ha preso provvedimenti in questo ambito e me ne compiaccio. Riteniamo che anche i padri debbano fare la loro parte. Anche le aziende hanno una grande responsabilità in questo senso. E’ per questo che il nostro gruppo ha lanciato una campagna di sostegno a livello europeo.</p>
      <p sl="de">Vogliamo una valutazione qualitativa e quantitativa delle misure adottate a titolo, per esempio, dei Fondi strutturali. Una recente audizione della commissione per lo sviluppo regionale ha dimostrato che a tutt’oggi non si è tenuto quasi assolutamente conto del fatto che le donne ricevano molti meno benefici dal bilancio dell’UE rispetto agli uomini. Il gender budgeting è pertanto un’altra nostra richiesta imprescindibile.</p>
      <p sl="de">La Commissione ha annunciato misure in due ambiti: l’attuazione di provvedimenti legislativi atti a combattere la discriminazione multipla e la violenza contro le donne. Non ci siamo molto occupati di questo aspetto oggi, ma si tratta di una questione scottante che occorre risolvere.</p>
    </intervention>
    <intervention id="4-052" speaker_id="26829" name="Siiri OVIIR" is_mep="True" mode="spoken" nationality="Estonia" birth_date="03-11-1947" birth_place="Tallinn" p_group="Group of the Alliance of Liberals and Democrats for Europe" m_state="EE">
      <p sl="et">Vorrei ringraziare la relatrice per aver riportato l’attenzione su questa importante questione. Non penso che stiamo sfondando una porta aperta con questa relazione. Può benissimo darsi che la porta sia già aperta ma, se esistono delle alte sfere sopra le nostre teste, ebbene occorre nuovamente occuparsi della questione fino a risolverla.</p>
      <p sl="et">Vorrei incentrare il mio intervento su due aspetti soprattutto in considerazione del fatto che una politica che attua la parità dei diritti per entrambi i sessi è un efficace strumento di sviluppo economico.</p>
      <p sl="et">Nonostante la parità di diritti esista de jure in tutti i paesi dell’Unione europea, sussistono de facto disparità quanto alla suddivisione del potere tra uomini e donne e all’accesso alle risorse economiche, sociali e culturali. Ciò si verifica su tutta la linea, fino al prevalere di consuetudini tradizionali che influenzano una non equa suddivisione delle responsabilità familiari e che impediscono a molte donne di conciliare il lavoro e la famiglia. Mi rincresce dirlo, ma questa è la prova di un deficit democratico a livello europeo.</p>
      <p sl="et">La partecipazione paritetica dei due sessi al processo decisionale è la conditio sine qua non della democrazia e pertanto intendo parlare del processo decisionale nelle varie fasi della vita. I liberali sostengono che il diritto di ciascuno a decidere per se stesso sia la chiave del successo. La libertà di scelta, tuttavia, è effettiva solo se uomini e donne sono liberi di operare le proprie scelte in ogni ambito. Affinché uomini e donne – e ripeto, uomini e donne – possano conciliare lavoro e famiglia, occorrono infrastrutture di sostegno all’infanzia di buona qualità, ambienti di lavoro favorevoli alla famiglia e un quadro legislativo di sostegno.</p>
      <p sl="et">Per di più occorre migliorare il contesto giuridico e non e accrescere il livello di consapevolezza della società. Lo stesso vale per i vecchi schemi di pensiero, in altre parole le donne devono cambiare e trasformarsi da semplici partecipanti in soggetti decisionali. Solo allora potremo parlare di una società in cui sono rappresentati e considerati gli interessi di entrambi i sessi di una società veramente democratica.</p>
    </intervention>
    <intervention id="4-053" speaker_id="1059" name="Hiltrud BREYER" is_mep="True" mode="spoken" nationality="Germany" birth_date="22-08-1957" birth_place="Saarbrücken" p_group="Group of the Greens/European Free Alliance" m_state="DE">
      <p sl="de">Signor Presidente, signor Commissario, onorevole Kauppi, onorevoli colleghi, quest’anno si celebra il cinquantesimo anniversario della nascita dell’Unione europea e possiamo anche voltarci indietro a ripercorrere un cammino segnato da 50 anni di pietre miliari in materia di parità tra donne e uomini. Eppure, ritengo che l’esito della relazione della Commissione sulla parità tra donne e uomini per il 2007 sia un amaro calice da bere. Il testo dimostra che in molti settori l’uguaglianza di genere è sostenuta soltanto a parole ed è ben lungi dall’essere una realtà.</p>
      <p sl="de">Oggi ci sono state presentate molte statistiche – esistono ampie sperequazioni riguardo al tasso d’occupazione di uomini e donne e, tranne alcune eccezioni, in molti Stati membri le donne registrano un più alto tasso di disoccupazione. Quasi una donna su tre ha un’occupazione a tempo parziale. Sappiamo che le donne sono ancora fortemente sottorappresentate nei posti di potere e nelle posizioni dirigenziali. E’ un vero scandalo che il divario remunerativo medio si attesti al 15 per cento e salga addirittura al 27 per cento in Germania.</p>
      <p sl="de">Mi compiaccio che la Commissione si sia occupata della questione del congedo parentale obbligatorio per i padri. Era abbastanza scontato che la questione della conciliazione famiglia-lavoro facesse parte dell’agenda della Commissione. Tuttavia, in altri ambiti della politica europea delle pari opportunità sembra che la Commissione abbia assunto una posizione neutrale. Dico questo perché da parte della Commissione non vi è stata alcuna iniziativa politica a eccezione del succitato congedo parentale per i padri.</p>
      <p sl="de">Si è parlato dell’Istituto europeo per l’uguaglianza di genere e della violenza contro le donne. Cosa sta facendo la Commissione per affrontare il problema del divario remunerativo? Ho udito praticamente solo retorica. E’ nostro dovere fare molto di più in questo ambito, incluso il gender budgeting , che è preannunciato da anni, ma dove sono gli indicatori? Pertanto chiedo alla Commissione di proporre una legislazione ambiziosa per far sì che la politica dell’uguaglianza di genere torni a risplendere nell’Unione europea.</p>
    </intervention>
    <intervention id="4-054" speaker_id="28182" name="Kartika Tamara LIOTARD" is_mep="True" mode="spoken" nationality="Netherlands" birth_date="26-06-1971" birth_place="Voorburg" p_group="Confederal Group of the European United Left - Nordic Green Left - Vice" m_state="NL">
      <p sl="nl">Signor Presidente, porgo i miei ringraziamenti e complimenti all’onorevole Kauppi per la sua relazione ma muovo qualche appunto alla Commissione. La Commissione a parole sostiene regolarmente l’uguaglianza di genere – e anche oggi lo ha fatto –, ma in pratica ha sempre fallito e non è riuscita a tradurre le sue buone intenzioni in azioni concrete. Peggio ancora, anziché adottare misure atte a ridurre l’ineguaglianza di genere, a combattere la povertà femminile e ad aiutare le donne a risolvere i loro problemi quotidiani, la politica della Commissione rende spesso la loro situazione ancora più difficile.</p>
      <p sl="nl">Un buon esempio di tutto ciò è la “flessicurezza”, insieme di misure che rendono più flessibili le norme sugli esuberi. Se le proposte avanzate dalla Commissione nel Libro verde fossero attuate, sarebbero proprio le donne a soffrirne, perché troppo spesso vengono assunte con contratti a tempo determinato come lavoratrici interinali e vengono relativamente mal retribuite. Sono in particolare le donne a dover affrontare molti problemi per potersi costruire un fondo pensione, sostenere le spese sanitarie e districarsi tra la famiglia e il lavoro. E cosa fa la Commissione? Invece di dare alle donne – che in verità sono tutte lavoratrici – una certezza che renda loro la vita un po’ più facile, la Commissione propone di creare un’incertezza ancora più grande.</p>
      <p sl="nl">Questa relazione sulla disparità tra uomini e donne dimostra che nel 2007 sussistono ancora grandi differenze. Occorre dare la precedenza assoluta alla risoluzione di questo problema, sia a parole che nei fatti. L’uguaglianza di genere dovrebbe essere automaticamente integrata in tutte le politiche della Commissione. Ritengo invero deplorevole che si debba continuamente ricordarlo alla Commissione.</p>
    </intervention>
    <intervention id="4-055" speaker_id="28509" name="John WHITTAKER" is_mep="True" mode="spoken" nationality="United Kingdom" birth_date="07-06-1945" birth_place="Oldham" p_group="Independence/Democracy Group" m_state="GB">
      <p sl="en">Signor Presidente, capisco dalla relazione che non può esserci tregua per quanto riguarda il programma di spendere il nostro denaro per promuovere la consapevolezza di genere, interferire con le decisioni in materia di assunzioni nelle imprese e forzare le aziende a offrire contratti di lavoro flessibili e accordi generosi su congedi e aspettative. Tuttavia, non vedo nessun riconoscimento degli effetti collaterali di tutto questo. Non si vuol capire che gran parte di questa ingegneria sociale è assolutamente controproducente.</p>
      <p sl="en">La semplice logica – ci piaccia o no – vuole che se costa di più assumere donne, meno donne saranno assunte, nonostante le norme che vietano ai datori di lavoro di specificare il sesso negli annunci di lavoro e nelle interviste di assunzione. Ogni legislazione concepita per evitare la discriminazione contro le donne, o contro gli anziani, o contro le minoranze, produce il risultato indesiderato di svilire quelli che ce l’avrebbero fatta senza tale legislazione.</p>
      <p sl="en">Tutti i nostri posti di lavoro, per le donne e per gli uomini, dipendono dalla ricchezza generata dall’economia. Ebbene, a differenza di questo Parlamento, là fuori nel mondo reale delle piccole imprese, vi sono uomini e donne che vengono assunti e guadagnano denaro producendo beni e servizi per cui altre persone sono disposte a pagare. Quest’ossessione di promuovere l’uguaglianza di genere è solo un’ulteriore fonte d’interferenza nel mondo delle piccole imprese. Se continuiamo a introdurre sempre più costi e restrizioni, le imprese assumeranno meno e pagheranno meno. Alla fine può essere che saremo più uguali, ma saremo tutti più poveri, donne e uomini.</p>
    </intervention>
    <intervention id="4-056" speaker_id="28269" name="Jerzy BUZEK" is_mep="True" mode="spoken" nationality="Poland" birth_date="03-07-1940" birth_place="Śmiłowice" m_state="PL">
      <p sl="pl">Signor Presidente, mi congratulo con l’onorevole Kauppi. Siamo tutti d’accordo sulla necessità di incrementare il tasso di natalità in Europa per migliorare la situazione demografica. Se riusciremo a farlo – e dobbiamo riuscirci – vorrà dire che un numero significativo di donne, soprattutto giovani donne, dovrà lasciare il mercato del lavoro almeno temporaneamente. Questo è un problema poiché la mano d’opera è già carente in molte parti d’Europa.</p>
      <p sl="pl">Ad esempio, nel settore della scienza in Europa mancano circa 700 000 scienziati. Nonostante ciò, in Europa appena un dottore su quattro è donna e una donna su dieci è professore. Tutto questo in un panorama in cui, in Europa, le donne con un livello d’istruzione superiore sono più numerose degli uomini. Ciò significa che le donne hanno una buona preparazione per il lavoro accademico ma interrompono il percorso lavorativo e non lo riprendono.</p>
      <p sl="pl">Le agevolazioni e gli incentivi destinati alle donne per aiutarle a riprendere il lavoro devono essere diversi per ogni settore. Per esempio, nel settore dell’istruzione esiste tutta una serie di semplici passi: primo, la possibilità di svolgere il lavoro accademico a casa propria; secondo, l’organizzazione di asili nido, comodi e abbordabili all’interno degli istituti e delle università; terzo, l’assistenza e la custodia dei bambini sia da parte degli uomini che delle donne; quarto, la possibilità di ottenere diplomi universitari durante il congedo di maternità; quinto e ultimo, l’assicurazione che uomini e donne ottengano la stessa retribuzione a parità di lavoro.</p>
      <p sl="pl">L’Europa non può permettere che si protragga una situazione per cui donne istruite e qualificate restano indietro nelle professioni accademiche solo perché mettono al mondo dei figli. Fortunatamente c’è chi si interessa della questione.</p>
      <p sl="pl">L’UNESCO, insieme a L’Oréal , ha avviato da diversi anni un progetto per le donne che lavorano nel settore accademico. I risultati, gli ottimi risultati, di questo progetto saranno resi noti in un’esposizione che s’inaugurerà lunedì prossimo, 1° ottobre, presso il Parlamento europeo a Bruxelles, al piano terra di fronte alla banca KBC . Vorrei estendere un caloroso invito a tutti i presenti.</p>
    </intervention>
    <intervention id="4-057" speaker_id="28310" name="Edite ESTRELA" is_mep="True" mode="spoken" nationality="Portugal" birth_date="28-10-1949" birth_place="Belver" p_group="Group of the Progressive Alliance of Socialists and Democrats in the European Parliament" m_state="PT">
      <p sl="pt">Nel 2005, nella mia relazione sulla strategia di Lisbona da una prospettiva di genere, ho segnalato diverse forme di discriminazione che colpiscono le donne europee.</p>
      <p sl="pt">A distanza di due anni, dopo molte discussioni e buone intenzioni, dopo molti dibattiti e conferenze, dopo innumerevoli studi e relazioni, che cosa è cambiato? Quali progressi sono stati compiuti rispetto al divario salariale tra uomini e donne, alla partecipazione delle donne al processo decisionale, alla conciliazione lavoro-famiglia sia per gli uomini che per le donne? Benché in alcuni Stati membri sia stato compiuto qualche passo avanti, purtroppo a livello europeo nulla è cambiato.</p>
      <p sl="pt">Il divario salariale di genere continua ad attestarsi su una media del 15 per cento e la partecipazione delle donne al processo decisionale è cresciuta dell’1 per cento appena. Le donne continuano a dedicare alla famiglia il triplo del tempo rispetto agli uomini. Cionondimeno, le donne che studiano all’università sono più degli uomini. Le donne stanno lentamente affermandosi ma sussistono ancora molte forme di discriminazione, segnatamente quando diventano madri e proprio perché lo diventano. Forse è per questo motivo che la natalità è così bassa. Le donne migranti e rifugiate, le donne appartenenti a minoranze etniche, le donne anziane e le donne disabili sono tutte oggetto di una duplice discriminazione.</p>
      <p sl="pt">Occorrono leggi migliori, come quelle adottate da Spagna e Portogallo, ma occorre anche il rispetto delle leggi vigenti in particolare di quelle sulla pubblicità, per eliminare la degradante rappresentazione delle donne nella pubblicità e nei mass media . Occorre cambiare la legge per cambiare la mentalità. Occorrono meno parole e più risultati.</p>
    </intervention>
    <intervention id="4-058" speaker_id="28268" name="Danutė BUDREIKAITĖ" is_mep="True" mode="spoken" nationality="Lithuania" birth_date="16-05-1953" birth_place="Vilnius" p_group="Group of the Alliance of Liberals and Democrats for Europe" m_state="LT">
      <p sl="lt">Signor Presidente, onorevoli colleghi, la questione delle pari opportunità per donne e uomini continua a essere rilevante nell’UE. Nel 2006 ci sono stati pochi cambiamenti. Nell’UE i salari delle donne continuano a essere inferiori del 15 per cento in media rispetto a quelli degli uomini. Le donne che intendono rientrare nel mondo del lavoro o ambiscono a far carriera devono affrontare notevoli problemi.</p>
      <p sl="lt">La direttiva del Consiglio del 1975 sul ravvicinamento delle legislazioni degli Stati membri relative all’applicazione del principio della parità delle retribuzioni tra i lavoratori di sesso maschile e quelli di sesso femminile non è stata ancora attuata. Gli Stati membri non mostrano alcuna volontà politica di risolvere i problemi di uguaglianza di genere e d’integrazione sul lavoro. Pertanto, concordo con la proposta avanzata nella relazione che la Commissione effettui uno studio sul recepimento da parte degli Stati membri della legislazione comunitaria in materia di pari opportunità e che prenda le misure necessarie nel caso tale recepimento non sia avvenuto.</p>
      <p sl="lt">In merito all’integrazione sul posto di lavoro, vorrei sottolineare l’importanza delle buone prassi e della loro diffusione, soprattutto in vista di maggiori possibilità per le donne di partecipare alla vita politica e al processo decisionale politico. Il mio paese, la Lituania, ha esperienza in questo rispetto. La Commissione e un uso efficace del Fondo sociale europeo possono contribuire alla diffusione di tali prassi.</p>
    </intervention>
    <intervention id="4-059" speaker_id="28173" name="Zita PLEŠTINSKÁ" is_mep="True" mode="spoken" nationality="Slovakia" birth_date="13-06-1961" birth_place="Nitra" p_group="Group of the European People's Party (Christian Democrats) and European Democrats" m_state="SK">
      <p sl="sk">Non sono una paladina del femminismo estremo, ma non credo neanche che la democrazia debba essere sorda alle questioni di genere e pertanto accolgo con favore questa relazione d’iniziativa elaborata dall’onorevole Kauppi, alla quale esprimo le mie più vive congratulazioni.</p>
      <p sl="sk">Il fatto di riuscire a conciliare il diritto a una carriera professionale con le responsabilità familiari è un problema acuto che riguarda anche il congedo di maternità, quello di paternità e il congedo parentale. Alla luce delle mutate condizioni del nostro mondo globalizzato, dovremmo, anche a livello di Parlamento europeo, incoraggiare gli Stati membri ad ammodernare questi schemi. Su iniziativa dei giovani nuclei familiari, potrebbe essere utile per gli Stati membri introdurre, durante il congedo di maternità, indennità per un minimo di 12 mesi al tasso del 100 per cento del reddito e, durante il congedo parentale, indennità per un minimo di 24 mesi ad almeno il 50 per cento del reddito, laddove le madri, o a seconda dei casi i padri, si occupassero dei figli a tempo pieno.</p>
      <p sl="sk">Il periodo trascorso in maternità e in paternità viene sempre indicato nel linguaggio giuridico con il termine di congedo, benché non solo le madri, ma anche gli psicologi, i medici, i sociologi e molti altri esperti concordino con i genitori che essere in congedo di maternità o di paternità non significhi in alcun modo prendere congedo. Credo che sia giunta l’ora di utilizzare un altro linguaggio e di parlare di maternità e paternità, riferendosi al congedo di maternità con termini più corretti. Una volta colmato il divario nella loro vita lavorativa, è necessario favorire il rientro senza impedimenti delle madri e dei padri sul mercato del lavoro e la ripresa della carriera professionale.</p>
      <p sl="sk">Ritengo importante sottolineare la necessità di una formazione continua durante il congedo parentale, onde poter far fronte alle nuove richieste del mondo del lavoro e consolidare le aree fondamentali della conoscenza, come lo spirito d’impresa e l’adozione di un approccio scientifico e tecnologico. I Fondi strutturali potrebbero essere utilizzati anche a questo scopo dalle regioni. Credo che la nostra società debba dare maggior risalto alla maternità e alla paternità. I genitori hanno un ruolo di grande responsabilità da svolgere nella formazione della società: i figli che allevano plasmeranno l’Europa nel suo insieme.</p>
      <p sl="sk">Al contempo, queste misure consentirebbero a molte più donne di dedicarsi a carriere più impegnative, come per esempio quella accademica, oltre che ad allevare i loro figli.</p>
    </intervention>
    <intervention id="4-060" speaker_id="28131" name="Anna HEDH" is_mep="True" mode="spoken" nationality="Sweden" birth_date="18-03-1967" birth_place="Uppsala" p_group="Group of the Progressive Alliance of Socialists and Democrats in the European Parliament" m_state="SE">
      <p sl="sv">Signor Presidente, signor Commissario, è in un certo senso avvilente trovarsi qui oggi a parlare di una relazione sulle ineguaglianze nell’Unione europea nel 2007. Non dovrebbe essere necessario. Dovrebbe essere ovvio, non da ultimo per il fatto che le donne sono la maggioranza nell’Unione europea. Tuttavia è triste constatare che ciò sia necessario. E’ di vitale importanza che gli uomini si mettano in gioco, che cerchino di segnare dei punti. Altrimenti la partita è persa. Ecco qualche suggerimento per gli uomini. Il tasso d’occupazione delle donne deve aumentare. Le donne devono avere il diritto a un’occupazione a tempo pieno e la possibilità di scegliere un’occupazione a tempo parziale. Il divario remunerativo deve essere colmato. Davvero le donne europee valgono il 15 per cento meno degli uomini? Le donne devono essere più rappresentate ai massimi livelli, in politica e nell’industria. I padri devono assumersi maggiori responsabilità in casa e in famiglia e devono prendere la loro parte di congedo parentale, non da ultimo per il bene dei propri figli.</p>
      <p sl="sv">Il Parlamento ha invitato la Commissione e gli Stati membri a compiere molte cose importanti. Speriamo che gli diano ascolto e passino all’azione!</p>
    </intervention>
    <intervention id="4-061" speaker_id="23894" name="Anna ZÁBORSKÁ" is_mep="True" mode="spoken" nationality="Slovakia" birth_date="07-06-1948" birth_place="Zürich" p_group="Group of the European People's Party (Christian Democrats)" m_state="SK">
      <p sl="sk">Faccio le mie più vive congratulazioni all’onorevole Kauppi per quest’ottima relazione, che è il risultato di una stretta collaborazione tra tutti i membri della commissione per i diritti della donna e l’uguaglianza di genere.</p>
      <p sl="sk">La relatrice ha sottolineato molto bene l’importanza di attuare una politica di parità tra donne e uomini in linea con la strategia di Lisbona. Uno degli obiettivi dell’agenda di Lisbona è l’aumento del numero di donne lavoratrici e impiegate. Al contempo, tuttavia, non riusciamo a riconoscere formalmente il lavoro informale svolto dalle donne e non remunerato. Conosciamo donne che lavorano per garantire la solidarietà tra le generazioni, che svolgono attività di volontariato e che creano condizioni tollerabili per le relazioni sociali. Eppure, questo lavoro informale non è remunerato. Non vogliamo che sia ufficialmente riconosciuto, perché non c’è denaro che vi circola attorno. A mio avviso, questa logica costituisce una forma di discriminazione contro le donne. Credo che per il nostro amico, il Commissario Špidla, riconoscere il lavoro informale e non remunerato delle donne potrebbe essere una questione di Realpolitik . Ciò risolverebbe anche i molti problemi delle minoranze, di cui si è parlato poc’anzi.</p>
      <p sl="sk">Per aiutarci a fare progressi a questo proposito, in Europa e nel mondo ci sono persone e istituti in grado di fornirci modelli matematici e statistici, nonché gli strumenti per applicarli alle nostre politiche. Tra questi, Gary Beck, Premio Nobel per l’economia che è stato già citato a più riprese.</p>
      <p sl="sk">Signor Presidente, signor Commissario, onorevoli colleghi, ho colto quest’occasione per attirare l’attenzione sul reale problema della parità tra donne e uomini.</p>
    </intervention>
    <intervention id="4-062" speaker_id="28377" name="Lidia Joanna GERINGER de OEDENBERG" is_mep="True" mode="spoken" nationality="Poland" birth_date="12-09-1957" birth_place="Wrocław" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">Signor Presidente, è giunto il momento che gli Stati membri compiano finalmente passi concreti per liberarsi da modelli di comportamento e da schemi decisionali superati, soprattutto nella pubblica amministrazione, rivolgendo una maggiore attenzione alle questioni di genere in tutte le politiche.</p>
      <p sl="pl">Esistono ancora differenze di trattamento tra uomini e donne. Esse si traducono, per esempio, in redditi più bassi e discriminazione contro le donne incinte e le giovani madri. Anche se il fatto che dal 2000 sei degli otto milioni di nuovi posti di lavoro siano stati occupati da donne costituisce un segnale promettente per l’occupazione delle donne, le differenze di remunerazione tra uomini e donne nell’Unione europea si attestano ancora sul 15 per cento in media e raggiungono il 30 per cento in alcuni paesi.</p>
      <p sl="pl">E’ inaccettabile che le donne, solo per via della maternità, che è una responsabilità di entrambi i genitori, debbano essere trattate peggio degli uomini nel mercato del lavoro, con ripercussioni sulla loro carriera, sul loro reddito e, più tardi, sul livello della loro pensione. Gli stereotipi riguardo al genere devono essere superati ed è per questo che sono favorevole alla proposta di aprire, nell’ambito della politica di coesione, una linea di bilancio dedicata alle questioni di genere per finanziare misure volte a promuovere le pari opportunità e a finanziare la ricerca sugli effetti delle strategie politiche sulla vita delle donne.</p>
      <p sl="pl">Vorrei trasmettere le mie più sincere congratulazioni all’onorevole Kauppi per la sua eccellente relazione.</p>
    </intervention>
    <intervention id="4-063" speaker_id="33987" name="Monica Maria IACOB-RIDZI" is_mep="True" mode="spoken" nationality="Romania" birth_date="30-06-1977" birth_place="Petroşani" p_group="Group of the European People's Party (Christian Democrats) and European Democrats" m_state="RO">
      <p sl="ro">Signor Presidente, onorevoli colleghi, credo che sia giunta l’ora che l’Unione europea fornisca un adeguato sostegno finanziario ai nobili principi sanciti dal Trattato, ossia combattere la discriminazione di genere e raggiungere la parità di remunerazione tra donne e uomini.</p>
      <p sl="ro">La relazione di cui stiamo discutendo illustra una delle principali opportunità offerte dal bilancio dell’Unione europea per l’uguaglianza di genere. Essa è rappresentata dai Fondi di coesione e dai Fondi strutturali, a un livello che permette di facilitare l’accesso delle donne alle risorse europee. Stando ai dati a nostra disposizione, in seguito all’ultimo allargamento dell’Unione europea le donne traggono in proporzione meno vantaggi dai Fondi della politica regionale e di coesione e ciò andrebbe corretto.</p>
      <p sl="ro">Tuttavia, non è sufficiente limitarsi ad analizzare i Fondi della politica regionale e di coesione anche se il loro peso nel bilancio dell’Unione – quasi il 36 per cento – ci spinge a batterci per far sì che siano resi disponibili per quante più donne possibile.</p>
      <p sl="ro">Occorre anche considerare gli ultimi sviluppi dei tradizionali programmi delle politiche di genere dell’Unione europea, come PROGRESS, DAPHNE ed EQUAL. Benché quest’anno il programma PROGRESS nel suo insieme e la sezione 5, dedicata all’uguaglianza di genere, godano di ulteriori finanziamenti, in termini relativi nel 2008 la linea di bilancio per le questioni di genere è inferiore agli anni passati.</p>
      <p sl="ro">Il programma DAPHNE contro la violenza domestica ha ottenuto sin qui eccellenti risultati; la Commissione europea se n’è accorta e ha raccomandato di aumentare il bilancio rispetto al 2007. Sia per questi due programmi, sia per il programma EQUAL, il Consiglio ha effettuato una serie di tagli rispetto alle somme proposte dalla Commissione nel progetto preliminare di bilancio. Inoltre, il Consiglio ha proposto una riduzione del 7,5 per cento dei fondi destinati al nuovo istituto per l’uguaglianza di genere, riduzione che è completamente ingiustificata per un’Istituzione europea che sta muovendo i suoi primi passi.</p>
      <p sl="ro">Purtroppo, continuiamo a constatare che manca ancora la volontà politica del Consiglio di concretizzare le strategie europee per le pari opportunità con stanziamenti di bilancio. E’ per questo che il Parlamento, che è un ramo dell’autorità di bilancio, deve provvedere a compensare questo deficit e fornire consistenza alla politica di genere dell’Unione europea.</p>
    </intervention>
    <intervention id="4-064" speaker_id="38398" name="Esther de LANGE" is_mep="True" mode="spoken" nationality="Netherlands" birth_date="19-02-1975" birth_place="Spaubeek" m_state="NL">
      <p sl="nl">Signor Presidente, desidero anch’io ringraziare la relatrice per il suo lavoro eccellente ed equilibrato. Sono già stati affrontati diversi punti. Come membro della commissione per i diritti della donna e della commissione per l’agricoltura vorrei occuparmi essenzialmente della situazione delle donne nel settore agricolo.</p>
      <p sl="nl">Ciò che colpisce prima di tutto è l’invisibilità di molte donne che lavorano nel settore agricolo. Le donne rappresentano il 40 per cento dei posti di lavoro dell’agricoltura; tuttavia, signor Commissario, molte statistiche ufficiali, comprese quelle dell’Eurostat, considerano esclusivamente le donne impiegate o le donne imprenditrici e non prendono assolutamente in considerazione la categoria del coniuge coadiuvante, anche se si tratta della più grande categoria lavorativa dell’Europa nord-occidentale. Il loro contributo all’economia è significativo e spesso queste donne contribuiscono a sviluppare le attività dell’azienda agricola e della campagna. Pertanto invito l’Eurostat a dare visibilità a questo gruppo di donne nelle statistiche ufficiali. Invito inoltre la Commissione a prendere in considerazione questa vasta categoria di lavoro femminile nel decidere le sue politiche.</p>
      <p sl="nl">Inoltre, è proprio questa categoria di lavoratrici che incontra problemi praticamente quotidiani in alcuni Stati membri, ad esempio per quanto riguarda l’acquisizione dei diritti alla pensione o l’accesso alla previdenza sociale in caso di cessazione dell’attività dell’azienda, in caso di divorzio e qualora vi sia necessità di un congedo per malattia o per maternità. Tuttavia, sono lieta di constatare che nei Paesi Bassi si stia provvedendo a ovviare a questa situazione. Vorrei attirare l’attenzione della Commissione sul progetto “Je verdiende loon” (“E’ un vostro diritto”), lanciato nel mio paese con il contributo del FSE per evidenziare gli ostacoli incontrati da queste donne. Spero che la Commissione voglia tener conto dei risultati di questo progetto nel definire le politiche future in modo che, grazie a questa essenziale forza lavoro femminile, l’Europa possa continuare ad avere un settore agricolo forte e una campagna vivibile.</p>
    </intervention>
    <intervention id="4-065" speaker_id="34002" name="Maria PETRE" is_mep="True" mode="spoken" nationality="Romania" birth_date="15-08-1951" birth_place="Grindu" p_group="Group of the European People's Party (Christian Democrats) and European Democrats" m_state="RO">
      <p sl="ro">Signor Presidente, onorevoli colleghi, dal 2000 a questa parte su otto milioni di posti di lavoro, sei sono stati occupati da donne. Si potrebbe veramente pensare che fosse giunta l’era delle pari opportunità o addirittura della discriminazione positiva delle donne nelle relazioni di genere. Eppure non è così, perché la realtà di questi nuovi posti di lavoro, di questi sei milioni di donne, ci smentisce.</p>
      <p sl="ro">Non possiamo affrontare seriamente il rischio dell’invecchiamento e del calo demografico che stanno registrando oggi l’Europa e gli Stati membri se la maggior parte delle offerte di lavoro per le donne è rappresentata da impieghi precari, a tempo parziale e mal remunerati. Il divario salariale in Europa resta del 15 per cento a sfavore delle donne.</p>
      <p sl="ro">Gli Stati membri in generale e la Romania in particolare dovranno continuare a investire in un’istruzione libera da stereotipi di genere, ad adottare politiche chiare che permettano a donne e uomini di conciliare vita familiare e professionale.</p>
      <p sl="ro">Vorrei congratularmi con la relatrice per il suo straordinario lavoro. Credo veramente che occorrano valutazioni annue dei risultati delle azioni previste dalla tabella di marcia per la parità tra uomini e donne, nonché un accordo finale su argomenti quali i costi della maternità, il congedo parentale, l’individualizzazione dei diritti a pensione e degli schemi fiscali e di previdenza sociale.</p>
    </intervention>
    <intervention id="4-066" speaker_id="photo_generic" name="Louis Michel" is_mep="True" mode="spoken">
      <p sl="fr">Membro della Commissione . − Signor Presidente, innanzi tutto la Commissione condivide ampiamente le preoccupazioni espresse dalla maggior parte degli intervenuti. Alcuni oratori, in verità quasi tutti gli oratori, chiedono cosa faccia la Commissione.</p>
      <p sl="fr">Come sapete, la Commissione svolge una funzione di controllo della trasposizione e dell’applicazione del diritto comunitario in materia di partà tra donne e uomini. Tale funzione consiste essenzialmente nell’avviare e gestire procedure d’infrazione qualora la Commissione constati che uno Stato membro non abbia correttamente recepito una delle direttive o qualora un cittadino sporga denuncia presso di essa per un recepimento non corretto o un’applicazione inadeguata di una direttiva. Così, per quanto concerne le procedure d’infrazione della direttiva sulla parità tra donne e uomini, nell’aprile 2007 sono state inviate diciotto lettere. La Commissione sta attualmente esaminando le risposte e a dicembre dovrebbe emettere una decisione per esprimere un parere motivato.</p>
      <p sl="fr">Ma veniamo adesso rapidamente ad alcune questioni più precise, più concrete. In merito all’insediamento dell’Istituto europeo per l’uguaglianza di genere a Vilnius, a ottobre si è tenuta una riunione del consiglio di amministrazione ed è in corso l’assunzione del direttore.</p>
      <p sl="fr">Per quanto riguarda le iniziative sul divario retributivo di genere , numerosi interventi hanno giustamente posto l’accento sulla disparità salariale. La risposta a questa questione viene spiegata nella comunicazione. Nel 2008 la Commissione analizzerà l’attuale attuale legislazione per stabilire se sia adeguata e decidere quali cambiamenti siano necessari.</p>
      <p sl="fr">Per quanto riguarda la questione delle donne nelle zone rurali, le donne indipendenti che lavorano nel settore agricolo sono già coperte dalla direttiva 86/613/CEE. La Commissione ha appena avviato un’analisi di questa legislazione per stabilire se sia efficace e decidere cosa cambiare.</p>
      <p sl="fr">Infine, una questione di natura più ideologica, ma alla quale desidero rispondere, che riguarda la flessicurezza. Lo scopo della flessicurezza è quello di aumentare la flessibilità del mercato del lavoro, non di accrescere l’insicurezza, e al contempo quello di creare maggiori possibilità di scelta sul mercato, fornendo a chi lavora maggiori strumenti per adattarvisi, ad esempio tramite la formazione e tramite la conciliazione tra vita professionale e vita privata.</p>
    </intervention>
    <intervention id="4-067" speaker_id="4346" is_mep="True" mode="spoken" role="Presidente" name="Miguel Angel MARTÍNEZ MARTÍNEZ" nationality="Spain" birth_date="30-01-1940" birth_place="Madrid" p_group="Group of the Progressive Alliance of Socialists and Democrats in the European Parliament" m_state="ES">
      <p sl="unknown">Commissario Michel, la prego di accettare le mie scuse. E’ un sistema che stiamo cercando di cambiare con la riforma del funzionamento del Parlamento.</p>
      <p sl="unknown">E’ indecente assistere a una discussione – penso alla considerazione dovuta non solo al Commissario, ma anche in particolare ai colleghi che hanno seguito le discussioni – in cui si arrivi a un tale baccano proprio prima della votazione.</p>
      <p sl="unknown">Le porgo le mie scuse, signor Commissario.</p>
    </intervention>
    <intervention id="4-069" speaker_id="23805" name="Zita GURMAI" is_mep="True" mode="written" nationality="Hungary" birth_date="01-06-1965" birth_place="Budapest" p_group="Group of the Progressive Alliance of Socialists and Democrats in the European Parliament" m_state="HU">
      <p sl="hu">Per garantire l’uguaglianza di genere, penso che sia essenziale disporre di un’informazione esauriente, sistematica e obiettiva che includa l’accesso a statistiche comunitarie armonizzate, quanto più vaste e aggiornate possibile. In questo rispetto, penso anche che le relazioni annuali sulla situazione di donne e uomini elaborate dalla Commissione siano particolarmente importanti.</p>
      <p sl="hu">La Comunità ha fatto molto per estendere la base giuridica dell’uguaglianza di genere tuttavia, per quanto riguarda l’esito pratico, la questione è completamente diversa. La relazione annuale fornisce in parte una risposta alla questione. Penso che sarebbe utile monitorare sistematicamente i progressi pratici rispetto agli obiettivi strategici fissati nella tabella di marcia per la parità tra donne e uomini 2006-2010, in modo da controllare che gli Stati membri attuino realmente la legislazione, che l’uguaglianza di genere sia integrata nelle politiche comunitarie e quale sia l’impatto di genere dei vari progetti.</p>
      <p sl="hu">Poiché il futuro dell’Unione europea dipenderà in larga misura da come riusciremo ad attrarre un maggior numero di donne sul mercato del lavoro, dobbiamo concentrarci in modo specifico, dettagliato e mirato per analizzare la partecipazione delle donne al mercato del lavoro e individuare come incentivarla, eliminando gli ostacoli che impediscono alle donne di trovare un’occupazione, di avanzare nella carriera o di conciliare lavoro e famiglia ed esaminando inoltre la situazione delle donne più svantaggiate (migranti, minoranze etniche, famiglie monoparentali).</p>
    </intervention>
    <intervention id="4-070" speaker_id="28121" name="Joseph MUSCAT" is_mep="True" mode="written" nationality="Malta" birth_date="22-01-1974" birth_place="Pietà" p_group="Socialist Group in the European Parliament" m_state="MT">
      <p sl="mt">L’articolo 141 del Trattato CE stabilisce che “Ciascuno Stato membro assicura l’applicazione del principio della parità di retribuzione tra lavoratori di sesso maschile e quelli di sesso femminile per uno stesso lavoro o per un lavoro di pari valore”.</p>
      <p sl="mt">Questo è un principio molto importante e occorre garantire che sia attuato in ogni paese.</p>
      <p sl="mt">Credo che sia giunto il momento di compiere un altro passo avanti.</p>
      <p sl="mt">A Malta esistono situazioni in cui le persone, donne e uomini, vengono retribuite in base a tassi e sistemi diversi nonostante svolgano lo stesso lavoro. Tali sperequazioni di retribuzione vengono giustificate sulla base di criteri burocratici, come per esempio l’anno di assunzione.</p>
      <p sl="mt">Se tale discriminazione si verifica tra due donne o tra due uomini, non v’è violazione del Trattato CE dal punto di vista della sua interpretazione letterale.</p>
      <p sl="mt">Situazioni analoghe esistono e sono palesi nel settore pubblico e in altri settori.</p>
      <p sl="mt">Per questo motivo occorre che sia la Commissione sia i governi degli Stati membri assumano nuove iniziative per garantire l’applicazione di un unico semplice principio: parità di retribuzione a parità di lavoro, indipendentemente da chi si tratti.</p>
    </intervention>
  </section>
  <section id="creitem5" title="5. Benvenuto">
    <intervention id="4-073" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">E’ con grande piacere che porgo il benvenuto, a nome di questo Parlamento, ai membri della delegazione del Congresso nazionale del popolo della Repubblica popolare cinese, presente in tribuna d’onore.</p>
      <a text="(Applausi)"/>
      <p sl="unknown">I membri della delegazione sono venuti a Strasburgo per incontrare i deputati del Parlamento europeo in occasione della venticinquesima riunione interparlamentare PE-Cina.</p>
      <p sl="unknown">La delegazione è guidata da Wang Yingfan, vicepresidente della commissione per gli affari esteri del Congresso nazionale del popolo della Repubblica popolare cinese, da S. E. Chengyuan Guan, ambasciatore cinese presso l’Unione europea e da diversi funzionari d’alto rango del dipartimento degli Affari esteri del Congresso nazionale del popolo.</p>
      <p sl="unknown">Nel pomeriggio la delegazione si recherà ad Atene per continuare la sua visita in Europa. Trasmetto i miei migliori auguri alla delegazione per il resto del suo soggiorno nell’Unione europea.</p>
    </intervention>
  </section>
  <section id="creitem6" title="6. Necessità di attuare una strategia globale di controllo del cancro (dichiarazione scritta): vedasi processo verbale"/>
  <section id="creitem7" title="7. Richiesta di revoca dell’immunità parlamentare: vedasi processo verbale"/>
  <section id="creitem8" title="8. Ordine del giorno: vedasi processo verbale"/>
  <section id="creitem9" title="9. Turno di votazioni">
    <intervention id="4-078" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">Passiamo ora al turno di votazioni.</p>
      <a text="(Per i risultati dettagliati del turno di votazioni: vedasi processo verbale)"/>
    </intervention>
  </section>
  <section id="creitem10" title="9.1. Biblioteche digitali (votazione)"/>
  <section id="creitem11" title="9.2. Efficienza ed equità nei sistemi europei d’istruzione e formazione (votazione)"/>
  <section id="creitem12" title="9.3. Attuazione della decisione del Consiglio relativa alla moratoria sulla pena di morte (votazione)"/>
  <section id="creitem13" title="9.4. Operazione PESD all’est del Ciad e al nord della Repubblica centrafricana (votazione)">
    <intervention id="4-087" speaker_id="2341" name="Michael GAHLER" is_mep="True" mode="spoken" nationality="Germany" birth_date="22-04-1960" birth_place="Frankfurt/Main" m_state="DE">
      <p sl="de">Signor Presidente, onorevoli deputati, la risoluzione recita specificamente che l’EUFOR debba essere considerata una forza ponte con un mandato temporaneo e debba essere sostituita da una missione subentrante. Tuttavia, la lettera inviata dal governo del Ciad il 21 settembre non chiarisce se il governo intenda acconsentirvi. Da qui il seguente emendamento supplementare al paragrafo 3, lettera h:</p>
      <p sl="en">“prima di avviare il dispiegamento dell’EUFOR occorre un chiaro impegno da parte del governo del Ciad ad accettare la valutazione della comunità internazionale riguardo alla necessità di una missione subentrante”.</p>
      <p sl="de">Quindi il testo continua.</p>
    </intervention>
    <intervention id="4-090" speaker_id="4332" name="Philippe MORILLON" is_mep="True" mode="spoken" nationality="France" birth_date="24-10-1935" birth_place="Casablanca " p_group="Group of the Alliance of Liberals and Democrats for Europe" m_state="FR">
      <p sl="fr">Signor Presidente, non ha chiesto il nostro parere su questo emendamento prima di metterlo ai voti.</p>
      <p sl="fr">Avrebbe dovuto chiedere se vi fossero obiezioni.</p>
    </intervention>
    <intervention id="4-091" speaker_id="1977" name="Michel ROCARD" is_mep="True" mode="spoken" nationality="France" birth_date="20-08-1930" birth_place="Courbevoie " p_group="Socialist Group in the European Parliament" m_state="FR">
      <p sl="fr">Signor Presidente, credo che questo emendamento sia inutile giacché l’11 settembre le Nazioni Unite hanno ricevuto una lettera da parte del governo del Ciad, di cui ho qui una fotocopia e in cui il governo del Ciad esprime il suo pieno accordo: “accoglie con soddisfazione le nuove raccomandazioni del Segretario generale delle Nazioni Unite contenute nel suo rapporto del 10 agosto 2007 per lo spiegamento di una presenza internazionale nel Ciad orientale, destinata …”.</p>
      <p sl="fr">Pertanto questo emendamento è inutile. Vi è accordo scritto e tutti possono prenderne visione. Sono molto sorpreso perché ho fatto pervenire il testo all’onorevole Gahler. Propongo quindi di votare contro questo emendamento.</p>
    </intervention>
    <intervention id="4-092" speaker_id="2341" name="Michael GAHLER" is_mep="True" mode="spoken" nationality="Germany" birth_date="22-04-1960" birth_place="Frankfurt/Main" m_state="DE">
      <p sl="de">Certo, ho qui il testo, ma il punto cruciale è:</p>
      <p sl="en">“dopo sei mesi il governo del Ciad valuterà il risultato iniziale di tale presenza in vista di una possibile sostituzione delle forze dell’Unione europea con altri contingenti nel quadro delle Nazioni Unite e con il consenso del Ciad”.</p>
      <p sl="de">Ciò significa che il Ciad può porre il veto. Senza il consenso del governo, non si potrà fare. E’ per questo che propongo di aggiungere che il Ciad debba accettare la valutazione della comunità internazionale e non possa applicare il veto.</p>
      <a text="(Applausi)"/>
    </intervention>
  </section>
  <section id="creitem14" title="9.5. Situazione in Birmania (votazione)">
    <intervention id="4-098" speaker_id="4513" name="Geoffrey VAN ORDEN" is_mep="True" mode="spoken" nationality="United Kingdom" birth_date="10-04-1945" birth_place="Waterlooville" p_group="European Conservatives and Reformists Group" m_state="GB">
      <p sl="en">Signor Presidente, colgo l’occasione della presenza della delegazione del Congresso nazionale del popolo nella tribuna del pubblico per dire che spero che Wang Ying-Fan raccolga il forte messaggio inviato da quest’Aula affinché la Cina si attivi per risolvere i problemi in Birmania.</p>
      <a text="(Prolungati applausi)"/>
      <p sl="en">Signor Presidente, ne abbiamo già parlato ieri e sono certo che egli tenga conto del nostro punto di vista.</p>
      <p sl="en">Per guadagnare tempo, posso proporre due emendamenti orali? Attualmente la situazione in Birmania si sta evolvendo velocemente. Primo, propongo di aggiungere alla fine del paragrafo 1 la frase: “e condanna apertamente la risposta brutale da parte delle autorità birmane”.</p>
    </intervention>
    <intervention id="4-100" speaker_id="4513" name="Geoffrey VAN ORDEN" is_mep="True" mode="spoken" nationality="United Kingdom" birth_date="10-04-1945" birth_place="Waterlooville" p_group="European Conservatives and Reformists Group" m_state="GB">
      <p sl="en">Signor Presidente, il paragrafo 3 adesso recita: “Esprime orrore di fronte all’uccisione di manifestanti pacifici, insiste affinché le forze di sicurezza rientrino alle loro baracche e chiede il riconoscimento della legittimità delle richieste che vengono avanzate, un’assistenza medica internazionale per i feriti e il rilascio dei manifestanti arrestati ed altri prigionieri politici”.</p>
      <a text="(Prolungati applausi)"/>
    </intervention>
    <intervention id="4-102" speaker_id="1911" name="Martin SCHULZ" is_mep="True" mode="spoken" nationality="Germany" birth_date="20-12-1955" birth_place="Hehlrath" p_group="Group of the Progressive Alliance of Socialists and Democrats in the European Parliament" m_state="DE">
      <p sl="de">Signor Presidente, concordo con l’onorevole Van Orden e con gli altri parlamentari – anche in merito alla presenza di Wang Yingfan e della sua delegazione – che questo Parlamento debba inviare un segnale energico. Tuttavia, in merito al paragrafo 5, richiediamo che il testo sia modificato come segue poiché, in considerazione di quanto accaduto in passato in seno al Consiglio di sicurezza, non siamo certi che il testo sia stato formulato con sufficiente accuratezza. Per avere la certezza della precisione, chiediamo che il paragrafo 5 sia riformulato come segue:</p>
      <p sl="en">“chiede alla Cina di sostenere in pieno una chiara dichiarazione del Consiglio di sicurezza delle Nazioni Unite che condanni l’uso brutale della forza”.</p>
      <p sl="de">Resta da vedere se sia già stato applicato il veto, ma chiediamo al Parlamento di convenire che occorre una chiara condanna da parte del Consiglio di sicurezza e che la Cina debba sostenerla.</p>
    </intervention>
    <intervention id="4-105" speaker_id="1263" name="Elmar BROK" is_mep="True" mode="spoken" nationality="Germany" birth_date="14-05-1946" birth_place="Verl " p_group="Group of the European People's Party (Christian Democrats)" m_state="DE">
      <p sl="de">Signor Presidente, anche il nostro gruppo avrebbe voluto presentare un emendamento, ma in questo caso credo che possiamo concordare una posizione congiunta. Stando alle mie informazioni, la Cina ha già votato contro – e con lei anche un altro membro permanente del Consiglio di sicurezza, la Russia. E’ per questo che propongo di adottare l’emendamento come formulato dall’onorevole Martin Schulz, in modo da riferirlo sia alla Cina che alla Russia.</p>
    </intervention>
  </section>
  <section id="creitem15" title="9.6. Obblighi dei prestatori di servizi transfrontalieri (votazione)"/>
  <section id="creitem16" title="9.7. Applicazione della direttiva sulla parità di trattamento indipendentemente dalla razza e dall’origine etnica (votazione)"/>
  <section id="creitem17" title="9.8. Parità tra donne e uomini nell’Unione europea (2007) (votazione)">
    <intervention id="4-113" speaker_id="28131" name="Anna HEDH" is_mep="True" mode="spoken" nationality="Sweden" birth_date="18-03-1967" birth_place="Uppsala" p_group="Group of the Progressive Alliance of Socialists and Democrats in the European Parliament" m_state="SE">
      <p sl="sv">Giacché vi sarà a breve un Istituto europeo per l’uguaglianza di genere, propongo di aggiungere al paragrafo 47 la frase seguente: “con l’aiuto dell’Istituto europeo per l’uguaglianza di genere”. Il paragrafo reciterebbe quindi: “[il Parlamento europeo] chiede alla Commissione, con l’aiuto dell’Istituto europeo per l’uguaglianza di genere, di includere nelle future relazioni annuali sulla parità tra donne e uomini dati e statistiche provenienti dai paesi candidati e dai paesi in via di adesione”.</p>
    </intervention>
  </section>
  <section id="creitem18" title="10. Composizione delle commissioni e delle delegazioni: vedasi processo verbale"/>
  <section id="creitem19" title="11. Approvazione del processo verbale della seduta precedente: vedasi processo verbale"/>
  <section id="creitem20" title="12. Trasmissione dei testi approvati nel corso della presente seduta: vedasi processo verbale"/>
  <section id="creitem21" title="13. Comunicazione delle posizioni comuni del Consiglio: vedasi processo verbale"/>
  <section id="creitem22" title="14. Dichiarazioni di voto">
    <intervention id="4-121" speaker_id="26833" name="Milan GAĽA" is_mep="True" mode="spoken" nationality="Slovakia" birth_date="21-01-1953" birth_place="Jarovnice" p_group="Group of the European People's Party (Christian Democrats) and European Democrats" m_state="SK">
      <p sl="sk">Ringrazio il Presidente per avermi dato la parola e ringrazio l’onorevole Descamps per la sua relazione che porta avanti il processo di digitalizzazione delle biblioteche nell’Unione europea.</p>
      <p sl="sk">Ho votato a favore del testo presentato perché il processo di digitalizzazione del materiale testuale e audiovisivo attualmente in corso in tutti gli Stati membri è lento e frammentario. Ritengo necessario concentrare l’attenzione sul coordinamento di tali iniziative nazionali e soprattutto sulla conservazione del materiale digitale. Occorre rivolgere particolare attenzione a livello europeo alla conservazione delle copie digitali. La realizzazione di una copia digitale di un libro o di una pellicola non ne garantisce necessariamente la conservazione a lungo termine.</p>
      <p sl="sk">Tutto il materiale digitale, indipendentemente che si tratti di opere originali o digitalizzate, deve essere conservato in modo tale da garantirne l’accessibilità in modo permanente. Abbiamo poca esperienza in materia di conservazione digitale. In mancanza di una strategia coerente, una mera digitalizzazione potrebbe portare ad un deprezzamento delle energie investite.</p>
    </intervention>
    <intervention id="4-122" speaker_id="33775" name="Jean-Pierre AUDY" is_mep="True" mode="written" nationality="France" birth_date="12-06-1952" birth_place="Tulle" p_group="Group of the European People's Party (Christian Democrats)" m_state="FR">
      <p sl="fr">Ho votato a favore dell’ottimo lavoro della stimata collega Marie-Hélène Descamps sulla creazione di una biblioteca europea digitale, che mira a rendere accessibile a tutti il nostro patrimonio culturale e scientifico in tutte le lingue dell’Unione.</p>
      <p sl="fr">Nello scrivere queste righe desidero rendere omaggio al Presidente della Repubblica francese Jacques Chirac che insieme ad altri cinque capi di Stato dell’Unione europea si è assunto l’iniziativa di questo progetto nell’aprile 2005. Plaudo al seganle forte inviato dal Parlamento alla Commissione europea per fare di questo progetto una priorità. Inoltre mi compiaccio degli indirizzi operativi adottati: coordinamento di tutte le biblioteche digitali in Europa, accesso per i cittadini, collaborazione con gli attori di questo settore, segnatamente autori, editori, librerie e così via.</p>
      <p sl="fr">Occorre sostenere questo strumento, che rappresenterà un’arma formidabile per lottare contro l’ignoranza e quindi a favore della democrazia, della pace e della prosperità. Brava Marie-Hélène Descamps!</p>
    </intervention>
    <intervention id="4-123" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Questa relazione concerne la raccomandazione della Commissione europea del 24 agosto 2006, che invita gli Stati membri a coordinare gli sforzi e promuovere le sinergie a livello europeo in vista della creazione di una biblioteca europea digitale sotto forma di un punto di accesso comune plurilingue al patrimonio culturale europeo. Tali raccomandazioni sono state adottate all’unanimità dal Consiglio il 13 novembre 2006.</p>
      <p sl="pt">Il Parlamento europeo ha approvato la raccomandazione, ma ha presentato una serie di proposte a scopo di chiarificazione tenendo conto dell’insieme dei problemi che possono sorgere, per esempio, durante la fase di organizzazione concettuale e tecnica di tutte le categorie del materiale culturale per quanto riguarda i vari stadi da considerare e il potenziale fornito da materiale testuale esente da diritti.</p>
      <p sl="pt">Benché nutriamo dubbi riguardo a varie proposte incluse nella risoluzione del Parlamento europeo, abbiamo votato a favore dell’idea, pur sottolineando la necessità di proteggere i diritti d’autore, difendere la diversità linguistica e culturale, promuovere la solidarietà e la coesione economica e sociale per far sì che un’idea interessante non diventi un’ulteriore fonte di discriminazione e di esclusione sociale.</p>
    </intervention>
    <intervention id="4-124" speaker_id="28139" name="Carl SCHLYTER" is_mep="True" mode="written" nationality="Sweden" birth_date="07-01-1968" birth_place="Danderyd" p_group="Group of the Greens/European Free Alliance" m_state="SE">
      <p sl="sv">Una biblioteca con opere esenti da diritti d’autore è un’idea eccellente, troppo eccellente perché l’UE vi interferisca e ne faccia scempio. Pertanto mi astengo. Buona idea (+), l’UE con la sua burocrazia la ritarderà (–) = astensione.</p>
    </intervention>
    <intervention id="4-126" speaker_id="33775" name="Jean-Pierre AUDY" is_mep="True" mode="written" nationality="France" birth_date="12-06-1952" birth_place="Tulle" p_group="Group of the European People's Party (Christian Democrats)" m_state="FR">
      <p sl="fr">Ho votato a favore dell’ottima relazione elaborata su iniziativa del collega ceco, onorevole Thomás Zatloukal, sull’efficienza e l’equità nei sistemi europei d’istruzione e formazione in risposta a una comunicazione della Commissione europea.</p>
      <p sl="fr">L’apprendimento permanente, nonché l’obiettivo della creazione di un quadro europeo delle qualifiche per l’apprendimento permanente, che agevolerà il riconoscimento del livello d’istruzione raggiunto e consentirà un passaggio trasparente e visibile tra le diverse opzioni di studio, è essenziale. Sono favorevole all’idea di istituire una cultura della valutazione nell’ambito dei sistemi d’istruzione e formazione professionale con misurazioni affidabili.</p>
      <p sl="fr">Gli investimenti nell’apprendimento permanente promuovono la coesione sociale e offrono alle persone le competenze necessarie per adeguarsi e far fronte ai cambiamenti che si verificano nella loro vita. Appoggio tutte le proposte di questa relazione per tutti i diversi livelli dell’istruzione: prescolare, primaria, secondaria, superiore e universitaria.</p>
    </intervention>
    <intervention id="4-127" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Abbiamo votato contro la relazione, anche se vi abbiamo trovato diversi elementi positivi, perché siamo in disaccordo con la sua linea generale di pensiero e con alcune delle posizioni assunte, sia riguardo agli obiettivi di ulteriori studi sia riguardo alle tasse, senza contare il fatto che i problemi dei gruppi svantaggiati non possono essere risolti offrendo semplicemente incentivi finanziari quali quelli annunciati per il Portogallo.</p>
      <p sl="pt">Pur condividendo gli argomenti del relatore, per cui l’istruzione influenza la crescita economica “poiché aumenta il capitale umano e la capacità di innovazione” e accettando il punto di vista che l’aumento dell’efficienza dell’istruzione e della formazione apporta ai singoli e alla società nel suo complesso un rendimento massimo dell’investimento pari all’8 per cento annuo, possiamo renderci conto di cosa perdano gli Stati che non investono con determinazione in un’istruzione universitaria che sia accessibile a tutti gli strati della popolazione.</p>
      <p sl="pt">Secondo ricerche recenti, 75 milioni di cittadini UE – ossia il 32 per cento della forza lavoro – hanno ricevuto un’istruzione insufficiente. Nel 2010 solo il 15 per cento dei nuovi posti di lavoro sarà a disposizione di questo gruppo di persone, la maggior parte delle quali proviene dai settori meno avvantaggiati della società. Di qui la necessità di garantire una parità di accesso all’istruzione.</p>
    </intervention>
    <intervention id="4-128" speaker_id="photo_generic" name="Hélène Goudin e Nils Lundgren" is_mep="True" mode="written">
      <p sl="sv">Occorre regolarmente ricordare alla maggioranza dei deputati di questo Parlamento che la politica dell’istruzione nell’Unione europea è una questione di competenza nazionale.</p>
      <p sl="sv">Questa relazione della commissione per la cultura e l’istruzione del Parlamento europeo propone che le Istituzioni dell’UE si occupino di un certo numero di questioni con le quali esse non hanno assolutamente nulla a che fare. Ad esempio, il paragrafo 12 del progetto di relazione propone che il Parlamento europeo adotti la posizione “che sia necessario svolgere a livello dell’Unione europea una ricerca più approfondita sull’istruzione prescolare, in particolare nel campo delle azioni precoci e mirate, al fine di individuare le pratiche che producono gli effetti desiderati”.</p>
      <p sl="sv">Il paragrafo 48 del progetto di relazione recita: “[il Parlamento europeo] è convinto che, ai fini di un’azione dell’UE più correttamente mirata, sarebbe necessario elaborare un processo, basato su relazioni presentate periodicamente dagli Stati membri nonché su una verifica indipendente, allo scopo di valutare l’efficienza dei sistemi di istruzione e formazione nell’UE, prestando particolare attenzione all’acquisizione delle competenze fondamentali da parte degli allievi e al conseguimento degli obiettivi in materia di equità”.</p>
      <p sl="sv">Tutto ciò è un tentativo di interferire in un’area di competenza che è precipua prerogativa degli Stati membri. Come di consueto, il principio di sussidiarietà viene messo da parte e la concorrenza istituzionale in questo settore così importante viene minata. Pertanto votiamo contro la relazione.</p>
    </intervention>
    <intervention id="4-129" speaker_id="23768" name="Bogusław LIBERADZKI" is_mep="True" mode="written" nationality="Poland" birth_date="12-09-1948" birth_place="Sochaczew" m_state="PL">
      <p sl="pl">Signor Presidente, voto a favore della relazione dell’onorevole Zatloukal sull’efficienza e l’equità nei sistemi europei d’istruzione e formazione.</p>
      <p sl="pl">Le politiche per l’istruzione e la formazione professionale sono fattori essenziali che contribuiscono al successo economico e sociale, a una crescita equilibrata e alla coesione sociale. Una scarsa efficienza e un accesso diseguale si traducono in costi occulti – minor gettito fiscale, maggiori necessità per l’assistenza sanitaria e sostegno di fondi pubblici, nonché costi derivanti da un più elevato livello di comportamenti asociali.</p>
      <p sl="pl">Nel documento conclusivo del Consiglio europeo riunitosi a Lisbona nel marzo 2000, è stato posto l’accento sull’istruzione come strumento di crescita per l’economia e la società europee.</p>
      <p sl="pl">Questa relazione presenta idee ragionevoli riguardo ai metodi per ripristinare un insegnamento efficace nella scuola primaria e secondaria, come pure nelle università.</p>
      <p sl="pl">Inoltre, è importante anche l’appello formulato nella relazione che invita i governi degli Stati membri a effettuare una programmazione a lungo termine delle priorità in materia d’istruzione a livello nazionale e locale.</p>
    </intervention>
    <intervention id="4-130" speaker_id="28139" name="Carl SCHLYTER" is_mep="True" mode="written" nationality="Sweden" birth_date="07-01-1968" birth_place="Danderyd" p_group="Group of the Greens/European Free Alliance" m_state="SE">
      <p sl="sv">La relazione contiene molte idee interessanti su come ridurre l’esclusione sociale e così via, ma poi rovina tutto parlando di come le tasse universitarie possano fungere da incentivo finanziario! Ma ciò che è peggio è la sua preoccupazione di “efficacia”, di “competitività” e di “livelli più elevati di efficienza”. Cosa ne è della creatività, della capacità di analisi critica e dell’indipendenza di pensiero? L’UE vuole unità produttive conformiste orientate al consumo e alla produzione. Fortunatamente l’UE non ha poteri in materia d’istruzione e non dovrà mai averli. Voterò contro la relazione.</p>
    </intervention>
    <intervention id="4-132" speaker_id="28377" name="Lidia Joanna GERINGER de OEDENBERG" is_mep="True" mode="spoken" nationality="Poland" birth_date="12-09-1957" birth_place="Wrocław" p_group="Group of the Progressive Alliance of Socialists and Democrats in the European Parliament" m_state="PL">
      <p sl="pl">Signor Presidente, sebbene 129 paesi abbiano abolito la pena di morte, questa pena viene ancora applicata in molte parti del mondo a livelli estremamente preoccupanti. Solo nel 2006, 1 591 persone hanno subito la pena di morte e almeno 3 861 persone sono attualmente condannate a morte. L’Unione europea è la paladina della lotta contro la pena di morte. La sua abolizione è un aspetto fondamentale della questione dei diritti umani nelle relazioni dell’UE con i paesi terzi nei consessi internazionali, quali le Nazioni Unite. Tale impegno politico va di pari passo con un significativo sostegno finanziario a progetti attuati nell’ambito dell’iniziativa europea per la democrazia e i diritti dell’uomo. Inoltre, l’abolizione della pena di morte è riconosciuta come condizione per poter aderire all’Unione europea e al Consiglio d’Europa.</p>
      <p sl="pl">E’ pertanto ancor più deprecabile che l’Europa non celebri la giornata mondiale contro la pena di morte il 10 ottobre a causa dell’opposizione del governo polacco. Vorrei esprimere tutto il mio rincrescimento che tale posizione assunta dal governo polacco come parte della sua strategia preelettorale deteriori l’immagine della Polonia sulla scena internazionale e nel mondo intero per quanto riguarda la promozione dei suoi valori fondamentali. La decisione del Consiglio riguardo al memorandum sulla pena di morte e l’idea di una risoluzione comune, che l’Unione presenterà alla prossima sessione dell’Assemblea generale delle Nazioni Unite, meritano il nostro pieno appoggio.</p>
    </intervention>
    <intervention id="4-133" speaker_id="24087" name="Marcin LIBICKI" is_mep="True" mode="spoken" nationality="Poland" birth_date="02-02-1939" birth_place="Poznań" p_group="Union for Europe of the Nations Group" m_state="PL">
      <p sl="pl">Signor Presidente, desidero dichiarare che ho votato contro la risoluzione sulla pena di morte. Vorrei sottolineare che nel mio paese, la Polonia, la pena di morte è stata abolita 19 anni fa.</p>
      <p sl="pl">Tuttavia, una cosa è essere contrari alla pena di morte e tutt’altra cosa è essere favorevoli al fondamentalismo abolizionista, che fonda la propria opposizione a qualsiasi forma di punizione per chi commette dei crimini sul profondo convincimento che l’uomo non sia responsabile delle proprie azioni. Io sono convinto che le persone siano responsabili delle proprie azioni e che debbano risponderne ed essere punite per quello che hanno commesso, perché dispongono del libero arbitrio.</p>
      <p sl="pl">La convinzione degli abolizionisti fondamentalisti, secondo cui le persone non dispongano del libero arbitrio e quindi non possano essere punite, si basa essenzialmente sul disprezzo dell’umanità e su un falso retaggio della Rivoluzione francese.</p>
    </intervention>
    <intervention id="4-134" speaker_id="photo_generic" name="Hélène Goudin e Nils Lundgren" is_mep="True" mode="written">
      <p sl="sv">La pena di morte viola il più fondamentale diritto dell’uomo: il diritto alla vita!</p>
      <p sl="sv">Non v’è ombra di studi o ricerche che possano provare che la pena di morte abbia un effetto deterrente. La pena di morte è un atto disumano, barbaro e assolutamente insostenibile e non può che essere considerata un atto di vendetta. Pertanto, è ovvio che l’Unione europea insista sulla rinuncia alla pena di morte come condizione di appartenenza all’UE.</p>
    </intervention>
    <intervention id="4-135" speaker_id="31123" name="Pedro GUERREIRO" is_mep="True" mode="written" nationality="Portugal" birth_date="25-02-1966" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">L’articolo 24, secondo comma, della costituzione della Repubblica portoghese vieta l’applicazione della pena di morte in qualunque circostanza.</p>
      <p sl="pt">Come abbiamo spesso ripetuto, concordiamo con l’iniziativa di presentare alla sessantaduesima sessione dell’Assemblea generale delle Nazioni Unite una proposta di risoluzione per l’adozione di una moratoria universale sulla pena di morte – moratoria che sembra aver già il sostegno di 95 paesi – in vista di una sua totale abolizione.</p>
      <p sl="pt">L’abolizione della pena di morte è un’aspirazione di milioni di uomini e donne nel mondo e sempre più paesi hanno posto una moratoria sulla sua applicazione o l’hanno completamente cancellata dal loro ordinamento giuridico. Come abbiamo già detto, questo gesto rappresenterebbe un grande passo avanti per la civiltà che sarebbe importante estendere ad altri paesi. La nostra iniziativa può essere d’aiuto in questo senso.</p>
      <p sl="pt">In questo modo uniamo le nostre voci a quelle di coloro che continuano ad aspirare e a lottare per porre fine alla cultura della violenza, della banalizzazione della morte, dell’aggressione e della guerra.</p>
    </intervention>
    <intervention id="4-136" speaker_id="4461" name="Luís QUEIRÓ" is_mep="True" mode="written" nationality="Portugal" birth_date="02-07-1953" birth_place="Coimbra" p_group="Group of the European People's Party (Christian Democrats) and European Democrats" m_state="PT">
      <p sl="pt">L’abolizione universale della pena di morte sarebbe un chiaro segnale di progresso per tutta l’umanità. E’ ovvio che molti altri orrori vengano perpetrati, segnatamente da paesi che uccidono senza condannare, ma l’accettazione della pena di morte riflette un concetto filosofico che non dovrebbe esistere nella nostra società. Pertanto, la proposta di una moratoria sulla pena di morte merita tutto il nostro appoggio nonché l’impegno da parte degli Stati membri dell’UE. In questo senso, una giornata mondiale contro la pena di morte avrebbe come effetto di “mettere in imbarazzo” gli Stati che la applicano e sarebbe quindi positiva.</p>
      <p sl="pt">In merito all’idea di una giornata europea contro la pena di morte, mi sembra che sia un tentativo di istituire una celebrazione europea per qualcosa che non esiste in Europa, mentre, come ben sappiamo, ciò darebbe origine ad altre discussioni per le quali manca l’unanimità. Per questo motivo, nutro qualche dubbio quanto alla virtuosità di quest’iniziativa.</p>
      <p sl="pt">Infine, vorrei che la cultura del primato della vita fosse estesa ad altre questioni e ad altri ambiti per i quali la difesa della vita mi sembra anche essere un segnale di civiltà.</p>
    </intervention>
    <intervention id="4-138" speaker_id="2031" name="Marie-Arlette CARLOTTI" is_mep="True" mode="written" nationality="France" birth_date="21-01-1952" birth_place="Béziers" p_group="Socialist Group in the European Parliament" m_state="FR">
      <p sl="fr">Sono lieta dell’impegno del Parlamento europeo a favore dello spiegamento di una forza europea in Ciad e nella Repubblica centrafricana per porre fine alle violenze ai danni delle popolazioni civili e instaurare le condizioni per il ritorno volontario di centinaia di migliaia di profughi e di sfollati. In effetti, già oggi il conflitto nel Darfur non conosce più frontiere. Ma un domani, quando la forza mista ONU-Unione africana verrà dispiegata, il contagio verso i paesi limitrofi potrebbe divenire incontrollabile!</p>
      <p sl="fr">E’ per questo che tale forza europea è indispensabile per contribuire a creare condizioni di sicurezza e favorire il processo di riconciliazione nella regione. Tuttavia, essa non darà frutti a meno che tutte le parti in causa “non stiano al gioco” della pace. Per questo occorre rispettare almeno due condizioni sulle quali ho voluto insistere nell’elaborare questa risoluzione. Innanzi tutto, un’assoluta neutralità e imparzialità. Secondariamente, un equilibrio nella composizione delle forze dispiegate: la Francia non deve cercare di “tirare le fila”. L’atteggiamento di Nicolas Sarkozy dà adito a dubbi in tal senso.</p>
      <p sl="fr">Insieme ai socialisti francesi del Parlamento europeo, sarò particolarmente vigile per far prevalere l’interesse dell’Africa e dell’Europa rispetto all’“orticello privato” dei francesi.</p>
    </intervention>
    <intervention id="4-139" speaker_id="photo_generic" name="Hélène Goudin e Nils Lundgren" is_mep="True" mode="written">
      <p sl="sv">La Junilistan ritiene che sia necessario un mandato dell’ONU affinché un paese o un’organizzazione intergovernativa invii forze di mantenimento della pace in una zona di conflitto. In linea di principio, non abbiamo obiezioni a che gli Stati membri inviino una forza congiunta con un mandato di mantenimento della pace, purché tale missione avvenga sotto l’egida dell’ONU e non dell’UE.</p>
      <p sl="sv">Tuttavia, è avvilente notare che l’attuale situazione in Ciad e nella Repubblica centrafricana funga da pretesto per alimentare l’ambizione europea di creare una forza militare a livello dell’Unione. La politica estera e la politica di sicurezza sono e devono rimanere di competenza strettamente nazionale.</p>
    </intervention>
    <intervention id="4-140" speaker_id="31123" name="Pedro GUERREIRO" is_mep="True" mode="written" nationality="Portugal" birth_date="25-02-1966" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">Non v’è dubbio che questa missione, che ha uno scopo chiaramente militare e viene svolta sotto l’egida dell’ONU, miri a consolidare il concetto strategico interventista e militarista della PESC/PESD nell’Unione europea.</p>
      <p sl="pt">Per alcuni questa operazione militare sarà un vero e proprio banco di prova per la cosiddetta “credibilità” e operatività della politica europea di sicurezza e di difesa, ossia della militarizzazione dell’UE sotto il comando e stando agli interessi delle sue grandi potenze.</p>
      <p sl="pt">La maggioranza del PE approva il “mandato” di questa operazione militare dell’UE, che include “l’uso della forza” – ai sensi del capitolo VII della Carta delle Nazioni Unite – in una regione africana. Si tratta di un atto d’ingerenza e di “presenza” militare con ambizioni neocolonialiste, una vera e propria operazione di guerra in una regione difficile e caratterizzata da forti interessi connessi al controllo di enormi risorse energetiche.</p>
      <p sl="pt">I veri motivi di questo grande “interesse” per la regione da parte delle grandi potenze dell’UE, segnatamente la Francia, sono direttamente proporzionali ai risultati delle prospezioni che indicano l’esistenza di grandi giacimenti di petrolio e di altre risorse naturali.</p>
      <p sl="pt">Il Congo, il Ciad e la Repubblica centrafricana. Chi sarà il prossimo?</p>
    </intervention>
    <intervention id="4-141" speaker_id="4513" name="Geoffrey VAN ORDEN" is_mep="True" mode="written" nationality="United Kingdom" birth_date="10-04-1945" birth_place="Waterlooville" p_group="European Conservatives and Reformists Group" m_state="GB">
      <p sl="en">La delegazione dei conservatori britannici è favorevole a una strategia coordinata sotto l’egida dell’ONU per risolvere il problema del Darfur e delle regioni confinanti con il Ciad orientale e la Repubblica centrafricana, che includa aiuti umanitari e protezione di profughi e rifugiati. Tuttavia, è contraria in linea di principio al concetto stesso di “operazione PESD” e all’inutile, dispendioso e discorde sforzo che sta compiendo l’UE di immischiarsi in faccende militari. Pertanto, abbiamo votato contro la risoluzione.</p>
    </intervention>
    <intervention id="4-143" speaker_id="28352" name="Zuzana ROITHOVÁ" is_mep="True" mode="spoken" nationality="Czechia" birth_date="30-01-1953" birth_place="Praha" p_group="Group of the European People's Party (Christian Democrats)" m_state="CZ">
      <p sl="cs">Ho votato a favore della risoluzione sulla Birmania ma nutro serie riserve riguardo alla sua natura non impegnata. Dobbiamo encomiare l’India per il suo appoggio alle riforme in Birmania e dobbiamo adottare serie misure contro la Cina, che sta bloccando il mandato delle Nazioni Unite ad avviare negoziati con la giunta militare. La Cina è uno dei più grossi sostenitori dei regimi dittatoriali.</p>
      <p sl="cs">A causa delle sanzioni imposte dall’Unione molto tempo fa, l’economia birmana dipende oggi dalla Cina. Chiedo pertanto che l’Unione faccia leva sulla minaccia d’imporre sanzioni contro la Cina, a meno che il paese non condanni la giunta. Se vogliamo essere seri riguardo alla difesa universale dei diritti umani e della democrazia, non dobbiamo esitare. Per la Cina è molto importante avere buone relazioni commerciali con l’Europa e noi vogliamo che i nostri valori siano rispettati. La difesa della democrazia potrà forse nuocere agli interessi economici degli investitori europei in Cina, ma si tratterà di una situazione temporanea. Se il commercio deve essere equo, occorre restar saldi sulle proprie posizioni e non cedere.</p>
      <p sl="cs">Sono spiacente che i parlamentari della sinistra abbiano deciso di procrastinare la questione durante la seduta di lunedì, quando abbiamo cercato di bloccare il voto sulla risoluzione comune: come se fossero dispiaciuti che il sostegno dell’Europa occidentale abbia contribuito nel 1968 ad abbattere i regimi comunisti dell’Europa orientale.</p>
    </intervention>
    <intervention id="4-144" speaker_id="21817" name="Mario BORGHEZIO" is_mep="True" mode="spoken" nationality="Italy" birth_date="03-12-1947" birth_place="Torino" p_group="Non" m_state="IT">
      <p sl="it">Signor Presidente, onorevoli colleghi abbiamo votato questa risoluzione con convinzione, ma l’Europa deve fare molto di più. Le ho già scritto una lettera, signor Presidente, per chiedere di invitare una delegazione di monaci buddisti in Europa, accompagnata magari dall’alta autorità spirituale, dal Dalai Lama, nei cui confronti le autorità di Bruxelles e il governo belga hanno vergognosamente subito il diktat della Cina.</p>
      <p sl="it">E a proposito delle autorità di Bruxelles, mi stupisco, signor Presidente, che non sia sentita ancora in quest’Aula, da parte sua, una voce chiara di condanna di quello che è avvenuto, per colpa e determinazione delle autorità di Bruxelles nei confronti di alcuni europarlamentari. La battaglia per la libertà non è solo quella dei monaci buddisti, è di chi manifesta democraticamente, per esempio contro l’islamizzazione dell’Europa! E’ una vergogna il silenzio del Parlamento europeo, quando europarlamentari come Vanhecke, Borghezio e altri hanno manifestato per la libertà dell’Europa! Vergogna!</p>
    </intervention>
    <intervention id="4-145" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">Onorevole Borghezio, le rispondo subito in via del tutto eccezionale. Noi abbiamo messo in atto delle azioni e intendo ripetere che in nessuna circostanza permetteremo mai a nessuno al mondo di impedire ad alcuna persona importante o ad alcuna personalità di far visita al Parlamento europeo. Il Presidente del Parlamento europeo lo ha chiarito con chi di dovere. Il Dalai Lama è sempre benvenuto nel Parlamento europeo.</p>
    </intervention>
    <intervention id="4-146" speaker_id="2073" name="Richard HOWITT" is_mep="True" mode="spoken" nationality="United Kingdom" birth_date="05-04-1961" birth_place="Reading" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Signor Presidente, con il voto di oggi il Parlamento europeo chiede un’illimitata libertà d’accesso per l’inviato delle Nazioni Unite in Birmania, contravvenendo alla decisione di quel paese di negare un visto all’inviato. Non può esserci alcuna equivalenza morale tra negare un visto ai generali birmani e il fatto che essi abbiano negato l’ingresso a un legittimo rappresentante della comunità internazionale. Accolgo con favore la richiesta avanzata ieri sera dalla Francia di congelare le attività in Birmania. Tuttavia, congelare non significa disinvestire e le previste sanzioni invocate da questo Parlamento non potranno essere effettive a meno di non disinvestire tali attività, comprese anche quelle di società francesi quali Total ed Elf . Infine, non solo chiediamo protezione per i manifestanti, ma vogliamo anche esprimere loro la nostra solidarietà. Se questa è una rivoluzione di zafferano, speriamo che sia pacifica e, in nome dei diritti umani e della democrazia, speriamo che abbia successo.</p>
    </intervention>
    <intervention id="4-147" speaker_id="997" name="Francesco Enrico SPERONI" is_mep="True" mode="spoken" nationality="Italy" birth_date="04-10-1946" birth_place="Busto Arsizio" p_group="Europe of freedom and democracy Group - Co" m_state="IT">
      <p sl="it">Signor Presidente, onorevoli colleghi, io non ho partecipato alla votazione sul Myanmar, perché penso che nonostante i buoni nostri propositi, le autorità di quel paese se ne fregano tranquillamente di quello che noi votiamo.</p>
      <p sl="it">Devo però rilevare questo, che in Myanmar le manifestazioni sono potute andare avanti senza eccessivi problemi per parecchi giorni, nella nostra capitale Bruxelles invece una pacifica manifestazione è stata brutalmente repressa, proprio appena era incominciata. Allora guardiamo magari un pochino più alle violazioni dei nostri diritti, della nostra libertà di manifestare nella nostra Europa, prima ancora di andare a vedere in casa altrui!</p>
    </intervention>
    <intervention id="4-148" speaker_id="4461" name="Luís QUEIRÓ" is_mep="True" mode="written" nationality="Portugal" birth_date="02-07-1953" birth_place="Coimbra" p_group="Group of the European People's Party (Christian Democrats) and European Democrats" m_state="PT">
      <p sl="pt">I recenti sviluppi in Birmania ci forniscono la prova inconfutabile – se mai fosse necessario – che la democrazia (con tutto quello che essa implica, in particolare il suo principio fondamentale, che è la libertà) è un’aspirazione delle popolazioni. L’idea che la democrazia non sia compatibile con certe popolazioni o certe regioni geografiche è una menzogna ciclopica che neanche la più compiacente Realpolitik può tollerare.</p>
      <p sl="pt">Ciò detto, è chiaro che le nostre dichiarazioni da sole possano far ben poco per la vittoria di questo tentativo di rivoluzione democratica. Ignorare il fatto che sia la Cina che la Russia, in questa come in altre occasioni, stiano perseguendo una politica estera assolutamente incompatibile con i valori difesi dall’Europa e dai suoi alleati è un errore madornale.</p>
      <p sl="pt">L’espansione della democrazia è fondamentale per un mondo di pace e sostenere i movimenti democratici, di concerto con i nostri alleati, è un dovere che ci spetta per la difesa dei valori in cui crediamo.</p>
      <p sl="pt">Infine, sono convinto che in questa come in altre occasioni sia importante capire la realtà geopolitica della regione, onde evitare di alimentare un ordine mondiale perverso.</p>
    </intervention>
    <intervention id="4-150" speaker_id="33775" name="Jean-Pierre AUDY" is_mep="True" mode="written" nationality="France" birth_date="12-06-1952" birth_place="Tulle" p_group="Group of the European People's Party (Christian Democrats)" m_state="FR">
      <p sl="fr">Ho votato a favore della relazione elaborata su iniziativa del collega finlandese, onorevole Lasse Lehtinen, sugli obblighi dei prestatori di servizi transfrontalieri.</p>
      <p sl="fr">E’ veramente ora di incoraggiare lo sviluppo di misure intese a completare il mercato interno dei servizi con un regime uniforme per quanto attiene agli obblighi dei prestatori di servizi, onde favorire ulteriormente lo sviluppo di un mercato interno dei servizi omogeneo. E’ fondamentale che i consumatori, ma anche e soprattutto le PMI, sia in qualità di acquirenti che di venditori di servizi transfrontalieri, possano trarre beneficio da una maggiore certezza giuridica, da una maggiore semplicità e da una riduzione dei costi.</p>
      <p sl="fr">Appoggio l’idea sviluppata nella relazione che non si dovrebbero fare differenze tra prestatori pubblici e privati, che dovrebbero essere entrambi soggetti alle direttive sulla protezione dei consumatori.</p>
    </intervention>
    <intervention id="4-151" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Abbiamo votato contro questa relazione perché, servendosi di argomenti quali “protezione dei consumatori” e “incertezza giuridica”, tenta in realtà di dare un’ulteriore spinta alla già considerevole deregolamentazione dei servizi, in particolare quelli pubblici, come ampiamente chiarito dal testo definitivo.</p>
      <p sl="pt">Se l’obiettivo fosse questa tanto agognata protezione dei consumatori, vi sarebbe stata una discussione più esauriente quanto ai motivi di un livello così basso di protezione dei consumatori e al significato di “incertezza giuridica”, ossia deregolamentazione dei mercati, privatizzazione dei servizi, precarietà dell’occupazione e del tenore di vita di lavoratori e consumatori. Sono queste misure, approvate in nome del “mercato unico” e delle “norme sulla concorrenza”, che hanno ridotto i diritti e reso più difficile l’accesso ai servizi più basilari.</p>
      <p sl="pt">Pertanto, concludere che sia necessario portare avanti e rafforzare queste politiche in nome della protezione dei consumatori, non solo è sleale ma è anche falso. Tanto più che la Commissione ha già annunciato la sua intenzione di procedere a una completa riformulazione e armonizzazione delle disposizioni in materia di diritti dei consumatori.</p>
      <p sl="pt">Un’effettiva protezione dei consumatori significa rompere con queste politiche e promuovere lo sviluppo di servizi pubblici di alta qualità che diano dignità al lavoro e ai lavoratori.</p>
    </intervention>
    <intervention id="4-152" speaker_id="2338" name="Ian HUDGHTON" is_mep="True" mode="written" nationality="United Kingdom" birth_date="19-09-1951" birth_place="Forfar" p_group="Group of the Greens/European Free Alliance" m_state="GB">
      <p sl="en">Ho votato a favore della relazione Lehtinen sui prestatori di servizi transfrontalieri e sono favorevole all’iniziativa di accrescere la fiducia dei consumatori in questo ambito. Il settore dei servizi costituisce quasi il 70 per cento del PIL europeo ed è in continua crescita. Tuttavia, i consumatori europei hanno poca fiducia nelle transazioni transfrontaliere e pertanto non sfruttano appieno le potenzialità del mercato interno. Il mio gruppo ritiene che i consumatori avrebbero più fiducia se gli obblighi dei prestatori di servizi fossero chiaramente disciplinati in tutta l’UE in modo da proteggerli adeguatamente.</p>
    </intervention>
    <intervention id="4-153" speaker_id="28139" name="Carl SCHLYTER" is_mep="True" mode="written" nationality="Sweden" birth_date="07-01-1968" birth_place="Danderyd" p_group="Group of the Greens/European Free Alliance" m_state="SE">
      <p sl="sv">La direttiva sui servizi è poco chiara e farraginosa e lascia ampi poteri ai tribunali quanto alla sua attuazione. Ora abbiamo una relazione che dice esplicitamente no a ogni nuova legislazione nel settore dei servizi. Questo è bene ed eviterà ulteriori danni. Inoltre, il testo propone di consentire ai consumatori di avviare azioni giudiziarie collettive su base transfrontaliera e contiene alcune disposizioni sulla responsabilità delle aziende. Ciò mi porta a votare a favore della relazione nonostante la richiesta di nuove “iniziative”, cioè di leggi a livello dell’UE di cui non v’è necessità. Comunque, posso sempre votare contro quando queste ci saranno presentate …</p>
    </intervention>
    <intervention id="4-155" speaker_id="28178" name="Miroslav MIKOLÁŠIK" is_mep="True" mode="spoken" nationality="Slovakia" birth_date="11-09-1952" p_group="Group of the European People's Party (Christian Democrats)" m_state="SK">
      <p sl="sk">E’ inaccettabile che un cittadino dell’Unione europea possa essere discriminato per motivi riguardanti la sua origine o la sua religione.</p>
      <p sl="sk">Le opinioni diffuse in alcuni Stati membri dell’UE indicano che la discriminazione è un fenomeno frequente. Sono ben noti gli esempi del passato delle discriminazioni – e della graduale assimilazione – subite dalla popolazione di lingua slovacca in Ungheria da parte dell’establishment di ogni colore politico – fascisti, comunisti, socialisti e militanti di destra – per cui oggi restano solo 37 000 cittadini che parlano slovacco rispetto ai 500 000 degli anni venti.</p>
      <p sl="sk">D’altra parte, i cittadini che migrano negli Stati membri dell’UE non dovrebbero creare nuovi insediamenti etnici, ma dovrebbero integrarsi completamente e far propri i principi di libertà e democrazia del paese che li ospita. Alcuni membri britannici di questo Parlamento hanno recentemente riportato che nel Regno Unito alcuni si sono presentati a una manifestazione pacifica indossando magliette con la scritta “non britannici bensì musulmani”.</p>
      <p sl="sk">La trasposizione delle direttive UE nell’ordinamento giuridico degli Stati membri deve rispettare i migliori criteri ed è giusto che gli Stati membri debbano notificare l’esistenza di disposizioni antidiscriminazione, anche se alcuni cittadini non le conoscono e hanno una scarsa coscienza in materia giuridica.</p>
    </intervention>
    <intervention id="4-156" speaker_id="24029" name="Koenraad DILLEN" is_mep="True" mode="spoken" nationality="Belgium" birth_date="06-11-1964" birth_place="Mortsel" p_group="Non" m_state="BE">
      <p sl="nl">Signor Presidente, il Parlamento europeo sta seguendo una rotta molto pericolosa con questa relazione Buitenweg, alla quale io e il mio gruppo abbiamo dato voto contrario. Perché il diritto dei cosiddetti organi di parità di trascinare la gente in tribunale combinato all’inversione dell’onere della prova nei contenziosi e in altre questioni relative al divieto di discriminazione porterà sicuramente secondo noi a una caccia alle streghe contro coloro che hanno un punto di vista diverso e critico. Perché questo è quanto. L’Europa vuole una nuova inquisizione contro chiunque non sia disposto ad accettare i suoi dogmi e la sua società multiculturale. Questo non ha niente a che vedere con la lotta alla discriminazione contro le minoranze; si tratta in verità di legalizzare un concetto accuratamente confezionato di correttezza politica.</p>
      <p sl="nl">Se vogliamo veramente combattere la discriminazione, dobbiamo occuparci della condizione delle donne all’interno della comunità musulmana in Europa o far pressione sulla Turchia per la sua palese discriminazione contro le minoranze religiose. Ma, naturalmente ciò non rientra nelle priorità del Parlamento europeo.</p>
    </intervention>
    <intervention id="4-157" speaker_id="2099" name="Robert EVANS" is_mep="True" mode="spoken" nationality="United Kingdom" birth_date="23-10-1956" birth_place="Ashford" p_group="Socialist Group in the European Parliament" m_state="GB">
      <p sl="en">Signor Presidente, ho votato a favore di questa risoluzione perché credo nella parità di trattamento fra le persone indipendentemente dalla razza e dalle origini etniche. E credo anche nell’uguaglianza all’interno di questo Parlamento, quindi credo che sia diritto di ogni suo membro presentare emendamenti che non la sostengano. Tuttavia, mi stupisce la sfilza di emendamenti ai quali alcuni parlamentari hanno dato il proprio voto favorevole e che sono contrari al principio della parità di trattamento delle minoranze e mi stupisce anche che alcuni si siano astenuti.</p>
      <p sl="en">Questo perché credo che il principio fondamentale dell’Unione europea consista nel rispetto delle minoranze e nel rispetto delle persone di ogni tipo di background e quindi penso che non possiamo che sostenerle.</p>
    </intervention>
    <intervention id="4-158" speaker_id="4540" name="Philip BRADBOURN" is_mep="True" mode="written" nationality="United Kingdom" birth_date="09-08-1951" birth_place="Tipton" p_group="European Conservatives and Reformists Group" m_state="GB">
      <p sl="en">I conservatori britannici appoggiano pienamente il principio della parità di trattamento indipendentemente dalla razza e dalle origini etniche. Tuttavia, i conservatori si sono astenuti perché alcuni punti della relazione chiedono di trasferire l’onere della prova dall’accusatore all’accusato. Un elemento fondamentale del diritto del Regno Unito è il principio per cui si è “innocenti fino a prova contraria”. Pensiamo inoltre che l’Unione europea non debba in alcun modo lasciarsi coinvolgere nei procedimenti giudiziari degli Stati membri sovrani.</p>
    </intervention>
    <intervention id="4-159" speaker_id="photo_generic" name="Charlotte Cederschiöld e Christofer Fjellner" is_mep="True" mode="written">
      <p sl="sv">Abbiamo votato a favore della relazione d’iniziativa elaborata dall’onorevole Buitenweg (A6-0278/2007) sull’applicazione della direttiva che attua il principio della parità di trattamento fra le persone indipendentemente dalla razza e dall’origine etnica.</p>
      <p sl="sv">Riteniamo che sia importante lottare contro ogni forma di discriminazione nella società e pertanto accogliamo con favore la revisione da parte della Commissione dello stato di attuazione della direttiva in questione. Tale revisione rappresenta un valido contributo per determinare i miglioramenti da apportare per combattere la discriminazione.</p>
      <p sl="sv">Noi difendiamo la parità e quindi non siamo favorevoli alla richiesta della relatrice di un’azione positiva. Ci opponiamo decisamente alla registrazione e alla raccolta dei dati che mira a catalogare le persone in base alla razza o alle origini etniche. Poiché difendiamo il principio fondamentale dello stato di diritto, nutriamo inoltre timori quanto alla richiesta del rovesciamento dell’onere della prova, avanzata nella relazione.</p>
    </intervention>
    <intervention id="4-160" speaker_id="28183" name="Patrick GAUBERT" is_mep="True" mode="written" nationality="France" birth_date="06-07-1948" birth_place="Paris" p_group="Group of the European People's Party (Christian Democrats) and European Democrats" m_state="FR">
      <p sl="fr">Sono soddisfatto dell’adozione di questa relazione che contiene osservazioni giuste ed equilibrate e che enumera esaurientemente i principali problemi riguardanti l’applicazione della direttiva. La relazione precisa giustamente che pochissimi nostri concittadini hanno una chiara conoscenza dei propri diritti e chiede una migliore diffusione dell’informazione presso di loro.</p>
      <p sl="fr">Sono in particolare favorevole all’idea di destinare risorse sufficienti agli organi di parità, che svolgono un ruolo determinante in questo ambito e debbono giustamente restare indipendenti.</p>
      <p sl="fr">La relazione constata con preoccupazione il mancato o incompleto recepimento della direttiva da parte di taluni Stati membri.</p>
      <p sl="fr">In merito al punto più sensibile, la raccolta dei dati, la relazione precisa che questa debba avvenire nel rispetto della privacy e al solo scopo d’individuare le discriminazioni di cui possono essere vittime le minoranze.</p>
      <p sl="fr">Trattandosi di un principio così fondamentale come quello della parità di trattamento, l’Europa non può semplicemente sostenere a parole, l’Europa non può accontentarsi di una legislazione di eccessiva tenuità, l’Europa non può accontentarsi di stare a guardare. E’ per questo che ho fortemente appoggiato questo testo in plenaria.</p>
    </intervention>
    <intervention id="4-161" speaker_id="31123" name="Pedro GUERREIRO" is_mep="True" mode="written" nationality="Portugal" birth_date="25-02-1966" birth_place="Lisboa" p_group="Confederal Group of the European United Left - Nordic Green Left" m_state="PT">
      <p sl="pt">A proposito del tanto decantato Anno europeo delle pari opportunità abbiamo già avuto occasione di sottolineare che nella discussione sulle pari opportunità la questione centrale è la garanzia dell’esercizio dei diritti.</p>
      <p sl="pt">In altre parole, la salvaguardia e l’applicazione del principio delle pari opportunità – segnatamente per quanto riguarda la non discriminazione basata sulla razza e le origini etniche, di cui parla la relazione – presuppone che sia garantito l’universale accesso e il pieno esercizio dei diritti fondamentali, come la sanità, l’alimentazione, l’istruzione, l’occupazione, i diritti sindacali e del lavoro, una giusta retribuzione, la cultura e lo svago, lo sport, la cittadinanza, la partecipazione civica e così via. Tuttavia, la relazione tocca appena questo aspetto che, a nostro avviso, è centrale.</p>
      <p sl="pt">E’ chiaramente necessario che ognuno abbia piena coscienza dei propri diritti e abbia la possibilità di intervenire e di ottenere appoggio qualora tali diritti siano calpestati, in particolare essendo garantito l’accesso libero e universale alla giustizia – un servizio pubblico fondamentale su cui si basa la democrazia – ma la necessità fondamentale è una profonda trasformazione sociale basata sulla lotta al capitalismo, che è la prima causa di disuguaglianza.</p>
    </intervention>
    <intervention id="4-162" speaker_id="2338" name="Ian HUDGHTON" is_mep="True" mode="written" nationality="United Kingdom" birth_date="19-09-1951" birth_place="Forfar" p_group="Group of the Greens/European Free Alliance" m_state="GB">
      <p sl="en">Do il mio appoggio alla relazione Buitenweg sulla parità di trattamento indipendentemente dalla razza e dalle origini etniche. La discriminazione basata sulla razza e sulle origini etniche, o invero quella basata su handicap , età, sesso, fede o religione, background culturale o orientamento sessuale, resta ancora troppo diffusa in tutta l’UE. I singoli Stati membri e l’UE nel suo insieme devono agire per eliminare la discriminazione in tutte le sue forme – a partire dagli incidenti per le strade fino all’abolizione dell’arcaico Act of Settlement dall’ordinamento giuridico del Regno Unito.</p>
    </intervention>
    <intervention id="4-163" speaker_id="28251" name="Jörg LEICHTFRIED" is_mep="True" mode="written" nationality="Austria" birth_date="18-06-1967" birth_place="Bruck/Mur" p_group="Group of the Progressive Alliance of Socialists and Democrats in the European Parliament - Vice" m_state="AT">
      <p sl="de">Do il mio appoggio alla relazione della collega, onorevole Buitenweg, sulla parità di trattamento fra le persone indipendentemente dalla razza e dalle origini etniche.</p>
      <p sl="de">Il razzismo è in conflitto con tutti i principi dell’Unione europea ed è sconvolgente constatare che il numero di attacchi razzisti registrato nell’Unione europea sia drammaticamente aumentato. E’ per questo che ritengo importante l’informazione in materia di leggi antidiscriminazione e di strumenti per affermare i propri diritti. Inoltre, concordo con la richiesta della relatrice che la Commissione controlli non solo il corretto recepimento della direttiva, ma consideri anche gli ostacoli esistenti in pratica.</p>
    </intervention>
    <intervention id="4-164" speaker_id="4274" name="Olle SCHMIDT" is_mep="True" mode="written" nationality="Sweden" birth_date="22-07-1949" birth_place="Skärv" p_group="Group of the Alliance of Liberals and Democrats for Europe" m_state="SE">
      <p sl="sv">Talvolta un parlamentare si trova con le spalle al muro nelle scelte che deve operare. Il voto su questa relazione ne è un esempio emblematico. Da una parte, abbiamo una relazione che vuole introdurre una legislazione che io ritengo fortemente dubbia in molte sue parti; d’altra parte, abbiamo gli emendamenti del gruppo ITS che in molti casi non pongono rimedio alla debolezza della relazione, ma propongono nuove e forse peggiori argomentazioni. E’ difficilmente possibile votare per il contributo del gruppo ITS e pertanto ho deciso di astenermi.</p>
      <p sl="sv">E’ indubbio che la discriminazione permanga un problema diffuso in Europa e un fenomeno difficile da debellare. Non nego che vi possano essere buoni motivi per discutere come affrontare congiuntamente la questione a livello intergovernativo. Tuttavia, nella fattispecie si tratta di una legislazione che va molto avanti e che si basa su un principio giuridico molto lontano dalla nostra mentalità. L’azione positiva è in sé un metodo dubbio, ma registrare i dati relativi alla razza di una persona – una condizione necessaria per garantire che tale azione possa essere messa in atto – è inaccettabile sia da un punto di vista morale cheda quello della salvaguardia dell’integrità personale. Allo stesso modo, vi sono valide ragioni per nutrire riserve quanto all’inversione dell’onere della prova. Sono convinta che il nostro sistema giudiziario, basato sul principio della presunzione d’innocenza fino a prova contraria, debba essere difeso a prescindere dal fatto che l’intenzione iniziale possa essere stata lodevole.</p>
    </intervention>
    <intervention id="4-165" speaker_id="28382" name="Andrzej Jan SZEJNA" is_mep="True" mode="written" nationality="Poland" birth_date="28-04-1973" birth_place="Końskie" p_group="Socialist Group in the European Parliament" m_state="PL">
      <p sl="pl">Voto a favore della relazione dell’onorevole Buitenweg sull’attuazione del principio della parità di trattamento fra le persone indipendentemente dalla razza e dalle origini etniche.</p>
      <p sl="pl">La relatrice, onorevole Buitenweg, ha elaborato un’eccellente relazione. Nonostante i progressi compiuti nel recepimento delle direttive antidiscriminazione, il numero delle vittime della discriminazione non è ancora diminuito.</p>
      <p sl="pl">Rendere più facile la difesa dei propri diritti in tribunale e agevolare l’assistenza nei procedimenti giudiziari sono aspetti molto rilevanti e che sono stati trattati dalla relatrice.</p>
      <p sl="pl">Credo anche che sia importante mettere a disposizione dei cittadini dell’UE un’informazione ampiamente diffusa, giacché i diritti servono a poco se le persone non li conoscono o se non sanno come esercitarli. Per affrontare questa situazione sul posto di lavoro, in Polonia i datori di lavoro sono stati obbligati a informare i loro impiegati sulla legislazione antidiscriminazione.</p>
      <p sl="pl">Dobbiamo far sì che, nel contesto dell’Anno europeo delle pari opportunità, sia le Istituzioni dell’UE sia gli Stati membri si adoperino per garantire che ogni cittadino europeo sia al corrente dei propri diritti.</p>
    </intervention>
    <intervention id="4-167" speaker_id="1413" name="Glyn FORD" is_mep="True" mode="spoken" nationality="United Kingdom" birth_date="28-01-1950" birth_place="Gloucester" p_group="Socialist Group in the European Parliament" m_state="GB">
      <p sl="en">Signor Presidente, ho votato a favore della relazione Kauppi sulla parità tra donne e uomini nell’Unione europea. L’Europa ha aperto la strada verso una situazione in cui sono stati compiuti enormi passi avanti in materia di parità in tutta l’Unione.</p>
      <p sl="en">Un ambito in cui sono stati compiuti i maggiori progressi è quello dei servizi di protezione civile, in particolare i vigili del fuoco. Tuttavia, nella mia circoscrizione elettorale, nonostante la massiccia protesta della Fire Brigades Union e dei cittadini, tali progressi sono stati messi a repentaglio dal fatto che il consiglio di contea, a maggioranza liberale, sta minacciando di tagliare 700 000 sterline dal bilancio, ponendo fine alla copertura di 24 ore su 24 assicurata dalle due ultime stazioni antincendio di Camborne e Falmouth, mentre d’altra parte ha deciso di stanziare 1 milione di sterline in più all’anno per le indennità.</p>
    </intervention>
    <intervention id="4-168" speaker_id="4466" name="Ilda FIGUEIREDO" is_mep="True" mode="written" nationality="Portugal" birth_date="30-10-1948" birth_place="Troviscal - O. Bairro" p_group="Confederal Group of the European United Left - Nordic Green Left - Vice" m_state="PT">
      <p sl="pt">Sono lieta di constatare che quattro delle cinque proposte da me presentate a nome del nostro gruppo per la votazione in plenaria e facenti parte del mio parere adottato dalla commissione per l’agricoltura siano state approvate.</p>
      <p sl="pt">Richiamo l’attenzione sull’elevato livello di povertà e d’isolamento che colpisce le donne in alcune zone rurali e sottolineo la necessità di misure efficaci atte a garantire pari opportunità per le donne, che devono essere un obiettivo centrale di tutti gli strumenti della politica agricola comune (PAC) e delle altre politiche comunitarie rilevanti.</p>
      <p sl="pt">E’ stato anche importante che si sia ritenuto indispensabile migliorare la qualità della vita delle donne che vivono nelle zone rurali, garantendo loro un più facile accesso all’istruzione e alla formazione professionale, all’istruzione lungo tutto l’arco della vita, alle nuove infrastrutture dei media , a efficienti e adeguati servizi pubblici sanitari di prossimità e a infrastrutture e strumenti di sostegno all’infanzia e alla famiglia, soprattutto asili nido, asili per l’infanzia, scuole, centri culturali e mercati di prossimità.</p>
      <p sl="pt">Insisto inoltre sulla parità tra donne e uomini nel settore agricolo e invito l’Eurostat a includere nelle sue statistiche queste categorie, dando così maggiore visibilità al lavoro svolto dalle donne.</p>
    </intervention>
    <intervention id="4-169" speaker_id="photo_generic" name="Hélène Goudin e Nils Lundgren" is_mep="True" mode="written">
      <p sl="sv">La Junilistan ritiene che la parità tra donne e uomini sia una questione democratica fondamentale che deve avere la priorità in tutti i paesi del mondo.</p>
      <p sl="sv">La relazione contiene molte proposte su come raggiungere tale parità, di cui alcune incentrate su misure di politica occupazionale, sulla partecipazione delle donne alla vita politica e su piani di formazione di vario tipo. Tuttavia, emerge chiaramente che, come di consueto, si tratta di aumentare le risorse finanziarie dell’Unione e il suo potere di lanciare costose campagne sotto l’egida dell’Unione. Le Istituzioni dell’UE non sono gli organi adatti per questo tipo di questioni. Spesso l’armonizzazione si traduce in un passo a ritroso per i paesi più avanzati, giacché la base di partenza varia enormemente da un paese all’altro.</p>
      <p sl="sv">La parità tra donne e uomini deve essere un obiettivo per cui tutti gli Stati membri devono combattere, ma la questione deve essere trattata a livello nazionale. Abbiamo deciso di votare contro questa relazione poiché l’intenzione è quella di estendere i poteri dell’UE a scapito della sovranità degli Stati all’interno dell’Unione europea.</p>
    </intervention>
    <intervention id="4-170" speaker_id="28251" name="Jörg LEICHTFRIED" is_mep="True" mode="written" nationality="Austria" birth_date="18-06-1967" birth_place="Bruck/Mur" p_group="Group of the Progressive Alliance of Socialists and Democrats in the European Parliament - Vice" m_state="AT">
      <p sl="de">Voto per la parità tra donne e uomini.</p>
      <p sl="de">Anche se la Commissione sta lavorando per la parità tra donne e uomini, sono necessari sforzi e misure ulteriori perché finora non vi sono stati notevoli progressi quanto all’applicazione del principio della parità di retribuzione per lavoro di pari valore.</p>
      <p sl="de">Chiedo retribuzioni neutrali rispetto al genere e chiedo di promuovere sia il congedo parentale per gli uomini che il congedo di paternità. Inoltre, gli Stati membri devono adottare misure pratiche atte a combattere le ineguaglianze tra donne e uomini causate dall’interruzione della carriera (per esempio, per maternità o per assistenza a persone a carico).</p>
    </intervention>
    <intervention id="4-171" speaker_id="23768" name="Bogusław LIBERADZKI" is_mep="True" mode="written" nationality="Poland" birth_date="12-09-1948" birth_place="Sochaczew" m_state="PL">
      <p sl="pl">Signor Presidente, voto a favore della relazione dell’onorevole Kauppi sulla parità tra donne e uomini nell’Unione europea.</p>
      <p sl="pl">L’onorevole Kauppi nella sua relazione chiede agli Stati membri di combattere le ineguaglianze tra uomini e donne in materia d’occupazione.</p>
      <p sl="pl">Le ineguaglianze sono soprattutto evidenti nell’ambito del lavoro. La differenza media tra i salari di donne e uomini nell’UE è del 15 per cento e in alcuni paesi arriva al 30 per cento. Il 32 per cento delle donne svolge un lavoro a tempo parziale rispetto al 7 per cento degli uomini.</p>
      <p sl="pl">Occorre prestare attenzione alla condizione delle donne immigrate e appartenenti a minoranze etniche, delle anziane e delle madri singole, che sono emarginate e discriminate in molti ambiti della vita.</p>
      <p sl="pl">Occorre lottare contro gli stereotipi di genere nell’ambito del lavoro, della scuola e dei mass media . Sarebbe anche bene predisporre campagne d’informazione in modo che le donne possano affrontare in prima persona le situazioni che offendono la loro dignità.</p>
    </intervention>
    <intervention id="4-172" speaker_id="1186" name="Astrid LULLING" is_mep="True" mode="written" nationality="Luxembourg" birth_date="11-06-1929" birth_place="Schifflange" p_group="Group of the European People's Party (Christian Democrats)" m_state="LU">
      <p sl="fr">Ho votato la relazione dell’onorevole Kauppi, perché incita fortemente la Commissione europea a sviluppare un’analisi e un approccio integrato della parità tra i sessi per quanto riguarda l’impatto delle riforme pensionistiche sulla vita delle donne nell’Unione europea, al fine di individualizzare i diritti pensionistici, i regimi di sicurezza sociale nonché i regimi fiscali.</p>
      <p sl="fr">Essendo stata relatrice nel 1997 sulla situazione dei coniugi coadiuvanti nelle PMI e nell’agricoltura, vorrei sottolineare che dieci anni dopo siamo ancora in attesa di un proposta della Commissione europea per rafforzare la direttiva del 1986 e creare un quadro europeo per lo status dei coniugi coadiuvanti, queste decine di milioni di lavoratrici invisibili che spesso non hanno sessuna copertura sociale contro la malattia, l’invalidità e la vecchiaia, soprattutto in caso di divorzio.</p>
      <p sl="fr">Spero che la Commissione faccia infine il suo dovere in questo ambito e che dia un seguito concreto a questa risoluzione.</p>
    </intervention>
    <intervention id="4-173" speaker_id="1403" name="David MARTIN" is_mep="True" mode="written" nationality="United Kingdom" birth_date="26-08-1954" birth_place="Edinburgh" p_group="Group of the Progressive Alliance of Socialists and Democrats in the European Parliament" m_state="GB">
      <p sl="en">Appoggio questa relazione che propone politiche per l’uguaglianza di genere in quanto strumento fondamentale affinché l’Europa possa cogliere la chiara dimensione di genere della sua sfida demografica.</p>
    </intervention>
  </section>
  <section id="creitem23" title="15. Correzioni e intenzioni di voto: vedasi processo verbale"/>
  <section id="creitem24" title="16. Decisioni concernenti taluni documenti: vedasi processo verbale"/>
  <section id="creitem25" title="17. Dichiarazioni scritte che figurano nel registro (articolo 116 del regolamento): vedasi processo verbale"/>
  <section id="creitem26" title="18. Calendario delle prossime sedute: vedasi processo verbale"/>
  <section id="creitem27" title="19. Interruzione della sessione">
    <intervention id="4-180" speaker_id="1253" is_mep="True" mode="spoken" role="Presidente" name="Hans-Gert PÖTTERING" nationality="Germany" birth_date="15-09-1945" birth_place="Bersenbrück " p_group="Group of the European People's Party (Christian Democrats)" m_state="DE">
      <p sl="unknown">Dichiaro interrotta la sessione del Parlamento europeo.</p>
      <a text="(La seduta è tolta alle 12.50)"/>
    </intervention>
  </section>
</text>
